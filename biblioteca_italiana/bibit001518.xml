<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Del primato morale e civile degli Italiani</title>
      <author>Vincenzo Gioberti</author>
    </titleStmt>
    <extent>2002 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001518</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Edizione nazionale delle opere edite e inedite di Vincenzo Gioberti promossa dall'Istituto di studi filosofici Enrico Castelli e dal Centro internazionale di studi umanistici ; [poi] promossa dall'Istituto di studi filosofici Enrico Castelli</title>
        <title type="part">v.</title>
        <author>Gioberti, Vincenzo</author>
        <editor id="ed">Redano, Ugo</editor>
        <publisher>F.lli Bocca</publisher>
        <pubPlace>Milano</pubPlace>
        <date>1938-1939</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="eng">Inglese</language><language id="spa">Spagnolo</language><language id="ara">Arabo</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Correzione linguistica</item>
    </change>
    <change>
      <date>2004-05-31T00:00:00.000+02:00</date>
      <respStmt>
        <name>Daniele Silvi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>


<text>

<front>
<div1>
<head>DEDICA</head>
<opener>
A Silvio Pellico
</opener>

	<p>Se tu fossi men grande o io avessi più proporzione colla  tua grandezza, non oserei, senza chiederti licenza, favellar  teco pubblicamente, e quasi fare a fidanza colla tua fama. E  pregiandoti di tal favore, non mi affiderei di ottenerlo,  essendo tu modestissimo, e solo fra’ tuoi coetanei  ignorando, quanto giovi ad altri il poter chiamarsi tuo  amico. Ma i nomi de’ tuoi pari, godendo anticipato il  plauso degli avvenire, non possono rifiutare i carichi  indivisi da tal privilegio a pro dei presenti; e niuno fra  questi può essere più escusato nel prevalersene di chi ebbe  teco un’affettuosa dimestichezza. Concedi adunque ad un  vecchio amico il dir di te poche parole, per alleviare il  cordoglio di una lunga assenza, e onorarsi della tua  amicizia, e unire al tuo il suo nome.</p>
<p>	Poche vite sono così belle e in tanta varietà di fortuna così  concordi, come la tua. Tu provasti gli estremi casi della  lieta sorte e dell’avversa, ma in tal vicenda serbasti intatta e  costante la bontà dell’animo, la moderazione degli affetti e  la generosità dei sentimenti. Quella squisita e alta  delicatezza di sentire, che il cielo ti ha data, si manifestò  nella tua vita sotto tre aspetti diversi, secondoché  l’applicasti successivamente alle lettere, alla patria, alla  religione, che sono i maggiori beni dei mortali, e i tre  amori, che regnano in te, e ti resero felice o infelicissimo. Il  tuo ingegno poetico ha pochi pari nel tenero e nel dolce, sia  che tu lo volga alla lirica, o tenti l’ardua altezza del coturno  con quella felicità, che ti fece salutare universalmente come  l’Euripide d’Italia, pochi lustri dopo che il suo Sofocle era  disceso al sepolcro. In te, come nel tuo gran precessore, si  avvero quell’antico dettato, che dall’animo sovrattutto  discendono le nobili ispirazioni della mente. Il che, se è  vero in ogni genere di arte e di poesia, ha luogo  specialmente riguardo al dramma tragico, che dipinge  l’uomo, non in quiete o in azione lungamente premeditata,  ma in subiti moti e in tempesta. Che se nell’Alfieri la facoltà  predominante, che informò l’ingegno, fu il volere tenace e  robustissimo; in te l’immaginazione è governata  dall’affetto ma affetto dolce, purissimo e degno  d’innamorare il mondo.</p>
<p>	Arricchite le lettere italiane con un nuovo genere di  tragedia, e ottenuta in giovane età una gloria invidiabile  anche agl’ingegni più maturi, tu volgesti i pensieri alla  patria. La poesia ti aveva levato al cielo: dirò io dove l’amor  della patria ti condusse? E chi è che nol sappia? Chi è  che osi raccontarlo dopo la narrazione inimitabile, fattane in  quel tuo libro, che corse da un capo del mondo all’altro, e fu  tradotto in ogni lingua in Europa? Chi non ha letto un tal  libro? Chi non ha pianto, leggendolo, di dolore, di orrore e  di speranza? E chi, dopo averlo letto, non si è trovato  migliore? Mescerò io parole di odio e di rancore alla  venerata menzione di chi soffrendo e perdonando vinse i  suoi percussori, e gli costrinse ad abolire il supplizio, a  desiderare che se ne spenga la memoria? Spilberga, grazie a  te e alle altre nobili sue vittime, non sarà più inferno di vivi  né infamia del secolo, né reliquia di martiri e monumento  di virtù patria a cui converranno un dì pellegrine le redente  generazioni.</p>
<p>	Dopo quel lungo tormento rivedesti la patria, e  abbracciasti i tuoi cari genitori e fratelli, che la Providenza  con amorosa cura ti avea conservati. Poco appresso perdesti  il padre e la madre; e poi un fratello; quasi che Iddio abbia  voluto separartene una seconda volta e chiamarli a sé  acciò possano un giorno accogliere di nuovo il loro diletto,  tornante dall’esilio alla patria. E tu avesti buon pegno di  questa gioia futura nella consolazione presente, assistendoli  moribondi, mescendo le dolcezze della religione ai loro  dolori e alle tue lacrime, e ricevendo colle benedizioni le  ultime loro voci. Poscia per mitigare l’amarezza di tanta  perdita, ripigliasti i tuoi cari studi, dettando versi di fede, di  speranza e di santo amore dolcissimi. Se la gloria umana ti  potesse rallegrare, chi dovrebbe esser più lieto di te?  Poiché se alcun de’ tuoi cittadini, che non sono capaci  né degni di comprenderti e di apprezzarti ti si mostrano  freddi e quasi avversi, da ogni parte di Europa e perfino  dalla lontana America accorrono i bramosi di conoscere lo  scrittore, che gli fece piangere e dolorare colla descrizione  di finti casi e di vere sventure. Ma la tua modestia è schiva  di ogni elogio, e si fura volentieri a tali onori. Tu miri a  un’altra gloria, a un’altra ricompensa; e cerchi di liberarti  da’ tuoi ammiratori, come l’esule, che impaziente di  volare alla patria, mal soffre gl’indugi e i ritegni amorevoli  di chi vorrebbe trattenerlo e invaghirlo colle delizie  forestiere.</p>
<p>	Il tuo tempo e le tue cure sono ora specialmente  consacrate al soccorso degl’infelici; e mi sia lecito il  ricordarlo rispetto a certuni, che ti accusano di ozio mistico,  dappoiché ti sei quasi ritirato dal mondo e dal culto  pubblico delle lettere. Avendo incontrata una di quelle  anime che godono di alleviare le umane miserie, e a cui la  fortuna concede questo magnanimo godimento, tu  sei ministro diligente e affezionato delle sue beneficenze. Il  povero, l’infermo, il derelitto sono spesso visitati e soccorsi  dalla tua mano, e odono consolatrice quella voce, che dettò  la Francesca da Rimini. Così avendo incominciato il tuo  corso mortale colla poesia, lo proseguisti col martirio  patrio, e ora lo compi colla carità santificata dalla religione.  La quale aggiunge splendore agli allori del giovine poeta e  all’eroico supplizio del cittadino; perché le gioie e i dolori  della terra acquistano una nuova grandezza, quando sono  conditi e sublimati dagli affetti del cielo. E in chi questo  benefizio della fede dovea meglio avverarsi che in te? Qual  è l’infelice, che possa vantarsi, dicendo: io ho sofferto più  di Silvio Pellico? E la Providenza, che con un consiglio  pieno di misericordia avvelenò il fiore di tua giovinezza  invidiato e freschissimo, non si è quasi obbligata a  ristorarti, rendendo placida e tranquilla la tua età provetta?  La quale sarà come un quieto e soave crepuscolo, che  sottentrando a un mattino ridente e ad un meriggio  tempestoso, annunzierà l’aurora più splendida e serena di un  giorno che non avrà fine.</p>
<p>	Io fo voto acciò questo giorno sia ancora molto lontano, e  il cielo ti lasci lungamente fra noi, ad esempio e a conforto  de’ tuoi coetanei. Vivi, Silvio, ai congiunti e agli amici,  che in te adorano un pellegrino spirito, un cuore  ardentissimo, un animo leale, benevolo, costante, e di ogni  rara virtù privilegiato. Vivi alla patria, che ti venera e ti  ama, come il più tenero de’ suoi tragici, il più efficace  de’ suoi moralisti, il più generoso e benemerito de’ suoi  figli. Vivi alle lettere, alle quali hai arricchito il teatro,  indolcita la cetra, e porto una nuova forma di quella  narrativa, con cui l’uomo esprime sé stesso, unica e  impareggiabile. Vivi alla religione, che in te dimostra  quanto ella sia atta a nobilitar gli animi, ad inspirare  gl’ingegni, a consolare nei più atroci infortunii, e come il  suo fervido culto consuoni col più caldo zelo dei progressi  civili. Lodando te io non intendo di offendere la tua  modestia, ma di lodare quel Dio, che ti ha eletto fra le  corruttele e le codardie dei tempi per dare agli uomini una  novella prova della sua potenza. Egli ti rese forte ed  indomito contro gli aculei del dolore, che ti straziarono il  corpo e l’anima, durante un’agonia bilustre; forte contro la  rabbia de’ tuoi carnefici, nei quali esercitasti la cristiana e  magnanima vendetta del perdono; forte contro la tiranna  opinione del saputo volgo, che maravigliò vedendo un  martire d’Italia uscir dal carcere, senza arrossire dinanzi agli  uomini del suo Dio consolatore. Imperrocché si trovano  alcuni, che astiano la tua gloria in odio della tua fede; e la  stessa tua soave Francesca non ha potuto salvarti dalla loro  collera. Tant’è, divino Silvio, se noi diamo retta a costoro,  dovrem giudicare di te e degli altri grandi che onorano la  patria nostra, secondo il parere che se ne porta da qualche  straniero; dovremo apprender poesia ed eloquenza  da’ barbari <note place="foot"><p>La servitù degli italiani verso i Francesi è giunta a segno,  che a chi scrive nella penisola non sanno di buono  l’approvazione de’ suoi nazionali e la fama patria, se non  sono confermate e suggellate dai giornali di Parigi. Dico i  giornali, e non i dotti; dei quali certo se ne trovano in  Francia non pochi, il cui suffragio può essere  ragionevolmente ambito ed apprezzato dai forestieri  eziandio più schivi. Ma quanto alla più parte dei fogli  giornalieri di oltralpe, io non so come altri possa essere  vago e ambizioso delle loro lodi; giacché, se si eccettuano  i paesi germanici, il giornalume oltramondano è divenuto  un negozio di guadagno e d’industria, e la maggior parte di  coloro che vi danno opera sono così eruditi e lontani da  ogni guadagneria, come gli oratori demagogici di Atene ai  tempi corrotti della repubblica. Da questo indegno omaggio  di molti Italiani verso le gazzette francesi, nasce, fra gli altri  mali, la presunzione di coloro che le compongono; i quali,  veggendosi onorati e riveriti dagli strani, come giudici  legittimi e autorevoli, e sapendo che il loro silenzio e il  biasimo sono temuti, e l’encomio desiderato, si tengono  tronfi, vanno in sussiego, e sputano sentenze con una  albagia che farebbe ridere, se la sopportazione che le serve  d’incitamento non ci dovesse muovere a vergogna. Son  pochi mesi che il sig. Carlo Didier, il quale parecchi anni  addietro avea già divulgato sul nostro Manzoni un articolo  inverecondo, volle giudicar Silvio Pellico in un giornale  francese. Certo in questo caso si può dire che a niuno  importa meno il giudizio, che all’uomo, in cui si esercita;  giacché a chi ha l’amore e l’ammirazione di tutte le anime  gentili da Stocolma al Capo di Buona Speranza e da  Calcutta a Filadelfia, può premere assai poco l’opinione  favorevole o contraria di un foglio parigino. Ma preme a  noi Italiani in generale il non lasciar malmenare dalla  tracotanza straniera chi più illustra il nostro paese; e quando  la controcritica sarebbe fuor di proposito, (come nel caso  presente) si dee almeno far pubblico protesto contro gli  spiriti, che la dettarono. Dico che una controcritica qui non  sarebbe opportuna, perché chi conosce le nostre lettere sa  che la maggior parte dei fatti allegati e accennati dal sig.  Didier sono falsi o inesatti, e mostrano quanto l’autore sia  lontano da quella accurata notizia delle cose nostre, che si  richiede per darne fondato giudizio. Chiunque in Italia ha  fior di gusto tiene la Francesca per un ottimo  componimento, anche rispetto allo stile e alla lingua; e  riconosce in tutte le opere di Silvio Pellico una spontaneità  graziosa, una cara semplicità, che indicano un bellissimo  ingegno, e son più singolari che rare in questo gonfio e  azzimato secolo. Che ciò non ostante gli scritti di Silvio  abbiano i loro nei, come il sole ha le sue macchie, io non  degnerò di concederlo né di negarlo; perché quando un  uomo vivo è locato così alto nella stima pubblica, mi  paiono tanto impertinenti le apologie quanto le critiche. Per  la stessa ragione non entrerò ad esaminare, se egli erri ad  esser mistico, che nel sermone moderno è sinonimo di  cattolico, e ad esprimere in tutti i suoi scritti quel perdono  magnanimo, che è proprio dei veri Cristiani. Su tutti questi  articoli l’opinione universale d’Italia e del mondo è così  bene stabilita, che il dissenso del sig. Didier non basterà a  mutarla. Io non conosco di persona né altrimenti il sig.  Didier; ma odo dire da tutti che oltre all’essere un uomo  onorato, egli ama sinceramente l’Italia; il che se è vero,  come spero e credo, si dee anche desiderare che proceda  con maggior senno e riserva nel sentenziar sugli uomini  viventi e sulle cose, che più onorano la nostra patria.</p></note>. Ma a  che monta il ronzio di pochi insetti per chi ha pieno il  mondo della sua fama? E quando verrà l’ora, che spegne  l’invidia infesta agli uomini insigni, non si saprà pure il  nome de’ tuoi critici, se non in quanto il tuo potrà  immortalarlo. Ma il celebrar degnamente le tue lodi  appartiene all’istoria: a me, tuo coetaneo ed amico, non lice  che l’ammirarti.</p>
<p>	Avendo scritto alcune pagine intorno ai titoli legittimi  dell’italiana grandezza, e ai mezzi che mi paiono più  opportuni per rimetterli in fiore, ho pensato d’intitolarli a te,  come ad una viva imagine del concetto principale,  abbozzato nel mio libro. Imperocché io tengo per fermo  che nei doni della mente congiunti alla generosità civile, nel  culto, della patria avvalorato dalla religione, e nell’amore  delle lettere gentili fecondato dalle austere discipline, sia  riposto il principato d’Italia. M’affido perciò che la dottrina  qui esposta non differisca dalla tua nella sostanza; e che  quand’anche tu dissenta dal mio parere intorno a qualche  particolare, sarai benigno all’affetto e all’intenzione che lo  dettava. E certo in ogni caso perdonerai ad un amico, se per  commendare a’ suoi compatriotti il frutto delle sue  fatiche, ha osato scrivergli in fronte il nome di Silvio  Pellico.</p>

<dateline>Di Brusselle, ai 5 novembre 1842.</dateline>
</div1>


<div1>
<head>SCUSA DELL’AUTORE</head>

	<p>Rileggendo questo scritto, prima di darlo fuora, mi sono  accorto che darà luogo probabilmente a una gravissima  critica, e che quel poco che io ne accenno in alcuni luoghi  varrà piuttosto a suggerirla che ad ovviarvi. La qual critica,  io non avrei pure saputo immaginarla qualche anno fa; tanto  io era sordo e inesperto nel presentire il giudizio di molti.  Ma ora, addottrinato dalla esperienza, non posso più  ingannarmi intorno a un articolo, che mi convince reo, non  pur di peccato, ma, ciò che è più brutto a dirsi, di recidiva.  E non mi è più possibile lo scusar la mia colpa  coll’ignoranza, giacché paio, ricommettendola, non curare  le riprensioni di alcuni benevoli. La colpa è questa.  Quando io ebbi divulgata l’Introduzione, mi venne detto da  parecchi: «Tu fai del teologo, proponendoti di scrivere  sulla filosofia, e discorri di religione a sproposito. Non sai,  caro, che il secolo ricusa di dar orecchio a cotesta scienza,  che sente di sagrestia e di seminario? Filosofeggia in  buon’ora coll’uso solo di ragione; e manda sane una volta le  grette e crespe muse dei teologi. Lascia stare le vecchie  canzoni di rivelazioni, di misteri, di miracoli, e parlaci di  cose nuove, di cose che s’intendano e si tocchino con mano.  Altrimenti butteremo sul fuoco i tuoi libri, e se vorremo  filosofare, farem venire di Francia o dì Germania quanto ci  occorre, o alla peggio ce la passeremo coll’ente possibile.  Apprendi insomma che la filosofia e la teologia sono due  scienze distinte, e che la seconda ai dì nostri è soltanto  buona pei frati e pei preti». Ora, mandando al palio il  presente discorso, capisco che gli oppositori diranno:   «Ecco che tu fai del teologo, parlando di politica, e ricadi  nella tua solita pecca. Tant’è;
<quote rend="block">
altri cangia il pelo anzi  che il vezzo
</quote>, come dice il Petrarca. Noi te ne  abbiamo già amorevolmente avvertito; ma tu, ostinatello, in  vece di emendarti, rinnovi ed accresci la tua colpa.  Imperocché, se il teologizzare stà male in filosofia, peggio  ancora si addice a un ragionamento di civiltà. Dio buono!  Tu entri a scrivere sull’Italia, e ci fai delle filastrocche sul  papa, sui preti e sui frati. Credi tu, poveretto, di vivere nel  medio evo? Parlaci una volta di ragion pura, di  progresso, di eclettismo, di repubblica; discorri  dell’organizzazione del lavoro, della riabilitazione della  donna, dell’alleanza dei popoli, dell’era umanitaria, e di  cotali altre eleganti lautezze, e noi ti ascolteremo volentieri,  come uomo degno del nostro secolo. Ma ragionando, come  fai, commetti un grave anacronismo, e mostri di essere un  cervello debole, che non sa uscire del suo mestiere».</p>
<p>	Questa censura non è già un sogno, né un presupposto.  Le parole ancor mi suonano all’orecchio, e confesso che  l’ultimo cenno mi ha spaventato. Imperocché il più grande  spauracchio, che possa affacciarsi a chi scrive, è  un’appuntatura, a cui egli sia conscio di non potere  rispondere plausibilmente. E di vero, in che modo  persuaderò a’ miei lettori che saprei, volendo, uscire del  mio mestiere? O più tosto, come farò a provare che non  iscrivo per mestiere? Giacché a questo si riduce la  sostanza dell’obbiezione, spogliata dei palliativi cortesi, che  la rivestono. Per annullare questa presunzione sfavorevole,  ci sarebbe un solo partito; il quale consisterebbe nel  mostrare che io ho ragione; giacché non credo che altri  possa avere ragione per mestiere. Ma per chiarire che, si ha  ragione, bisogna scrivere almeno un tomo, e se io avessi  tempo e agio di dettarlo, chi mi promette che altri avrebbe  pazienza di leggerlo? Tanto più che io dovrei replicare in  parte molte cose già dette e stampate inutilmente.</p>
<p>	Imperocché al dì d’oggi per avere ragione non basta il  provare che si ha, ancorché le prove siano tali che non  patiscano instanza. Non basta il ridurre gli avversari al  silenzio, e anco il convincerne l’intelletto, quando chi scrive  non ha il potere di domarne la volontà. E principio della  sovranità numerica, che molti vorrebbero introdurre nella  politica, domina nelle scienze, e specialmente in quelle che  allettano il volgo semidotto, qual si è la filosofia. La verità  filosofica al dì d’oggi si chiama legione: essa si fonda sui  voti, non sugli argomenti; e i voti stessi non si pesano, ma  si contano.</p>
<p>	Se non che, considerata ogni cosa, la suddetta imputazione  non ha poi forse tutto quel veleno che pare a prima vista.  Imperocché chi elegge un mestiere, perché lo crede  buono e onorevole, e scrive in grazia di esso, può tuttavia  essere un galantuomo, e se è tale in effetto, non mi par  degno di gogna né di mitera. Vi ha bensì un’altra taccia, in  cui non vorrei incorrere per tutto l’oro del mondo; la qual si  è di scrivere per amore della moda. Ora siccome il mio  mestiere è fuor di moda, (e questo punto non ammette  replica), niuno potrà accusarmi di voler servire all’usanza,  se mi consiglio cogli obblighi o coi riguardi del mio  mestiere.</p>
<p>	Ciò basti per ciò che concerne la mia piccola persona. Ora  passando alla opportunità e ragionevolezza della cosa in sé  stessa, dico che la scienza della religione è distinta, ma  indivisa dalle altre discipline. è distinta, perché ha  il suo soggetto proprio; è indivisa, perché questo  soggetto, come massimo e principalissimo, sovrasta alla  materia delle altre facoltà scientifiche, e seco s’intreccia in  mille modi. Che la religione soprastia per la sua natura a  tutti gli altri componenti della civiltà umana, e influisca in  essi, li penetri, gl’informi, li temperi, li nobiliti, li  signoreggi, li renda più attuosi ed efficaci, niuno certo vorrà  dubitarne. I quali influssi della religione sono tanto  maggiori, quanto più le cose, di cui si tratta, hanno del  morale, e alla parte più eccellente della nostra natura  appartengono; quali sono appunto gli oggetti, in cui la  filosofia si travaglia. Ora, siccome le varie discipline hanno  fra loro le stesse attinenze che le cose, in cui versano, e il  tenor dello scibile risponde a quello del reale, il divorzio  assoluto delle scienze teologiche dall’enciclopedia profana  potrebbe solo ammettersi, quando la religione fosse in  effetto separabile dalle altre parti della civiltà.</p>
<p>	Ho provato ne’ miei scritti l’unione della filosofia colla  teologia, e la distinzione loro: ho combattuto del pari gli  opposti eccessi della confusione e della separazione,  mostrando che il vero consiste in un diritto mezzo,  egualmente lontano da quei due estremi. Il che mi venne  fatto colla semplice dichiarazione del primo principio, da  cui entrambe quelle scienze derivano; le quali sono come  due rami propaginati da un solo tronco, e due rivi che  sgorgano dalla stessa sorgente; cioè dal principio di  creazione. La formola ideale, esprimente questo principio,  comprende i componenti di tutto lo scibile umano e quindi  il naturale e l’intelligibile, il sovrannaturale e il  sovrintelligibile. Il naturale e l’intelligibile sono la materia  delle scienze umane, fra le quali la filosofia è principe: il  sovrannaturale e il sovrintelligibile sono il soggetto della  scienza divina.</p>
<p>	Il principio di creazione, mostrandoci la filosofia e la  teologia indivise nella loro fonte, c’insegna altresì che non  possono scompagnarsi nel corso loro, e che debbono  scambievolmente aiutarsi, benché distinti ne siano i  confini. così niuno potrà mai spiegare i principii della  natura, senza ricorrere al sovrannaturale, né accordare  gl’intelligibili, senza l’aiuto del sovrintelligibile; perché il  miracolo è tanto necessario nell’ordine delle cose per  dichiarare l’origine delle leggi fenomeniche, quanto il  mistero è richiesto nel giro delle cognizioni per istabilir  l’armonia fra le verità razionali. La filosofia e la teologia  sono adunque ausiliari fra loro reciprocamente, e non si  possono segregare, come inseparabili sono i diversi rami  delle matematiche e delle fisiche.</p>
<p>	Il sovrannaturale e il sovrintelligibile ci sono dati dalla  rivelazione. La quale è madre altresì della parola, che  essendo lo strumento necessario per ripensare le idee, non  può essere un trovato umano giacché se il fosse, la  riflessione, che non può stare senza di quella dovrebbe  andarle innanzi; il che importa contraddizione. Vero è che  l’acume del passato secolo ebbe per ferma, non che  possibile, l’invenzion del linguaggio, e spiegò a maraviglia  come gli uomini, sbucati dal suolo a uso de’ funghi, e  vissuti lungo tempo muti, eslegi nomadi e silvestri, abbian  potuto trovare successivamente e raccapezzare le vocali, le  consonanti, i dittonghi, le sillabe, e tutte le parti del  discorso semplici e composte, dall’interiezione e  dall’articolo sino all’aoristo, al gerundio e al supino. Ma  queste belle spiegazioni non sono più ammesse al dì d’oggi,  se non da qualche eclettico francese, che ha fatto il callo a  ogni assurdo. I dotti e i filosofi di polso riconoscono,  almeno implicitamente, che le origini del linguaggio, come  quelle della società, della religione e della natura, non sono  altrimenti esplicabili che mediante il concetto di creazione.  Ora la creazione del linguaggio, essendo inseparabile da  un’infusione o vogliam dire da una eccitazione  straordinaria d’idee riflessive, argomenta di necessità  l’azione rivelatrice, quasi erezione di pensieri e di  sentimenti. La rivelazione è dunque attestata dal fatto  naturale del linguaggio; e siccome, senza l’uso della parola,  la notizia riflessiva dei naturale e dell’intelligibile non si  può conseguire, se ne deduce che la rivelazione, principio  materiale della teologia, è altresì il principio formale, o  instrumentale che dir vogliamo, della filosofia e di tutto lo  scibile. Nuova ragione, per cui le due scienze sorelle,  distinte nel loro corso, si uniscono strettamente nella loro  fonte.</p>
<p>	Dalle cose dette apparisce che quando si argomenta la  necessità della rivelazione per la filosofia dalla necessità  della parola per la cognizion riflessiva, la rivelazione  esercita in questo caso l’ufficio di semplice strumento. La  formola ideale, che contiene in sé stessa potenzialmente  gli elementi di tutto lo scibile, risplende per modo naturale  allo intuito di tutti gli uomini. Ma tale notizia intuitiva non  può procreare la scienza, senza l’ intervento della  riflessione, né questa aver luogo, senza l’ aiuto del  linguaggio, né il linguaggio essere instituito, senza l’opera  della rivelazione. La parola e la rivelazione sono adunque  una semplice condizione, estrinseca della cognizion  filosofica, ma non la costituiscono intrinsecamente, come  quelle che non partoriscono né la materia di essa, né  l’evidenza e la certezza che l’accompagnano; le quali cose  dall’intuito immediatamente rampollano. Così, pogniamo,  l’uomo non può conoscere Iddio, senza il soccorso della  parola, cioè di un complesso di segni acustici o visivi,  perché non potendo formare senza di essa il menomo  pensiero, non può ripetere a sé stesso il dettato obbiettivo  dell’intuito, e dire: Iddio è.. Ma quando la sua mente,  fornita dell’amminicolo richiesto, apprende questo vero  fondamentale, la cognizione di esso non deriva già dalla sua  espressione, ma dall’oggetto medesimo increato, che  all’intuito si manifesta, e gli dice spiritualmente: io sono. La  parola traduce questa voce ideale e sovrasensibile in voce  sensata, e il concetto intuitivo in concetto riflessivo, e  quindi scientifico; ma non fa nulla di più. La parola  e quindi la rivelazione adempiono nello speculare  meramente filosofico un ufficio simile a quello dell’algebra  rispetto alla geometria, e delle matematiche riguardo alle  fisiche. La parola religiosa è quasi il segno algebrico, per  cui il concetto ideale guizza dall’intuito e distinto alla  riflessione risplende. Ovvero si può paragonare al  telescopio; il quale giova all’astronomo, in quanto gli rende  nette, spiccate e distintamente apprensibili le impressioni  luminose degli astri coll’ingrandirle, senza però concorrere  menomamente a produrle, o conferire alla pupilla la virtù  visiva, di cui è dotata. Onde l’occhio nudo si può  paragonare all’intuito solo, l’occhio armato del cristallo  all’intuito replicantesi sovra sé stesso per via della parola,  e quindi mutato in riflessione.</p>
<p>	Le attinenze della teologia colla rivelazione sono di una  natura molto diversa. La formola ideale porge alla  riflessione il sovrannaturale e il sovrintelligibile soltanto in  modo generalissimo; il quale non basta alla teologia,  bisognosa, come ogni disciplina, di notizie particolari e determinate. La particolarizzazione del sovrannaturale, cioè il miracolo, vien somministrato dalla rivelazione e dalla  storia insieme congiunte: la particolarizzazione del  sovrintelligibile, cioè il mistero, è fornito dalla  rivelazione e dalla ragione insieme accoppiate; ma la  ragione porge solo in questo caso alcune analogie, (senza le  quali il mistero non sarebbe pensabile in nessuno modo), la  scelta e la combinazione delle quali per esprimere le verità  della fede, è opera unicamente del lume rivelato. La  rivelazione dà pertanto alle scienze teologiche, oltre la  parola che è l’organo riflessivo e scientifico in generale, il  soggetto speciale, in cui esse si esercitano. Essa è verso di  loro causa materiale e instrumentale insieme: rispetto alla  filosofia e alle altre scienze umane, essa è regola per  impedirne i trascorsi, ma come causa, è instrumentale  solamente.</p>
<p>	Il sistema filosofico, di cui ho pubblicati i primi  lineamenti, si fonda tutto sulla formola ideale, e non ne esce  fuori. Esso è dunque rigorosamente razionale, e dalla  teologia distinto, quanto ogni altra teorica speculativa. Ho  provato infatti che la formola ideale contiene in sé stessa i  dati, i principii, i metodi e i fini di tutte le scienze; e le mie  prove furono schiettamente razionali e indipendenti  dall’autorità della rivelazione. Vero è, che ho stabilito aver  la formola ideale bisogno della rivelazione, in quanto non  può essere ripensata, senza la parola, che originalmente da  essa rivelazione procede. Ma questa condizione, lo ripeto,  è comune a ogni pensiero riflessivo, e importa una  semplice dipendenza instrumentale. Vero è pure, che  considerando la rivelazione come institutrice della parola,  ho fatto molte intramesse teologiche, e mi sono studiato  generalmente di mostrare le copiose attinenze del sapere  umano col divino, risalendo sino ai primi concetti della  religione, cioè al sovrannaturale e al sovrintelligibile. Ma  le digressioni non sono vietate agli autori, quando  tornano opportune; e sono tali, quando vengono  naturalmente suggerite dal tema, che si ha per le mani. E  allorché la soverchia frequenza o lunghezza, ovvero  l’inopportunità loro le rende difettuose, il peccato è  rettorico, non scientifico, e offende la forma dell’opera, non  la dottrina di essa. Se la scienza nuova del Vico è erronea  in molte parti, niuno certo de’ suoi errori deriva  dall’abuso delle digressioni; le quali pure vi soverchiano  oltremodo, sono quasi continue, e nocciono alla chiarezza e  all’euritmia dell’opera. Ma se non incorrono in questi difetti,  le intramesse sono, eziandio rettoricamente, scusabili; anzi  meritano lode, quando senza pregiudicare all’economia del  libro, mostrano le correlazioni dell’argomento, di cui si  tratta, cogli altri soggetti. Anzi non si può quasi dire che in  tal caso siano digressi accessorii, poiché le congiunture  anco estrinseche di una scienza alla sua sostanza  appartengono. Ora, se mal non m’appongo, la maggior parte  delle scorse, che mi vennero fatte nel campo dei teologi,  sono di questa fatta. Imperocché essendomi proposto nella  principale delle opere di tratteggiare le prime linee della  scienza umana, io non poteva a nessun modo pretermettere  i suoi vincoli colla divina. E risalendo alle origini della  filosofia, ho dovuto di necessità entrare nel santuario della  rivelazione, come quella che sola può illustrare i principii  delle cose, e darcene la primordiale istoria. E se al dì d’oggi  la religione si trascura, e si fa poco caso della Bibbia nelle  ricerche di profana erudizione, non è questa una ragione di  più per indurre a tenere la via contraria, sola ragionevole,  chi pensando e scrivendo non è schiavo della viziosa  consuetudine?</p>
<p>	Oggi i più intendono sotto nome di teologia certe spine e  astruserie scolastiche, che non hanno molto costrutto; certe  squisitezze mistiche che possono essere innocenti o  colpevoli, secondo la loro natura, ma non hanno un valore  scientifico; e infine certe lucubrazioni filosofiche sui  misteri, non governate dalla sobria sapienza della fede, le  quali sono spesso temerarie e sempre confuse e non  intelligibili. Ma, grazie a Dio, la teologia, della quale io fo  professione, non è di questo genere. Quanto apprezzo la  soda e profonda dottrina dei veri realisti del medio evo, e la  reputo un campo fecondissimo alle lucubrazioni moderne,  tanto io mi sento poco inclinato a coltivare i prunai e le  grillaie dei Nominali e degli Scotisti. Abborrisco le profane  teoriche dei razionalisti tedeschi e francesi sugli augusti  misteri della religione; le quali mi paiono tanto frivole ed  insulse rispetto alla scienza, quanto poco riverenti in ordine  alla fede. Io penso che la distinzione fra l’intelligibile e il  sovrintelligibile si debba mantenere rigidamente, e s’egli è  lecito al cristiano filosofo il cercare ad esempio dei Padri e  colla scorta della sana teologia le analogie e le attinenze  razionali, che si racchiuggono nei misteri cristiani, quasi  faville di luce galleggianti nelle tenebre, credo che si debba  procedere in queste indagini con grandissimo riserbo.  Imperocché chi si governa altrimenti può nuocere  alla religione, invece di giovarle, esponendone le dottrine  mal dichiarate alle facili aggressioni dei sofisti, o anche  alterandole, come accadde ad alcuni filosofi, per altro  gravissimi, qual fu, per esempio, Niccolò Malebranche. Io  mi studio anche di evitare i concetti confusi, vaghi,  sfumanti, i guazzabugli, le tenebre, e tutto quel corredo di  dottrina, che chiamerei volentieri romantica, e che mi par,  se non altro, indegna di noi altri Italiani. Tuttociò che non  è chiaro, preciso, suscettivo di essere ridotto a tenore di  formola ed espresso con semplice proprietà, non è, al parer  mio, scientifico. I vapori possono esser buoni in poesia, ma  non nella scienza; benché, a dire il vero, non mi vadano a  sangue eziandio nei versi. La scienza non dee anco  andarsene in dolcezze, facendosela a dilungo col cuore e coi  sentimenti; imperocché la facoltà, a cui ella indirizza i  suoi dettati, è l’intelletto, e le altre potenze non possono  intromettersene, se non come ausiliari. Un’opera scientifica,  anche sacra, non è un libro di divozione: essa può servirle  di occasione, ma non di pascolo immediato. Tal è  l’esempio che ci diedero i sommi maestri della cristiana  sapienza, Agostino, Bernardo, Bonaventura, Tommaso; i  quali non usarono nei componimenti dottrinali il processo e  lo stile, che misero in opera, quando vollero sollecitare nei  tiepidi il gusto delle cose sante, nudrirlo e avvalorarlo nelle  anime pie.</p>
<p>	Discorrendo di teologia nelle varie mie opere, mi sono  anche studiato di evitare i luoghi comuni della sacra  scienza, non già perché essi non siano spesso di molta  importanza, ma perché mi parrebbe inutile temerità il  ripetere, e forse male, ciò che è stato detto eccellentemente  da molti. Le ripetizioni sono solamente utili nei libri  elementari, quando si raffinano, si compiono o almeno si  rendono più chiare, più popolane, (senza scapito della  profondità), le cose già dette da altri. Ma oggi, e  specialmente in Francia, corre il vezzo di rimpastare,  peggiorandole, le materie più trite, e di rinfrancescare anco  i vecchiumi. Se la cosa continua su questo piede, bisognerà  infine risolversi a bruciare le biblioteche; ovvero a  fabbricare città di libri, che sarebbero altrettante necropoli,  da che tanto scema di giorno in giorno il numero dei buoni  scritti, quanto cresce quello dei mediocri e dei cattivi.  Insomma ogni nuovo libro dovrebbe essere verso i libri  anteriori un’aggiunta o un miglioramento. Chi ha vena  d’invenzione (e io credo che ciascuno, volendo, può averla  più o meno in qualche genere), dica le cose trovate da sé,  o perfezioni e raffini quelle che furono escogitate dagli  altri, ma ci faccia sparagno delle inutili ripetizioni: così i  libri saranno in minor numero e più corti, ma più sugosi.  Certo la connessione logica delle idee e il processo  scientifico obbligano spesso chi scrive a parlar del noto per  collegarlo coll’ignoto; ma egli basta in tal caso l’accennare o  tratteggiare in scorcio, inviando i lettori alle fonti, senza  sciorinare a dilungo i pensieri e le materie già  esposte maestrevolmente, e divenute, per dir così, capitale  della pubblica scienza. Io mi sono ingegnato, secondo il  mio scarso potere, di soddisfare a questo debito dello  scrittore, e mi parve tanto più facile il farlo, quanto che la  teologia cattolica, fecondata dalla speculazione, è una cava  ricchissima di verità pellegrine e recondite. Trovare il  nuovo nell’antico è la sola innovazione possibile nelle cose  ideali; ciò non di meno il vero si lascia addietro di gran  lunga il suo contrario, eziandio per ciò che spetta alla  fecondità delle attinenze e delle deduzioni; perché  l’esplicazion dell’errore ha certi limiti, laddove i progressi  della verità sono indefiniti, anzi infiniti, come essa verità  considerata obbiettivamente.</p>
<p>	Ella è cosa singolare che molti oggi in Italia abbiano  tanto ribrezzo delle scienze religiose, quando la sterilità  della filosofia è giunta al suo colmo, e non può più essere  ignorata e messa in dubbio né pur dai meno oculati. La  qual carestia speculativa è anche maggiore nella Francia,  dove non si ragiona più che a singulti di articoluzzi, di  frammenti e di miscellanee, e la filosofia vi è così smilza,  spolpata e grinza, che il fatto suo è una compassione. Il  solo spediente acconcio a ristorarla e rincarnarla consiste  appunto nel confederarla colla religione, ritirandola a’  suoi principii, anche per questo verso. Imperocché l’unione  delle due discipline è cosa antichissima, e specialmente  italiana. Nate entrambe ad un corpo colla parola per opera  del Verbo creatore, e allevate insieme, come sorelle, il loro  dissidio incominciò colla divisione delle dottrine, delle  lingue e delle stirpi. Tuttavia anche dopo quei primi  dissapori, vissero lungamente a costa l’una dell’altra, nei  recessi dei templi e sotto la tutela dei sacerdoti, che furono i  loro primi cultori. Tutte le scuole di Oriente furono ad una  teologiche e razionali; e lo scisma assoluto tra questi due  ordini del sapere nacque solo in Occidente, e in tempi assai  più rimoti dalla cattolicità primitiva. Ma se i filosofi  occidentali furono costretti dalla corrotta teologia di un  culto affatto degenere a sequestrare da essa le loro  speculazioni, essi s’ingegnarono al possibile di risalire alla  teologia primigenia, mediante l’amminicolo delle lingue e  delle tradizioni. Da ciò nacque che nella vita e nella  instituzione filosofica degl’Italogreci i viaggi orientali  ebbero grandissimo luogo; i quali non erano già suggeriti  solamente dalla curiosità, né dall’amore dell’erudizione in  genere o della filosofia in ispecie, ma ebbero uno scopo  teologico, e mossero dal desiderio di raccogliere le  tradizioni religiose più genuine, conservate nei vetusti corpi  ieratici. Tali furono le peregrinazioni fatte da savi delle tre  Grecie, e rivocate per la più parte in dubbio da molti  moderni, specialmente dal dottissimo Enrico Ritter; i quali  col loro presupposto prediletto, ma erroneo, che il greco  filosofare sia stato prettamente indigeno e spontaneo, e  sciolto dalle tradizioni, travisarono l’indole essenziale di  esso e dei frutti che ne provennero. Imperocché i  filosofi ellenici viaggiarono per le terre sacre dei  Magi, dei Caldei, dei Sabi, e per l’altro Oriente, guidati  presso a poco dallo stesso consiglio, per cui, dal secolo  terzo della nostra era sino al decimo, un grandissimo  numero di Buddisti cinesi, (se ne contano circa  trecensessanta, fra cui più celebri o almeno più noti sono  Faiàn del quinto secolo, e Juentsàng del settimo, le relazioni  dei quali ci vennero testé tradotte o abbreviate dai  sinologi), si trasferirono nella Transossiana e nell’India  boreale, per raccogliervi le memorie e le reliquie del  Samaneismo primitivo. Quindi è che Pitagora, Platone e  Plotino, che rappresentano le tre età dell’adulta filosofia  italogreca, furono teologi eminenti, secondo i loro tempi, e  per quanto le tenebre del gentilesimo lo consentivano. La  loro teologia è la tradizione pelasgica e orientale, purgata  da molti errori volgari, ed espressa col linguaggio  essoterico dei miti e dei simboli, non già quale suonava  sulle bocche del popolo, ma quale si custodiva nei collegi  dei Telesti e dei sacerdoti. E per parlare del solo Platone,  che locato in mezzo ai due altri, ne è come il vincolo, e a  tutti sovrasta per la forma non meno che per la sostanza  della dottrina, chi non vede che la sua filosofia tutta quanta  versa sulle tre idee fondamentali del Teo pelasgico, del  Logo e della Psiche cosmica, la prima delle quali è il  principio assoluto e universale di tutto, e le due altre sono il  principio specifico dell’ideale e del reale, dell’intelligibile e  del sensibile, della ragione e della natura, della  speculazione e della pratica, della dialettica e della politica?  Ora questa teologia platonica, che fiorita in Atene, risale da  una parte alla Magna Grecia, e discende dall’altra ad  Alessandria, fu comune a tutto l’Oriente; e i tre principii  menzionati sarebbero perfettamente identici all’Ammone, al  Cnufi e al Fta degli Egizi, al Budda, al Darma e al Sanga  dei Buddisti, e a tutte le triadi conformi che si trovano nelle  scuole cabiriche, caldee, persiche, bramaniche e samanee,  se il dualismo del Noo e dell’Ile non temperasse presso  gl’ltalogreci il panteismo più schietto degli Orientali. I Padri  del Cristianesimo, e i maestri del medio evo in divinità più  famosi calcarono le antiche pedate, e non che disgiungere le  due scienze principi, maggiormente le affratellarono; ma  più fortunati dei loro precessori poterono evitarne gli errori,  collegando quelle senza confonderle, (come fanno i fautori  del panteismo), e distinguendole senza separarle, (come  sogliono i partigiani di un dualismo assoluto), mediante il  principio supremo di creazione. Il moderno divorzio fra di  esse fu introdotto da Cartesio; con che esito, due secoli di  errori e di vergogne razionali cel dicono. I Tedeschi vollero  rimediare al male, ma non poterono, perché la loro  teologia, era stata viziata da Lutero, e la loro filosofia avea  smarrito colla parola legittima il dogma della creazione,  riuscendo al panteismo dello Spinoza e dei filosofi educati  dalla scuola critica. Laonde, mentre la teologia germanica,  priva di base e di regola, venne a poco a poco rosa e  consunta dalla filosofia, e dié luogo a un mero  razionalismo; questo, per difetto: del principio protologico  del sapere, diventò panteistico, e tale è tuttora; perché  quando l’eterodossia è giunta a questo segno è costretta a  fermarvisi, se non vuole, deposte le pretensioni dogmatiche,  far professione espressa di un dubbio assoluto. Tuttavia il  sincretismo filosofico e teologico degli Alemanni, così  indigesto ed ermafrodito, com’è, mostra ne’ suoi autori il  desiderio di comporre insieme le due scienze fondamentali,  e non già di annullare la più nobile di esse, come fece il  Cartesianismo francese col sensismo e cogli altri sistemi,  che ne nacquero. Gli stessi Francesi cominciano ora ad  accorgersi che la filosofia non può sussistere, scompagnata  dalla religione; e i conati fatti per accordarle dagli eclettici e  da altri filosofi, benché siano frivoli e puerili, provano  tuttavia che l’epoca del funesto divorzio è compiuta, e che,  ricomincia quella dell’antico connubio fra l’umana e la  divina sapienza, correlativo a quello della civiltà e della  religione. Ora io credo che tocca agl’Italiani il por mano  efficacemente all’opera e il far quello che gli altri non sanno  e non possono fare; sia perché essi serbano intatta quella  divina parola, che negli altri paesi culti è corrotta, o  almanco assai meno distinta e scolpita vi risuona; sia  perché il genio italico, tramezzante fra il germanico e il  celtico, è più atto di tutti a cansare i loro eccessi,  accoppiando le due scienze madri, senza mischiarle, come  si fa in Alemagna, e distinguendole, senza disgregarle,  secondo l’uso di Francia. Perciò invitando i miei nazionali a  questa impresa, e cooperandovi dal mio canto per quel poco  che ho potuto, stimai di far cosa conforme al bisogno dei  tempi, della religione e del sodo sapere, e di sentire  altamente della mia patria.</p>
<p>	A coloro che vorrebbero dare alla filosofia un fondamento  religioso, ma lo cercano fuori del cattolicismo, poco ho da  dire. Imperocché chi cerca non ha ragione, né torto,  finché non si crede di aver trovato: ma può bene cercare in  modo, che il trovare gli riesca impossibile, ed errare  nell’elezion della via, che conduce alla meta. Ora tal è  precisamente il caso di quelli, che vanno in traccia di una  religione, cominciando per escludere il cattolicismo dallo  scopo della loro inchiesta; i quali mi rendono imagine di chi  volesse toccare il polo, evitando però il punto assegnato dal  moto dell’ago alla sua navigazione. Imperocché la teologia  cattolica, a cui si vorrebbe dare lo sfratto, è appunto la sola  che per l’antichità del possesso, l’immutabilità delle  decisioni e la perfezione enciclopedica dei dettati, possa  sortire l’effetto che si desidera. Tutte le altre teologie  antiche e moderne sono altrettanti brani, o parodie, o larve  di essa. Parodie del Cristianesimo primitivo o rinnovato  sono le religioni orientali, come il Bramanismo, il  Buddismo, il Maomettanismo: brani del cattolicismo sono  le sette eretiche e scismatiche della moderna Europa. La  religione naturale, il deismo, il razionalismo dei  filosofi sono semplici larve della fede cattolica;  opinioni e non dogmi, astrattezze e non realtà, sogni od  ombre e non cose salde, che regnano a martello. La  teologia, di cui Platone e tutti i migliori antichi erano  cercatori, anziché possessori, ma che pur veniva tenuta da  essi come richiesta alla speculazione, non era razionale, ma  positiva, dovea fondarsi sulle tradizioni, e risalire ai  principii del mondo, per mezzo della parola ieratica. Quella  che chiamasi dai moderni filosofi religion naturale, e che è  tanto naturale quanto lo stato di natura finto da essi, non  essendo concreta, né viva, né visibile, né autorevole,  né perpetua, né universale, né sociale, non può  adempiere nessuno di quegli uffici scientifici, onde le  discipline profane abbisognano. Non può dar loro la parola,  perché non la possiede, essendo una mera opinion  filosofica, e avendo anzi mestieri di torre ad imprestito i  segni, di cui si vale, da un instituto anteriore; non può dar  loro la regola, perché, non tanto che sia atta a governare  altrui, ha d’uopo ella medesima di freno e di reggimento.  Insomma la religion naturale è una semplice astrazione  filosofica, e non può meglio supplire a’ suoi bisogni, che  possa la filosofia scompagnata da una norma superiore,  provvedere a sé stessa.</p>
<p>	Queste considerazioni riguardano generalmente le  attinenze della scienza divina colle umane, e sovrattutto  colle dottrine speculative e razionali. Se poi si discorre in  ispecie delle discipline, che toccano più strettamente la  pratica, e il vivere civile degli uomini, quali sono quelle a  cui si riferisce il presente discorso, l’intervento della  religione mi par non meno opportuno, essendo essa non  solo un culto e una scienza, ma un instituto di massima  importanza, come quello che è la base di tutti gli ordini  sociali. Infatti la storia ci mostra che la religione è la  progenitrice delle nazioni e di tutta la civiltà loro; e che ciò  è vero principalmente rispetto alla moderna Italia; la quale  fu organata dal sacerdozio cattolico, e ne trasse i costumi, le  leggi, i governi, le lettere, le scienze, le arti ed ogni altro  suo bene. Ora se la cultura di un popolo tutta quanta muove  originalmente dalla religione, come si può discorrere di  quella, senza far parola di questa? Se la cultura di Europa in  generale, e quella d’Italia in particolare, furono opera della  nuova Roma e delle sue credenze, com’è possibile il  ragionare su quel doppio argomento, e tacere del  cattolicismo e del papa? Scrivendo un libro sopra l’Italia, io  protesto, di voler parlare dell’Italia viva e reale, come  sussiste al dì d’oggi, non dell’Italia defunta da quattordici  secoli, né d’un’Italia astratta e chimerica, che non si trova  nel mondo di fuori, ma solo nel cervello di qualche filosofo.  Se io parlassi dell’Italia gentilesca, scriverei pei morti e non  pei vivi; se discorressi dell’Italia filosofica, non scriverei  per nessuno; quando astrattamente tutte le nazioni e le patrie  si somigliano, e la mia per questo verso dalle altre non  differisce. Ora io scrivo pe’ miei viventi compatriotti, non  pei loro  antenati; scrivo pel mio paese natio, non  pel Giappone, né per la Cina. Perciò io debbo pigliare  l’Italia in carne e ossa, come Iddio l’ha fatta e la conserva  a’ miei giorni, e non come piace agli utopisti di  fabbricarsela in sogno. Ora in questa Italia reale, che alita e  vive, e si distingue dagli altri popoli, io veggo che la  religione, non solo occupa un grandissimo luogo, come  accade a tutte, ma un luogo unico; onde ella merita di  essere chiamata la nazion religiosa per eccellenza.  Imperocché la sua prima città è talmente imedesimata col  culto, ch’egli è impossibile il separarnela, non pure nel  fatto, ma eziandio nella immaginazione. Imedesimate col  culto sono le vicende, le lettere, le arti, le imprese, le glorie,  e persino le sventure italiane; tanto che il nascere, il  crescere, il fiorire, il travagliare, il fortuneggiare e lo  scadere d’Italia si riscontrano mirabilmente coi successi  proporzionati dal canto della religione. L’Italia si distingue  dai popoli gentili in virtù del Cristianesimo; da quelli che  sono cristiani, ma eretici o scismatici, per via del  cattolicismo; e dalle altre nazioni cattoliche, perché essa  è collocata nel centro medesimo della cattolicità, e non  nell’àmbito e nella circonferenza. Imperocché lo spazio,  che determina il sito ideale delle nazioni nella gerarchia  cosmica, è la Chiesa, come Iddio, secondo il Malebranche,  è il luogo delle menti create negli ordini spirituali  dell’universo. I popoli acattolici sono posti fuori dell’Idea,  onde mancano di unità, e discordano dall’armonia morale  del mondo. Ma fra le cattoliche popolazioni l’italiana ha il  privilegio di occupare il primo luogo, tra perché alberga  nel suo cuore la prima sedia, e perché ha precedute in  ragion di tempo le altre nazioni europee nell’iniziazione  cristiana, come sovrasta a tutte in ragione di merito, avendo  comunicata loro la face della fede e civiltà novella, e  conservandola tuttavia accesa a comun benefizio.</p>
<p>	Spero che queste avvertenze basteranno a giustificare quel  poco di teologia, che ho messo nel presente libro. Ma io  non voglio dissimulare al lettore nessuna parte del mio  pensiero, a costo che l’aprirglielo tutto possa aggravare  presso certuni la mia colpa, invece di scemarla. Due fatti mi  paiono cospicui al dì d’oggi nel mondo civile; i quali sono  insieme strettamente connessi, benché l’uno appartenga  agli ordini della speculazione e l’altro a quelli della vita  reale. Il primo è l’esclusione della teologia rivelata dal  quadro dell’enciclopedia umana; il secondo è la rimozione  del chiericato cattolico dalle influenze civili. Questi due  fatti ebbero luogo più volte nella storia del mondo; ma  rispetto a noi non sono antichissimi, poiché  incominciarono con Lutero e Cartesio; se non che sono oggi  presso che universali, comuni all’Italia non meno che alle  altre genti, e assai radicati nei costumi e nella opinione.  Generalmente e filosoficamente considerati, essi sono la  negazione assoluta dell’ordine nel doppio giro della realtà e  dello scibile, e quindi la sovversione della formola  ideale: e mirano a far della religione, che è il vero ed unico  Primo in ogni genere di cose, un oggetto solamente  secondario. E nelle loro specialità sono pregni di ogni male  per la scienza e per la pratica; imperocché sottopongono la  ragione al senso, lo spirito alla materia, la civiltà alla  barbarie, il cattolicismo alle sette eterodosse e l’Italia alle  altre nazioni. Io reputo pertanto debito di chi scrive,  sovrattutto s’egli è filosofo, cattolico ed italiano, il  combattere quei due gran traviamenti della civiltà moderna,  richiamando le cose ai loro veri principii e tentando  d’instaurare l’universal primato della religione nel giro delle  cose e delle conoscenze. La qual ristaurazione non può aver  luogo, se la teologia non si rialza dal suo abbassamento, e  se il ceto ieratico non riacquista quella moral potenza e quel  grado di onore, che gli competono nel seno delle  cittadinanze cristiane. E benché il vincere la forza  dell’opinione e della usanza contraria sia difficile, io nol  tengo per impossibile al dì d’oggi; atteso che mi paiono  scemate, in virtù dell’usurpazione medesima, l’autorità e la  potenza degli usurpatori. Imperocché da un lato io veggo  che l’enciclopedia non si trova più al mondo, se non sul  frontespizio di qualche libro, e che le varie scienze  sbrancate non hanno più alcun vincolo comune, che insieme  le componga e le organizzi. Quindi è che esse sono  acefale, vivono alla spartita e in solitudine, o tenzonano fra  loro, senza costrutto; il che nuoce non solo all’intero corpo,  ma a ciascuno de’ suoi membri in particolare, perché la  forza delle scienze, come quella degli uomini e degli stati,  nasce dalla loro unione. La quale unione non può darsi nel  sapere più che in altra cosa, senza la religione, che è il  solo principio rilegativo e armonizzativo delle varietà e  contrarietà di qualunque sorta. Da questa anarchia  scientifica proviene eziandio il sopravvento delle discipline  inferiori sulle superiori, sia per lo zelo e la frequenza dei  loro cultori, come per l’onore ed il pregio, in cui vengono  tenute. Ond’è che oggi le fisiche sovrastanno alle  matematiche, e queste alla filosofia; doveché, secondo  l’ordine naturale, determinato dalla formola, il contrario  dovrebbe aver luogo. Perciò l’enciclopedia non potrà mai  rivivere, né la vera gerarchia delle cognizioni essere  ristabilita, se non si restituisce alla sbandita teologia il suo seggio  scientifico. Conclusione, che può far ridere certuni e  montare in collera molti altri; ma irrepugnabile  logicamente, e confermata storicamente dagli annali  universali del sapere. Imperocché tutti i secoli  enciclopedici furono religiosi; tutti gl’ingegni universali  furono sommi teologi, da Mosé e Pitagora sino al Leibniz  e al Vico. Dall’altro lato, uno scompiglio simile a quello che  turba le dottrine, si ravvisa nella società civile; dove il  laicato, dopo di aver soprammontato il clero e  menato un passeggero trionfo, comincia ad accorgersi della  anarchia che lo rode, e della debolezza che gli vieta di  adempiere gli uffici, a cui è destinato. E come nel regno  scientifico le discipline subalterne e materiali prevalgono  alle più nobili, così le classi industriose e trafficanti  sovrastanno a tutte le altre, le professioni meccaniche e  guerriere alle pacifiche e liberali, gli uomini ignoranti e  mediocri ai colti ed ingegnosi, e il volgo di ogni colore ai  veri ottimati. La democrazia in. somma predomina nel  vivere moderno, e irrompe nelle monarchie assolute, come  già è padrona degli altri reggimenti; né si può ripararvi e  ristabilire quell’aristocrazia naturale, quella gerarchia di  gradi e di uffici, senza le quali gli stati non possono durar  né fiorire, se non si rende al clero quel seggio morale che  gli appartiene. L’età dunque comincia ad essere propizia  alla reintegrazione della teologia e della classe ieratica; e  gl’Italiani in ispecie ne sentono, il bisogno, avendo potuto  raccogliere dalla esperienza a che riesca il filosofare, senza  far caso della fede cattolica, e il politicar speculando ed  operando, senza inchiedersi delle condizioni religiose del  loro paese natio; come se il Papa e il suo chiericato  appartenessero, non all’Italia, ma all’India o alla Cina. Io  non credo adunque d’ingannarmi affermando, che ogni  riforma scientifica è irrita, se non fa capo dalla religione, e  che ogni disegno di risorgimento italico è nullo, se non ha  per base la pietra angolare del cattolicismo. Ma nel  predicare il doppio primato dell’Idea nel reale e nello  scibile, si vogliono dilingentemente cansare gli abusi che  possono guastarlo, o si dee mostrare il modo acconcio per  cautelarsene. Imperocché il principato della teologia e del  clero non sarebbe mai venuto meno, se non fosse stato  talvolta abusato, e quindi screditato nell’opinione dei più. I  quali disordini si possono riepilogare e ridurre ad un solo;  cioè alla conversione del primato legittimo e liberamente  consentito in signoria assoluta e in tirannide. La teologia  dee influire persuasivamente nelle altre discipline, senza  nuocere alla libertà ragionevole, di cui esse abbisognano,  come il chiericato dee informare il ceto laicale coll’autorità  morale della virtù e del consiglio, ma non aggirarlo colle  arti e coi maneggi, né tampoco costringerlo colla violenza.  Nei due casi la maggioranza dell’elemento religioso non dee  essere ingiunta colla frode e colla forza, ma patrocinata  dalla persuasione, e spontaneamente accolta da coloro, in  cui si esercita. Ora questo dominio paterno e liberale della  teologia e del sacerdozio non può aver luogo, se la scienza  sacra non diventa autorevole e riverenda, appropriandosi il  buono, delle altre discipline e vincendole di sodezza, di  profondità, di perfezione e se la classe sacerdotale,  tenendosi appartata dalle brighe e dalle passioni civili, non  sovrasta di virtù, di senno e di coltura agli ordini dei  cittadini. Al che non avvertono coloro i quali  vorrebbero mettere in trono la teologia e il chiericato, senza  rimediare alla debolezza loro, ritirandoli alla eccellenza dei  loro principii; imperocché ripugna che una facoltà e un  ceto abbiano effettualmente nella pratica quella  maggioranza, che non è in essi riconosciuta dall’opinione  pubblica. L’episcopato gallicano mosse, non ha guari,  alcune giustissime querele sui vizi dell’insegnamento, qual  si usa in Francia, specialmente rispetto alle scienze  filosofiche; ma non fu udito; perché alla falsa filosofia,  che corre, il clero francese non ha finora saputo  contrapporre la vera, sola capace di debellarla. V’ha qualche  altro paese, in cui i chierici vorrebbero sovrastare  civilmente, e a tal effetto s’intromettono nelle faccende  pubbliche e brogliano nelle elezioni, senza avvedersi che  tali maneggi rendono odioso il lor ceto e con esso la  religione, e che il solo mezzo valevole a rimettere l’uno e  l’altra in onore consiste negli effetti salutari che ne  derivano. Io porto ferma opinione, che i  legittimi diritti della teologia e del sacerdozio verranno  riconosciuti spontaneamente da tutti come prima i possessori saranno degni e capaci  di esercitarli. E perciò io inculco, ogni qual volta ne ho il  destro, la necessità d’instaurare le scienze sacre, e di far sì  che il clero torni ad essere universalmente come fu in  antico, la classe più dotta, più gentile e più virile delle  nazioni. E mi confido che i miei sforzi non debbano  spiacere eziandio a coloro che sono poco propensi verso i  chierici e le loro dottrine; imperocché, se amano la loro  patria, e desiderano sinceramente ogni suo bene, debbono  confessare che un’emulazione di virtù e di scienza fra i  ministri della religione ed i laici, non può nuocere, ne dar  gelosia a nessuno, e dee necessariamente giovare alla  civiltà. </p>
</div1>

<div1>
<head>PROEMIO</head>

	<p>L’uomo non può valersi delle sue forze, ed esercitare  compitamente le sue potenze, se non ha prima coscienza di  possederle. Parimente una nazione non può tenere nel  mondo quel grado che le conviene, se non in quanto si  crede degna di occuparlo; onde la modestia eccessiva  lodevole talvolta nei privati uomini, è sempre biasimevole  nel pubblico, come quella che tronca i nervi richiesti alla  virtù e ai fatti magnanimi. Umiltà dignitosa e ammisurata  negl’individui, discreta e modesta alterigia negli stati,  sarebbero la vera perfezione delle cose umane, se la nostra  natura potesse acconciarsi a quel diritto mezzo, in cui  risiede la sovrana eccellenza. Ma siccome gli uomini quasi  sempre più o meno trasmodano, egli è spesso opportuno il  sospingerli dall’estremo, a cui sono trascorsi, verso il segno  contrario; acciò la forza dell’impulsione, accoppiata con  quella dell’inerzia, produca, quasi effetto misto, quell’ottimo  temperamento che si desidera. In virtù di questa  considerazione, quando un popolo è giunto al colmo della  miseria e viltà civile, quando i suoi spiriti sono abbattuti, e  prostrate le sue forze, è non solo scusabile, ma pietoso  consiglio, il tentar di rinvigorirlo, usando quei termini, che  in ogni altro caso sarebbero pericolosi. Ché negli scorati  l’orgoglio non è da temere, il quale, nascendo da soverchia  fiducia nelle proprie forze, non può annidare in coloro, che  peccano per diffidenza, e non che sentire troppo altamente  di sé medesimi, si mostrano immemori del loro decoro.  Perciò, se per rialzare il concetto che hanno di sé stessi, e  infondere nel petto loro quel coraggio, che al virtuoso e  magnanimo operare è richiesto, cercherai di destare in essi  la sopita favilla dell’amor proprio, l’opera tua non sarà da  biasimare come poco ragionevole e poco cristiana; qual  sarebbe ella veramente, se tu adoperassi un tal linguaggio  parlando a coloro, che peccano all’incontro per audacia e  per tracotanza. Ben si vuole che in ogni caso le ragioni che  tu adoperi, e le cose che dici, siano vere; tra perché la  professione del vero dee sempre andare innanzi ad  ogni altro rispetto, e perché non è lecito l’adulare anco i  miseri, e l’adulazione non fa mai prode a nessuno. Onde  sarebbe degno di biasimo chi commendasse un popolo  avvilito di quei pregi, ch’egli  non può avere, e gli attribuisce diritti e privilegi, che non  possiede; come fanno, verbigrazia, que’ retori francesi,  che per rinfrancare i propri compatriotti, rinfiammano nei  loro animi le ambizioni inique dei tempi di Ludovico  decimoquarto e di Napoleone, assicurandoli in nome della  Providenza che la Francia è la donna delle nazioni, ed è  destinata a signoreggiare colle idee e colle armi tutti i  popoli della terra. Il qual consiglio è così savio, come  quello dei piaggiatori di Fetonte, i quali, stuzzicando la sua  folla ambizione, lo confortavano a far bravamente le veci  del padre, e a guidare il carro della luce illuminatrice  dell’universo. Ma quando una nazione ha ricevute da Dio  certe prerogative irrepugnabili e mostra di averle  dimenticate, è non solo lecito, ma debito, il ricordargliele  coi termini più efficaci senz’aver paura che tali conforti  l’inducano a passare il segno e a presumer troppo di sé.  Così, stando nell’esempio dei nostri vicini di nenie, chi  rammentasse loro esser dessi il braccio della Cristianità  europea, delegati dal cielo a propagare e difendere il  pensiero cattolico, italiano, fonte di ogni loro passata  grandezza, invece di usurparne i titoli e tentarne le veci,  farebbe opera egregia per sollevare la Francia dalla  bassezza morale e intellettuale, in cui è caduta, e renderle  l’antico lustro. Rivolgendo meco medesimo queste cose, io  credetti non inopportuno in uno scritto già dato fuori di  perorare colla mia scarsa facondia i privilegi di quella  patria, che Iddio mi ha data. Nel qual ufficio andai a rilento,  come sempre soglio, prima di affermare, guardandomi da  ogni esagerazione e improntitudine nella sostanza delle  dottrine; ma quando mi parve di avere ben maturati i miei  pensieri, diedi libero corso alla penna nel modo di esporli,  senza troppo scrupoleggiare sulla riserva dei modi e delle  espressioni. Né ebbi però il menomo timore d’insuperbire i  miei compatriotti; perché siccome l’Italia da qualche  secolo in quà s’inginocchia dinanzi ai forestieri, e non si  reputa avventurosa, se non è calcata dal loro piede; onde,  se accade che costoro, benché pregati e ripregati colle  braccia in croce di ripassare le Alpi, non si degnino di  acconsentire, ella per supplire alle persone ricorre  umilmente ai loro libri, e si ristora della perduta servitù  civile con quella della lingua e dell’intelletto; non paventai  che, richiamandola all’avito decoro, ella fosse per ampliarne  di troppo i titoli e le appartenenze. Bensì mi dolsi più volte  che la mia penna fosse di gran lunga inferiore  all’argomento, e che a molti potesse parer temerario che un  mio pari osasse continuare scrivendo l’ impresa  cominciata operando da Gregorio, Alessandro,  Innocenzo e Giulio, sublimissimi pontefici, e  proseguita dai maravigliosi ingegni dell’Alighieri, del  Machiavelli, del Vico e dell’Alfieri, ai qual la gran mente  tolse l’umiltà del grado privato, e diede la prerogativa di  essere uditi come banditori pubblici, e quasi spontanei  monarchi della nazione  <note place="foot"><p> Ciò non si può dire del Vico, rispetto al secolo, in cui visse;  ma si comincia a verificare nel nostro.</p></note>. La dottrina dei  quali, (per ciò che spetta al mio proposito), ridotta a una  formola più severa, e sgombrata dagli accessorii, che la  velano o la guastano, è quella appunto, di cui feci altrove  discorso, quando aggiudicai all’Italia un primato civile e  morale su tutti i popoli dell’universo. Ma siccome io  accennai questo punto senza svolgerlo, e dichiarare  alquanto per minuto le ragioni che lo rendono inconcusso,  egli parve a qualcuno de’ miei nazionali che io attribuissi  alla comune patria un vanto più desiderabile che sperabile,  oltre che poco conforme alle idee correnti sulla egualità dei  popoli, e ad un fatto, che a molti sembra manifesto, qual si  è la maggioranza francese. Altri, senza ripudiare  espressamente il mio concetto, si dolsero ch’io non l’abbia  circoscritto con maggior precisione, atteso che il primato di  un popolo, (anche rimossa, com’io feci espressamente, la  dominazione politica), si può intendere in modi tanto  diversi, che il parlarne generalissimamente, come ho fatto,  è presso a poco come un dirne nulla. Altri infine,  ammettendo il diritto, ma osservando che il fatto stà in  contrario, giudicarono l’opera mia inutile, anzi dannosa;  essendo consiglio poco pietoso il ricordare agli scaduti  l’antica dignità loro, e il rinfrescare in essi il rammarico di  averla perduta e il desiderio di ricuperarla, allorché il  soddisfare a quella brama vien loro interdetto dalla fortuna.  Ben pare a costoro che io mi sarei governato più  saviamente cercando, se torni possibile al dì d’oggi il  ristorare l’antica signoria degl’Italiani; e quando i mezzi  acconci per farlo soccorrano, e non siano colpevoli, né  chimerici, proporli; altrimenti, tacere. Benché queste  considerazioni mi siano state solo accennate a penna od a  voce, io credo di dover loro rispondere a stampa e  pubblicamente, così per la gentilezza e l’amore dell’Italia di  coloro che le hanno fatte, come per l’importanza della  materia e l’indole dei tempi, i quali per qualche rispetto mi  paiono meno avversi dei passati a incominciare la grande  impresa del risorgimento italico. Mostrerò che se l’Italia è tuttavia morta,  la colpa è solo de’ suoi figliuoli; e che essi non hanno  ragione d’imputare alla Providenza i loro mali, poiché  tengono nelle mani il remedio, se non di tutti, della maggior  parte, e possono prevalersene, senz’ombra di temerità e di  colpa. Lettore, chiunque tu sii, purché italiano, porgimi  benigno orecchio, e non temere che il mio discorso possa  offendere alcuno, mostrandosi acerbo ed infesto ai governi  o a qualsivoglia ordine dei cittadini, e fomentando quei  semi di odio, di tumulti e di discordie, che annidano pur  troppo fra i nostri compatriotti. Non ti  chieggo tampoco perdono della lunghezza o  qualità dell’argomento; perché stimerei di  farti ingiuria a scusarmi teco, favellando della patria.</p>
<p>	Non credo pure di avermi a scolpare cogli stranieri,  quando per caso queste mie pagine pervengano a loro  notizia. Imperocché, se io potessi, supporre ch’elle  debbano ragionevolmente spiacere all’ultimo di essi, e  contengano verso alcun popolo qualche offesa od ingiuria,  le darei alle fiamme, senza frapporre il menomo indugio. E  come potrei non farlo, volendo ubbidire al mio debito,  come uomo e come cristiano? Tutti gli uomini non sono  forse fratelli? Tutti i popoli non son figliuoli di un solo  padre, creati e redenti da un solo Dio, e ordinati alla stessa  beatitudine? L’odio e il disprezzo di una nazione qualunque  non solo offendono gravemente quella legge di amore, che  abbraccia tutti i mortali, ma sono sovranamente ingiusti;  perché non v’ha forse gente alcuna, ancorché fiera e  selvaggia, che sia stata affatto diseredata da Dio, e non  occupi o non possa quando che sia occupare un grado  onorevole nel disegno universale della Providenza. Il Padre  celeste privilegiò ciascun ramo dell’umana famiglia di  qualche dono speciale, per cui egli non ha da arrossire nel  concilio dei popoli fratelli. Il che è vero sovrattutto  dell’Europa, in cui ai vantaggi di natura si aggiungono gli  acquisti del culto civile; la quale, già composta a repubblica  di nazioni e di potentati sotto un capo unico, e indirizzata a  esserlo di nuovo, è nel suo breve giro un compendio del  mondo, e racchiude tanta varietà di doti, di attitudini, di  uffici e di fortune, quanti sono i membri componenti la sua  cristiana e politica fratellanza. Chi non conosce i molti e  vari pregi del popolo francese? I quali convien pure che  siano eminenti, poiché gli stranieri medesimi sono  inclinati ad esagerarli; né il capriccio di signoreggiare  tocca per ordinario ai popoli mediocri. L’indole maschia ed  altera dello Spagnuolo e dell’Inglese, l’una contemperata dal  fervore meridionale, e l’altra dal freddo rigor di aquilone,  non son del paro ammirabili? E se ora il secondo è  padrone dei mari, e come il dio della favola, domator dei  venti e delle tempeste, il primo non fu arbitro del mondo in  una età, che non è ancora molto rimota? Chi può gareggiar  coi Tedeschi e cogli Scandinavi per la benevola lealtà  dell’indole, l’ampiezza del sapere e la profondità  dell’ingegno? La stirpe slava, che avrà gran parte nelle sorti  future dei popoli civili, non è venerabile fin d’oggi per  quei generosi Poloni, che salvarono l’Europa dall’essere  musulmana? I quali sono ricchi di moltiplice gloria, e oltre  quella delle armi e dell’amor patrio tanto più grande ed  eroico quanto più infelice, hanno pur quella delle lettere, e  il solo nome di Gioacchino Lelewel, che in Europa ha pochi  pari, basta a mostrarlo. All’onore della Cristianità difesa  parteciparono anche gli Ungheri, nei quali riluce  particolarmente la forza di quella fede, che mutò in una  nazione eroica o di spiriti liberissimi un rampollo del  sangue finnico. E quando tutta l’Europa centrale era  sommersa nella barbarie, non fu verso l’Orsa, che nacque  quella singolare lega anseatica, la quale stendeva le sue  braccia da Berghen a Conisberga, e spingeva le sue navi  mercantili e sorelle sino a Lisbona, Cadice e Napoli, avendo  a tergo due altri nidi di civiltà boreale, cioè la tenebrosa  Islanda, in cui rifioriva sotto gli auspici del Cristianesimo lo  studio innocente delle antiche tradizioni, e la grande  Novogoroda, che traficando simultaneamente cogli Arabi,  cogli Asiani del centro e cogli abitanti della Scania,  augurava in un certo modo le sortì future della Russia?  Anco le piccole popolazioni, animate dal soffio della civiltà  cristiana, fecero cose stupende. Non è la Svizzera, che  andò innanzi a tutti i popoli cristiani nel ristorare le milizie  cittadine, e nell’insegnar col suo esempio a scuotere il giogo  di un barbaro conquistatore? Non è il Portogallo, che  diede o restituì all’Europa i commerci dell’Africa, dell’India,  del Giappone, dell’Oceania, e della Cina? Non è l’Olanda,  che fu prima a traslocare la dominazione marittima da ostro  a settentrione? Il Belgio non risplende al dì d’oggi, per le  utili industrie, fra le prime nazioni del continente, e non  creò la scuola pittorica più insigne dopo quelle dell’Italia? E  chi potrebbe degnamente lodare quei mirabili Greci, ricchi  di moltiplice gloria non oscura da una servitù millenare, ai  quali l’Europa è debitrice in gran parte del suo  incivilimento, poiché i più gran savi dell’antichità pagana e  i predicatori inspirati del Cristianesimo scrissero nella loro  lingua? Se adunque io prendo a perorare la prerogativa  d’influenza e di onore, che stimo convenire di buon diritto  alla mia patria, eziandio parlando con qualche caldezza  contro coloro che gliela contendono od usurpano, non credo  perciò di mancare menomamente al mio obbligo verso le  altre nazioni. Io non fo altro, che chiarire un fatto non  immaginario, ma reale, poiché ebbe luogo per molti secoli,  additandone le ragioni, provandone la legittimità e  mostrando i titoli opportuni a farlo rivivere. Fatto utile a  tutti, poiché da un canto può eccitare l’emulazione, e  dall’altro porge l’esempio. Fatto necessario, poiché senza  di esso non vi può essere unione, né armonia, né nobil  gara, né vero perfezionamento nel corso civile delle  nazioni. Fatto naturale e conforme a ogni ordine del creato,  poiché l’egualità perfetta è chimerica anco fra gli esseri  sottostanti alla medesima specie, e ogni sorta d’individui a  gerarchia si governa. Fatto finalmente divino, poiché non  venne immaginato, né stabilito dall’uomo, ma voluto e  preordinato in molte guise dalla Providenza. Né di ciò le  altre nazioni possono ragionevolmente offendersi o  adontarsi; imperocché, se fra i vari figliuoli di unico padre  un solo ha il titolo e gli onori di primogenito, i quali negli  ordini del regno e del patriarcato importano una civil  maggioranza, senza pregiudizio o disdoro dei minori  fratelli, perché non si può ammettere come ragionevole e  giusto un simile privilegio nel consorzio delle nazioni?  Tanto più che il primato d’Italia non è assoluto, si ristringe  all’ordine delle cose ideali, e lascia agli altri popoli  nell’ampio giro dei fatti e dei diritti civili un campo  larghissimo, nel quale ciascuno di essi può trovare il modo  di primeggiare onorevolmente, e alcuni di essi  primeggiano in effetto. Le imperfezioni del linguaggio umano  sono purtroppo tali, che chiunque considera un aspetto del  vero può parer di leggieri immemore degli altri; onde a  malgrado delle mie iterate proteste, non mancherà forse chi  torca il mio dire a tal senso, che se ne scemi o debiliti la  parità legittima delle nazioni. Ma se un autore si lasciasse  spaventare a queste oculatissime critiche, dovrebbe, deporre  il pensiero di scrivere sopra qualunque argomento. Mi  confido però, che se il mio scritto capiterà alle mani di  qualche straniero, che abbia pazienza di leggerlo sino al  fine, egli non mi accuserà di fallire a quella moderazione,  che è debito di chi scrive, e specialmente di un autore  cattolico e italiano. E aggiungo che non dispero affatto di  avere l’approvazione eziandio degli strani; voglio dire di  quelli, che sono savi, e giudicano colla ragione, non cogli  affetti; poiché quel primato, che io attribuisco alla mia  patria, non è una vana grandigia da solleticare l’amor  proprio di chi lo possiede, ma un arduo e gravoso ministero  conducevole a tutti. Questa è una delle principali  considerazioni, che mi muovono a scrivere, ancorché io  sappia di avere a combattere molte gelosie di puntiglio,  molte ingiuste e radicate preoccupazioni; perché stolta  pietà e riserva sarebbe il risparmiare altrui l’amarore del  farmaco, quando dal solo uso di esso può nascere la salute.</p>
<p>	Per procedere ordinatamente in questo mio discorso,  comincierò a definire ciò che intendo per primato morale e  civile d’Italia, e trapasserò quindi a provare la legittimità di  esso, chiamando a rassegna le varie parti dell’incivilimento  nel doppio ordine dell’azione e del pensiero. Avrò l’occhio a  mostrare, toccando ciascuno di questi capi, che l’Italia sola  ha le qualità richieste per esser la nazione principe, e che  sebbene al dì d’oggi abbia perduto quasi del tutto questo  principato, egli è in potere di lei il farlo rivivere; e  accennerò le condizioni, più importanti di tale risorgimento.  Cosicché le mie prove, risultando dalla doppia fonte del  fatto e del diritto l’uno effetto e specchio dell’altro, e  fondandosi del pari nella storia e nella speculazione,  saranno accomodate al vario genio e alle disposizioni  diverse e spesso contrarie dei leggitori. Sarò breve, avuto  rispetto alla vastità del mio tema, toccando solo alcune  cose, mostrando altre di profilo e non di faccia, altre  abbozzando o tratteggiando alla sfuggita, altre infine del  tutto pretermettendo, e come più ovvie lasciandole  alla meditazione di chi legge: ché altrimenti, non che un  discorso, molti volumi non basterebbono. Né attendendo a  questo lavoro, credo di allontanarmi dallo scopo principale  delle mie fatiche, cioè dalla filosofia; sia perché  l’argomento è per sé stesso altamente filosofico, e  appartiene all’etnografia razionale, e perché egli è d’uopo  purgare e disboscare il terreno, nettandolo dalla zizzania e  dagli sterpi forestieri, chi voglia gittarvi la generosa  semenza di una filosofia veramente italiana. Ora siccome i  triboli, che ingombrano e insteriliscono i nostri ingegni,  traggono la loro origine dalla persuasione funesta, per cui  non ci crediam buoni da nulla, e ci tegniamo in debito di  accattar d’oltremare e d’oltremonti il seme acconcio a far  fruttare le menti italiche, parmi opportuno per dar principio  a una nuova epoca filosofica nella penisola, e spianar la via  alla redenzione degli intelletti, il venir mostrando che in  ogni genere di coltura e di gentilezza noi fummo e dobbiam  essere i primi, che ci appartiene il guidare altrui, non  l’essere guidati, e che questa insigne prerogativa è  talmente nostra, che niuno può rapircela a proprio od a  comune vantaggio. Il che, essendo vero generalmente di  tutti gli ordini civili, si verifica specialmente degli studi  speculativi; giacché la vera filosofia, prima, e dopo il  Cristianesimo, nacque sempre in Italia, e quindi si diffuse  negli altri paesi, dove a mano a mano si corruppe,  oscurossi, languì, e finalmente  si spense, secondo che ebbe a provare fra noi le stesse  vicissitudini. Cosicché, se la patria nostra perdette due  volte la signoria dei popoli, cioè quando i primi barbari del  settentrione misero in fondo l’imperio romano, e quando  altri barbari annientarono la civil dittatura del romano  pontificato; due volte altresì l’anarchia politica ed  intellettuale sottentrò al dominio italico e invase l’Europa,  sostituendo al regno pacifico della umana e divina ragione  uno stato di guerra continuo fra i popoli e le dottrine. E  come cadutoci di mano per la prima volta lo scettro,  potemmo ripigliarlo e custodirlo per molti secoli, così  niente ci vieta, volendo, l’acquistarlo di nuovo, e scaltriti da  doppia prova, serbarloci perpetuamente.</p>
</div1>
</front>

<body>
<div1>
<head>PARTE PRIMA</head>

<div2>
<head>DEL PRIMATO ITALIANO, RISPETTO</head>

	<p>Per chiarire in che consista il primato italico, uopo è  notare che ogni maggioranza naturale deriva  dall’autonomia, per cui un essere sovrasta ad altri esseri e  non ne dipende. L’autonomia considerata generalmente  importa due prerogative; l’una delle quali risiede nel non  pigliare altronde la propria legge, e i beni che ne  conseguono; l’altra nel governare gli enti subordinati,  comunicando loro la norma delle operazioni, e abilitandoli  ad esercitar quegli uffici, a godere quella felicità che alla  loro natura è conforme. Due sorti di autonomia si trovano,  l’una assoluta, perfetta e divina, l’altra imperfetta e relativa,  che è quasi un raggio di divinità comunicato alle creature.  Questa seconda spezie di autonomia non può essere  altrimenti che circoscritta per intensità e per estensione,  cioè ristretta a certi ordini di cose subalterne ed  esercitantesi verso di esse solamente per alcuni rispetti, e in  modo finito e determinato. Così l’uomo, l’anima, la mente,  il padre, il sovrano, diconsi autonomi in ordine al bruto, al  corpo, al senso, alla famiglia, alla città, che sono i termini  corrispettivi di quelli; e benché abbiano su di essi una  certa signoria, e cooperino anche variamente al perfetto  essere loro, non sono però la cagione di questo essere e di  tutte le facoltà che lo arricchiscono, né l’unica regola delle  loro operazioni. Quando un ente è autonomo soltanto in  modo relativo, egli non può avere da sé il proprio  indirizzo, ma gli è forza riceverlo da chi, possedendo  l’autonomia suprema, impone e rivela altrui la norma  governatrice coll’atto medesimo, che gli dà l’essere e la vita.  Questo ente autonomo per eccellenza, e assolutamente  sovrano, è Dio, che qual Cagion prima sovrasta a tutte le  cose, e qual Ragione e Idea prima impera a tutti gli spiriti  creati, ne illustra l’intendimento, ne accende l’affetto, ne  premuove il volere, salvo l’arbitrio loro, gl’invita alla  beatitudine, e anco riluttanti gli doma, onde i loro  traviamenti non ostino all’ordine generale del mondo. Da lui  ogni creatura trae l’autonomia finita che le è  propria, e la sua maggioranza sugli altri esseri  manco perfetti e subordinati; imperocché l’autorità di  qualsivoglia sorta è un effetto dell’autonomia, o piuttosto  è l’autonomia stessa, considerata estrinsecamente, e in  ordine agli oggetti, che sottostanno all’ente investito di tal  privilegio. Il quale si trova dispartito, inegualmente fra gli  esseri creati; giacché l’universo tutto quanto si regge ad  aristocrazia, cioè a disparità razionale e gerarchica, non  solo dei generi e delle specie fra loro, ma  proporzionatamente, degl’individui di ciascuna specie, onde  l’egualità perfetta è un sogno negli ordini spirituali e  materiali del mondo, non meno che nel consorzio civile e  domestico degli uomini. Varia dunque e si diversifica più o  meno l’autonomia delle cose create. secondo la diversità del  loro grado nella scala degli enti; e sebbene ciascuna di esse  partecipi di tal proprietà, in quanto se ne fosse affatto priva,  non avrebbe una individualità ed essenza sua propria,  tuttavia questa indipendenza individuale non le toglie di  soggiacere fino a un certo segno agli oggetti collocati più  alto e godenti di un dominio e di una immunità più estesa.  Così nel giro delle nazioni ogni organica aggregazione di  uomini, che abbia un essere e una personalità sua propria,  è autonoma, cioè indipendente, per ciò che spetta agli  ordini politici del suo reggimento interiore; ciò non ostante,  se manca delle verità religiose e scientifiche, delle lettere,  delle arti e degli altri beni civili, ella è costretta a riceverli  da coloro che li posseggono. Qual popolo sia primo in tutte  le parti della civiltà, o almeno nelle più importanti, e abbia  l’ufficio di tramandarle a coloro che ne difettano, è  autonomo per eccellenza nel corpo delle nazioni. Vero è  che niuna di esse può avere a compimento ogni bene, né  esserne affatto priva; ché nelle comunità, come nei  particolari uomini, la separazione dei pregi e dei difetti non  è mai fatta in modo così preciso e tagliente, che non  v’abbia degli uni e degli altri da ambe le parti. La civiltà è  un patrimonio, onde molti partecipano inegualmente, e di  cui non v’ha popolo eziandio ordinato a vita barbara e  selvaggia che non abbia qualche sprazzo; dal che nasce  l’utilità del fratellevole commercio delle nazioni per  promuoverla ed ampliarla, mediante quel generoso traffico  d’idee e di cose, onde ciascuno riceve in dono i beni che gli  mancano, e ricambia i donatori con quelli che gli  soverchiano. Ma siccome nei corpi misti la qualità loro si  determina dall’elemento predominante, e la partecipazione  ai benefici e ai vantaggi della vita civile varia grandemente,  secondo la diversità dei popoli e degl’individui, quella stirpe  si dovrà tener per autonoma in modo particolare, che  comunicò alle altre la face della umana cultura, ed è  destinata dalla Providenza a serbar vivo e perenne il sacro  fuoco, anche quando si spegne o languisce altrove per colpa  degli uomini o della fortuna. Or tal’è, come vedremo, la  condizione d’Italia, rispetto alle altre nazioni della età  moderna.</p>
<p>	L’autonomia relativa delle cose create somiglia  all’autonomia divina, non solo in sé stessa, ma eziandio nel  principio che la produce e la costituisce, salvo sempre  l’immenso intervallo, che corre dall’infinito al finito e da  Dio alle sue fatture. Entrambe hanno la loro radice nella  idea suprema e fondamentale di creazione; imperocché  l’autonomia importa. rispetto a chi ne è investito, la  nozione di causa, e l’eteronomia quella di effetto. Iddio ha  un’autonomia assoluta, e quindi un’autorità sovrana ed  illimitata su tutte le cose, perché ne è la cagion prima  perché le crea e conserva assolutamente, abbracciando  colla sua azione creatrice e conservatrice ogni parte della  essenza e delle proprietà loro. Le creature avendo verso Dio  la sola ragione di effetti, non possono in ordine a Lui  attribuirsi autonomia di sorta, e niuna di esse esercitando  rispetto alle altre l’ufficio di causa prima, né essendo la  fonte, da cui deriva la sostanzialità e la natura loro propria,  non possono pure aver fra loro scambievolmente  un’autonomia assoluta. Tuttavolta può capire in esse un’autonomia relativa, che è  un’imagine dell’altra, come la causa seconda è un’ombra  della causa prima. Le ragioni dell’autonomia relativa sono  dunque proporzionate a quelle della causalità creata; e un  essere qualunque è autonomo verso un altro, in quanto ha  verso di esso la proporzione della causa efficiente verso il  suo effetto. La causa seconda ed efficiente opera per via di  produzione generativa, pigliando questa voce assai  largamente per significare l’esplicazione dinamica dei germi  inseriti dal Creatore nelle forze create. Ogni cosa creata è  una forza, e ogni forza contiene potenzialmente tutti i modi  di essere e tutti i perfezionamenti, che in lei si attueranno  col volgere del tempo, e col sussidio delle condizioni  opportune al loro esplicamento. La potenza è data dalla  causa prima e creatrice: l’esplicazione e la produzione  dell’atto provengono dalle cause seconde e generatrici,  previo il concorso della causa prima. Le causa generatrice  è in parte identica alla forza che si va esplicando, e in  parte diversa e distinta. In quanto è identica, la forza è  autonoma, perché contiene in sé medesima il principio  del suo perfezionamento. In quanto se ne diversifica, la  forza è eteronoma, perché non può esplicarsi, se non  mediante l’aiuto e il connubio di una forza diversa e  superiore, verso la quale ella ha le attinenze del paziente  verso l’agente e dell’effetto verso la sua cagione. Questa  forza superiore ha un’autonomia relativa non solo verso sé  stessa, ma eziandio verso le forze subalterne, che ricevono  in parte da essa la loro virtù generativa; e questa autonomia  si trasforma in autorità e maggioranza, per cui la prima  sovrasta alle seconde. Vedesi adunque come ogni  superiorità e signoria legittima, (qualunque del resto sia la  sua natura), ha il suo fondamento nell’idea di causa. L’idea  di causa nasce da quella di creazione; e come, oltre  la causa prima, si danno cause seconde così vuolsi  ammettere una creazione secondaria, esprimente l’azione  degli operatori finiti, ma dotati di una virtù efficiente, sotto  gl’influssi della creazione prima. La causa poi  universalmente, secondo gli ordini naturali, è non solo  produttiva, ma conservativa delle proprie opere, per quanto  si stende la sua durata; giacché la produzione senza la  conservazione sarebbe inutile. E la conservazione importa il  ristauro, quando è necessario; il quale è una seconda  creazione, come l’azione conservatrice è una creazione  continuata e perenne. Iddio solo, come causa prima e  sostanzialmente creatrice, è perfetto conservatore e  ristoratore delle sue fatture; e questa doppia opera  s’immedesima nel suo principio coll’atto perpetuo e  immanente della creazione. Tuttavia egli ha trasfuso una  parte di queste prerogative nelle creature, come quelle che  debbono seco cooperare, in qualità di cause finite e  seconde, alla vita e perfezione dell’universo. Così nella  famiglia il padre non solo genera la sua prole, ma la educa,  e l’instituisce; così anche nello stato il sovrano, (sia una o  moltiplice la persona, che lo rappresenta), ordinando le  moltitudini, crea il popolo, gli dà statuti e reggimento, ma  qui non finisce l’opera sua, perché di legislatore diventa  esecutore delle proprie leggi, e imperfette le compie,  trasandate le ristora, viziate le riforma, modificandole,  secondo il bisogno degli uomini e il corso del tempo.  Questo processo dinamico del creato pei tre momenti di  creazione, di conservazione perfezionatrice e di redenzione,  corrisponde al processo divino negli ordini del mondo, e si  fonda nella prima formola di tutto lo scibile considerata  nell’intreccio dei due cieli creativi. Applicando queste  avvertenze al nostro soggetto, quella nazione si dee dire  autonoma per eccellenza, che ha ragione di causa verso gli  altri popoli, per ciò che riguarda i fondamenti e le parti più  capitali della loro cultura. La qual prerogativa presuppone  1° ch’essa abbia creata la civiltà delle altre nazioni;  2° che ne conservi intatte le basi e i semi vitali; 3°  che abbia virtù di purgarla, quando sia corrotta, di  rinnovarla, quando scaduta e dismessa. Ora queste tre  proprietà si verificano nella nostra Italia; la quale è la  nazione autonoma ed autorevole per eccellenza, perché
<quote rend="block">
 diede a tutte le nazioni culte dell’età moderna i germi  del loro incivilimento, e, non ostante la, sua declinazione, li  serba vivi e incorrotti, dove che essi sono guasti più o meno  e alterati presso tutte le altre genti: onde da lei sola il genere  umano può ricevere a compimento i benefizi civili.
</quote>
 Il  che torna a dire che l’Italia, essendo creatrice, conservatrice  e redentrice della civiltà europea, destinata ad occupar tutto  il mondo e a diventare universale, si può meritamente  salutare col titolo di nazione madre del genere  umano
<note place="foot"><p> <hi rend="italic">Introd. allo stud. della filos.</hi>, 1. 1, c. III.</p></note>
. Nel che risiede quel primato morale e civile, che la Providenza le ha assegnato, e ch’io mi propongo  di giustificare col presente discorso ma prima di venire alle  strette, uopo è ripigliar l’argomento un po’ più alto. I  principii originativi dell’incivilimento sono molti, ma si  riducono tutti fontalmente alla notizia dell’Idea, per mezzo  della parola. Ogni acquisto e miglioramento civile germina  dalla scienza, le cui radici e basi immutabili consistono  nella cognizione ideale; imperocché il conoscimento e  l’uso dei fatti arguiscono la contezza delle idee, e da essa  sostanzialmente procedono
<note place="foot"><p> <hi rend="italic">Teor. dei Sovr</hi>. XXIV-XVIII, p. 19-23. </p></note>
.Ma siccome l’Idea può essere appresa in modo più o meno perfetto, secondo la maggiore o minore squisitezza dell’ingegno e della loquela, che gli serve d’instrumento riflessivo, il grado di civiltà posseduto da un popolo dee misurarsi principalmente dalle dottrine correnti  e popolari, che lo governano. D’altra parte, la parola  incivilitrice, non potendo sortire il suo effetto, se non è  ricevuta da coloro che abbisognano della sua disciplina, dee  essere bandita e promulgata per forma, che il suo suono  pervenga al maggior numero possibile di uditori. Dunque,  ancorché la condizione dei vari popoli per ogni altro verso  fosse pari, si dovrebbero tuttavia concedere le prime parti a  quello, che è meglio assituato in ordine alla pronta ed  agevole propagazione delle sue idee per tutto l’orbe abitato.  Per questo rispetto le considerazioni della geografia fisica  s’intrecciano con quelle della civiltà umana, e il sito  adempie negli ordini di questa un ufficio ancor più  importante di quello del clima; il quale, operando sulle  complessioni, ma non sulle reciproche comunicazioni dei  popoli, è tantomeno efficace del sito, quanto più la mistura  delle schiatte è atta a vincere e ad annullare il genio  speciale di ciascuna di esse, nato dal loro vivere segregato e  foresto. Così egli è indubitato che l’Europa dee la sua  maggioranza al luogo che occupa in ordine al resto del  globo; perché, sebbene ella sia la più piccola delle cinque  parti della terra, e per bellezza di cielo, ubertà di suolo,  ricchezza e varietà di produzioni naturali sottostia a molti  altri paesi, tuttavia ella è la più centrale di tutte le  contrade, se per centro s’intende, non già la posatura  materiale rispetto all’equatore e alla linea meridiana dei due  emisferi continentali ma il sito più acconcio a comunicare  per mare o per terra con tutte le parti del mondo in  proporzione alla loro importanza verso gli ordini attuali  dell’incivilimento. Ora l’Italia ha colle altre regioni di  Europa le medesime attinenze di questa col rimanente dei  paesi abitati; laonde, benché campata sull’orlo  meridionale, essa è tuttavia, politicamente parlando, la più  centrale delle sue province. I Francesi sogliono assegnare  questo privilegio alla loro patria, e hanno tanto ragione  quanto i Cinesi, che chiamano il loro reame l’Imperio del  mezzo, forse perché il Pacifico rasenta la loro  costiera orientale, come l’Atlantico confina colle spiagge  occidentali di Francia. Il vero si è, che questa partecipa  alla centralità civile di Europa, solo per via della Provenza;  perché il Mediterraneo, lambendo i margini dell’Africa e  dell’Asia, guardando per lo stretto Gaditano all’America  essendo diviso pel solo istmo di Suez dalle porte marittime  dell’India e dell’Oceania, e attenendosi, mediante  l’Adriatico, il mar Nero e i suoi affluenti, al lembo della  Germania, della Russia e dell’Oriente, è il vero mezzo, e  per così dire la piazza dei popoli civili. Ora il punto centrale  del Mediterraneo è occupato dall’Italia; perché, se tiri una  linea dal capo di San Vincenzo ad Alessandretta, la nostra  penisola, che corre obbliquamente da maestra a scirocco, ne  sega il mezzo; e ti si affaccia quasi donna del mare,  corteggiata innanzi, a destra, a sinistra, da molte isole, e  fiancheggiata a ponente e a levante, quasi da doppio  baluardo, dai due vasti semicircoli della Turchia europea e  dell’Iberia, di cui l’uno posa sulla corda dell’Istro, e l’altro  suoi gioghi di Pirene. La poca larghezza e la molta  lunghezza della penisola italiana, la punta forcuta a cui ella  riesce, quasi in atto di spartirsi e protendersi verso le due  opposte braccia del mare, lo sporto della Sicilia e l’aggetto  dell’arcipelago maltese, per cui si sprolunga a mezzogiorno,  la Corsica, la Sardegna, le Baleari, le isole dei mari Ionio ed  Egeo che le si schierano ai fianchi, quasi scale naturali del  suo corso marittimo ad oriente e ad occidente,  contribuiscono ad avvalorare i vantaggi della sua giacitura,  e ad agevolare il suo dominio sull’ampio mare che la  circonda. Napoleone Buonaparte considerò la forma  bislunga e smilza dell’Italia peninsulare, come una delle  cause che l’impedirono di farne tutt’un corpo di nazione, a  imitazion della Francia, della Spagna,  dell’Inghilterra
<note place="foot"><p> LAS CASES, <hi rend="italic">Mém. de Sainte-Héléne</hi>, Bruxelles,  1824, tome VI, p. 203. </p></note>
; quasi che questo lieve ostacolo non sia stato vinto dai Romani, dagli antichi Etruschi, e forse dagli antichissimi Pelasghi. D’altra parte, se l’Italia meno si  prolungasse e per compenso allargandosi, verbigrazia,  come la Spagna, fosse divisa non dall’umile ed esile  Appennino, ma da varie e raddoppiate o interzate costiere  di monti, meno facile e pronto le tornerebbe il comunicare  coi due mari circostanti, e con l’ampia distesa delle acque  mediterranee. Se perciò il cielo, dando alla nostra patria la  forma di un bidente, attraversò all’unione di essa un  impedimento facile a superarsi, le rese con tal postura più  spedito il commercio e il dominio esteriore, e mostrò di  antiporre le sue sorti cosmopolitiche ad ogni altra  considerazione. Gli agevoli passi, che la catena alpina  porge al di sopra dell’Adriatico verso le valli del Danubio e  de’ suoi affluenti australi paiono praticati dalla  Providenza acciò le stirpi sorelle degli Slavi, dei Germani e  dei Pelasghi accomunino fra loro i doni di natura, e gli  acquisti dell’arte. Che se nei tempi andati queste  aperture riuscirono spesso funeste all’Italia, dando accesso  alle illuvioni dei barbari  <note place="foot"><p> Il Giambullari chiama il Friuli “la solita strada de’  Barbari,... porta nocevolissima lasciata aperta dalla natura  per gastigare le colpe d’Italia ”. <hi rend="italic">Ist. dell’Eur.</hi>, II.</p></note>, elle serviranno un  giorno a permutare i frutti dell’industria speditamente,  dappoiché l’ingegno umano, emulando la velocità favolosa  di Abari e d’Icaro, trovò il modo di volar per terra con  quell’impeto che si corre sul mare. Se non che, il  predominio dell’incivilimento aquilonare essendo un sforzo  dell’arte, e un accidente poco naturale, la sede propria e  duratura dei progressi civili spetta ai climi di mezzogiorno,  e alle regioni orientali, dove ogni gentilezza ebbe la sua  culla, e nel prossimo millenario farà forse ritorno. Or chi  non vede che l’Italia, pel sito che tiene, è la potenza più  acconcia ad aver le chiavi dell’Egitto e dell’Asia, e a  sopravvegliare nello stesso tempo l’Oriente dell’Occidente  <note place="foot"><p> Non sarà discaro a chi legge il vedere con che altezza di  pensieri e facondia di stile Torquato Tasso discorresse dei  privilegi topografici d’Italia nella seconda parte del secolo  sedicesimo, benché in istato abbiettissimo giacesse allora  la nostra patria. In una lettera a Ercolo de’ Contrari,  scritta nel 1572, lodato l’ingegno  degl’Italiani e datogli il vanto su quello dei Francesi, così  discorre in ordine alle condizioni geografiche della nostra  penisola: “Passando alla fortezza del sito, fortissimo molto  è quello di Italia; perciocché è in isola tra due golfi del  Mediterraneo, se non quanto l’Alpi, a guisa di fortissima  muraglia la serrano da un lato, e ha per entro molti passi  alpestri e difficili; onde assai sicura sarebbe dà diluvi de’  popoli stranieri, s’ella medesima non aprisse e spianasse  loro le strade.... ” Né tacerò... quando il sito d’Italia sia non solo forte, ma  faccia eziandio gli uomini più forti e più faticosi, che la  Francia non è atta a fare. è la Francia, come abbiamo  detto, quasi tutta pianura, perché sebben si sale e si scende  spesso, le ascese e le discese sono sempre facili e lievi, e  molte volte appena sensibili; ove l’Italia è partita, quanto  dura la sua lunghezza, dall’Appennino, e di qua e di là ha il  piano talor largo e aperto, talor distinto e compartito da  colline e da monticelli: la quale mescolanza di piano e di  monte rilieva non poco al valore degli abitatori;  perciocché per sua natura, (eccettuo sempre la disciplina),  gli uomini, che albergano ne’ luogi piacevoli e piani,  sono, non dirà imbelli, ma mansueti e pacifici, e gli altri  abitatori de’ monti hanno natura robusta e bellicosa, e gli  uni e gli altri, quando siano vicini fra loro, danno e ricevono  vicendevolmente alcuni benefici; perché questi porgono  aiuto d’armi e di forze, quelli di vettovaglie e d’industria  d’arti, e di civiltà di costumi; di maniera ché  congiungendosi la mansuetudine colla ferocità, viene a  farsene un maraviglioso temperamento, quale noi veggiamo  negli Italiani, ove ne’ luoghi totalmente alpestri e  malagevoli e separati dal commercio del piano si trova la  gagliardia e la ferità scompagnata da ogni umanità e  industria civile.... Ma nella Francia che ha il paese tutto  piano o leggiermente rilevato, il popolo è vilissimo.... “ Era la terza ” (considerazione) “ in ordine, l’opportunità  del sito, in quanto appartiene all’accrescimento dell’imperio  e delle ricchezze. La Francia è non ne’ confini, ma ne’  luoghi interiori dell’Europa, e per questo non ha alcun facile  trapasso nelle altre due parti del mondo, l’Asia e l’Affrica,  né potrebbe così tosto trasportarvi l’arme, né traportate  mantenervele... Ma l’Italia, sendo collocata nell’estremità  dell’Europa e però divisa dalle altre regioni di quella, si  stende con una delle sue fronti assai vicino all’Affrica e la  guarda quasi minacciando: l’altra sporge nel seno Adriatico,  e per quello e per l’Arcipelago ha facilissimo il traghetto  nella Grecia e ne’ regni dell’Asia; onde pare così situata  dalla natura, acciocché acquisti l’imperio dell’universo. E  come ha maggior comodità di guerreggiare, così ancora più  comodo il traffico, che non ha la Francia: più  comodamente, dico, può e ricevere le mercanzie dell’Asia e  dell’Affrica, e mandarle loro; ma non già con tanta  agevolezza trasportarle da un suo luogo ad un altro come la  Francia, per rispetto delle riviere.... ” Certo in quanto all’amenità che procede da’ fiumi,  giudico io la Francia alquanto superiore all’Italia; ma non  concorro già nell’opinione di coloro, da’ quali la  vaghezza di questi paesi è tanto dilettevole giudicata,  perché non credo (che in ciò non do tanta fede al mio  giudicio, che non so quanto sia buono, quanto al senso  medesimo), che la nostra vista possa dilettarsi nell’aspetto d’un paese, nel quale ella trascorra senza ritegno alcuno; anzi trovo in me stesso che gli occhi si compiacciono della diversità degli oggetti, e che godono che gli sia interrotto il passo da’ colli e dalle valli e da’ virgulti e dagli arbori, e che più la sterilità e rigidezza delle Alpi, facendone paragone alla vaghezza degli altri spettacoli, suole molte fiate riuscire piacevolissima; le quali condizioni non trovo fra’ paesi, ch’ho visti, se non in alcune parti della Borgogna, ed in quella parte del Lionese che con lei è congiunta. Né per altro la pittura, saggia imitatrice della natura, mescola l’ombre ai colori, se non perché colla comparazion di questo oscuro i colori maggiormente si spicchino e appaiono più rilevati. Onde io per me stimo che chiunque loda quella nuda solitudine e quella semplice conformità che si vede nel gran cammino, (tutto è nella Campagna e  ne’ contorni di Parigi e ne’ paesi più vicini a lui della  Normandia e della Piccardia) loderebbe anco, non le pitture  del Buonarrotto o di Raffaello, ma quelle piuttosto, ove  maggior copia di porpora o di azzurro oltramarino fosse  disteso. Ben è vero che io intendo maraviglie del paese di  Lorena e della Provenza; ma se a questi tali si possono  contrapporre la Riviera di Salò e di Genova e quel tratto di  spiaggia che si stende da Gaeta a Reggio di Calabria, tanto  celebrate dagli Scrittori, ne rimetto la sentenza a coloro, che  gli uni e gli altri hanno visti e considerati. A me pero giova  di credere che non senza altra cagione i poeti, soprani  giudici delle bellezze delle cose, fingessero che il mar  napolitano fosse albergo delle Sirene; ma ovunque sia il  vantaggio de’ particolari, nell’universale oserò di dire che  la natura volle dentro a’ confini d’Italia mostrare un  picciolo ritratto dell’universo; e per questo, ciò che ella  aveva sparso e disseminato in varie parti del Mondo, quivi  tutto dentro in breve spazio raccolse e compartì; onde, se  vaga è la varietà, vaghissima oltre a ciascun’altra è Italia. “ è Parigi poco forte di mura, né già posson dire i  Parigini, (uomini oltre a tutti gli altri vilissimi), ciò che  dissero gli Spartani, il petto degli uomini esser la fortezza  della città”. Non occorre dire che a niun popolo di Europa convien  meno la nota di viltà, che ai Parigini o Francesi della età  nostra; ma l’avvertenza del Tasso, (fatta poco dianzi dal  Cellini), verissima a quei tempi, da un lato può servire a  mostrar l’efficacia delle instituzioni e degli ordini civili per  migliorare i popoli, e dall’altro lato dee inspirare ai nostri  vicini una salutar modestia verso le nazioni, che scadute e  bersagliate dalla fortuna, non gli agguagliano  presentemente di valore e di gentilezza L’edizione di Venezia, che contiene la presente lettera nel  secondo volume e nel nono, ha ripetutamente  <hi rend="italic">asprezza</hi>: credo sia errore. TASSO, <hi rend="italic">Opere</hi>, Venezia,  1735/1738. Tom. II, pag.  36-48. Tom. IX, pag. 444-457. </p></note>.? A ogni modo io credo che Romolo facesse più savia elezione di Costantino e del Buonaparte. Tre seggi di universal monarchia furono infatti tentati in Europa  <note place="foot"><p> I conati di Carlomagno e di Carlo quinto tornano al  medesimo.</p></note>, cioè Roma, Costantinopoli e Parigi; ma il  Bosforo e la Senna si attengono ai vivagni di Oriente e di  Occidente. La città situata sul Tevere, e interposta fra quei  due estremi, ebbe un diuturno e stabile imperio, laddove la  dominazione di Bisanzio fu una lunga agonia, e quella di  Parigi un breve capriccio di fortuna. Il fatto, che nelle cose  pratiche val più delle ragioni, mostra chi l’abbia indovinata  con una onnipotenza civile di dieci secoli; e se tuttavia  Roma cadde, e prima di cadere fu costretta a fermarsi sulle  sponde del Danubio e dell’Eufrate, ciò nacque dalla signoria  ingiusta, ch’ella volle esercitare sulle altre genti. Nella quale  la forza, predominando alla ragione, ostava all’università e  perpetuità dell’acquisto; giacché ripugna che un imperio  possa essere cosmopolitico ed immortale, se, viziato  dall’abuso delle armi e dell’ambizione politica, fra i termini  morali e ideali non si ristringe. Ma l’antica Roma, che al  ferro aggiunse il nobile temperamento della legge e della  parola, e fu debitrice ad entrambe del suo ampio e durevole  principato, riuscì come un saggio imperfetto, e quasi un  esperimento umano, dell’imperio divino e spirituale del  Cristianesimo. E bastò a mostrare che la città di Romolo,  pel sito maraviglioso che occupa e pei provvidi consigli del  cielo, è sola atta a divenir l’umbilico della terra, giusta la  frase profetica degli antichi, e la sedia del Sacravarti  orientale, o spiritual giratore della ruota cosmica, secondo il  simbolo antichissimo dei Samanei. Veggano dunque i  Francesi, se l’italiano Buonaparte si opponeva a voler fare  del Mediterraneo un lago gallico, e di Roma una succursale  di Parigi; e se torni buon pro dei potenti il pigliarsi a gabbo  le disposizioni della Providenza, l’autorità dei secoli, e  persino le semplici convenienze della geografia  <note place="foot"><p> Il solo paese, che per la sua topotesia è forse più atto  dell’Italia a dominare universalmente, è il Guatemala con  una porzione del Messico. Ma l’America è stata finora e  sarà ancora per lungo tempo, come l’Affrica e l’Oceania, un  germe appena socchiuso, i cui frutti serotini la Providenza  si serba in petto. Le sole parti del mondo, la cui  esplicazione dinamica ci permetta di raffigurarvi in qualche  modo il disegno divino, sono l’Asia e l’Europa.</p></note>.</p>
<p>	La parola rivelatrice, onde piglia le mosse l’umano  incivilimento venne rinnovata più volte dopo quella  gran catastrofe, che sconvolse la faccia del globo, e  addecimò la stirpe degenere dei mortali, riducendola a una  sola famiglia. Fra queste varie rivelazioni primeggiano per  importanza la più antica e la più moderna; giacché la  dottrina insegnata al secondo progenitore della specie  umana fu il principio dei patriarcali e mosaici instituti, e il  Cristianesimo ne fu il compimento. Noé e Cristo segnano i  due estremi di quella effusione continua del lume  sovrannaturale, che ebbe luogo dopo il diluvio, per  rigenerare l’umana schiatta e gittare i semi di una cultura  destinata a durar quanto i secoli. E come, giusta le  conghietture di alcuni astronomi, il lento opificio delle  nubilose si ferma, quando la materia luminosa ed eterea è  giunta all’apice del suo lavoro, conglobandosi in un sole  inghirlandato di minori stelle; così Cristo fu il sole  spirituale, in cui si unirono le mistiche faville dei patriarchi,  di Mosé e dei profeti; onde coll’Evangelio, ultimo e  perfetto ristoratore del più antico ammaestramento, fu  chiuso il libro divino della rivelazione. Ora io trovo che la  Providenza elesse alle due parole inspirate di Noé e di  Cristo, e quindi alla doppia civiltà che ne emerse, un simile  domicilio, collocandole fra due acque, e in luogo  accomodato alla loro propagazione sul rimanente del globo.  Come la civiltà primigenia e bambina nacque fra due  fiumi, la civiltà rinnovata ed adulta sorse fra due mari:  quella, nella fertile Mesopotamia, tra l’Eufrate e il Tigri,  donde potea facilmente diffondersi in tutta l’Asia,  nell’Africa e nel nostro Occidente; questa in Italia, che nella  sua maggior distesa essendo svelta dal continente, si  protende fra il Tirreno e l’Adriatico, quasi promontorio  centrale di Europa, in atto di dominare sul resto  dell’emisferio. E mentre l’Italia per la sua postura  mesopotamica rassembra al seggio nativo della civiltà  posdiluviana, per questa e altre condizioni geografiche  rassomiglia molto all’India, che fu una delle principali  colonie di quel primo incivilimento. Onde come l’India è  cinta a borea dall’Imalaia, che la parte dalla stirpe infesta  degli uomini ulivigni, così l’Italia verso aquilone è vallata  dalle Alpi e per esse divisa dalle popolazioni celtiche e  germaniche, mentre la Savoia, i Grigioni, il Tirolo sono  quasi il suo Nepàl o Butàn, nazioni anfibie che l’orlano ai  confini. I monti Appennini, che la corrono da tramontana ad  ostro, son le sue Gate; dai quali sgorgano i tre sacri fiumi  pelasgici, l’Arno, il Tebro, ed il Liri, che irrigano le  sottoposte valli, come il Caveri, il Godaveri e la Crisna,  fiumare sante, feconde e pescose, che bagnano la penisola  indica, ma sono men ricche e venerate del Gange; il quale  è l’Eridano di quella regione, e correndo com’esso da  occidente ad oriente, ne innaffia e rende fertile la parte  continentale. Le quali somiglianze non si debbono, credere  nate a caso, né da me si ricordano a uso di quei riscontri,  con cui i retori accademici ornano i loro discorsi; giacché  esse si fondano nelle universali attinenze della  geografia fisica colla storia degli uomini e col corso civile  delle nazioni. Onde alla condizione medesima di quelle  grandi civiltà universali soggiacquero per ordinario i rivi  parziali delle medesime. La storia ci addita la cuna delle  gentili cittadinanze negli altipiani di aria purgatissima, di  cielo splendido e sereno lungo i margini erbosi di un lago  peschereccio, cinto di feconde e pecorose campagne; donde  quelle a poco a poco per le irrigue valli calarono nelle  pianure, e posarono dove le varie fiumane, avvicinandosi e  incrocicchiandosi, rendono i colti ubertosi e i commerci  facili ed estesi; ovvero spinsero innanzi sino alle spiagge  del mare. Così la terra di Sennaar nella Caldea, Meroe  nell’Etiopia, l’Ellade nell’antica Grecia, Laora nell’India, la  valle dell’Usumasinta nel Guatemala, il confluente  nell’Ohio e del Mississipì negli Stati uniti, la Polipotamia  dell’America meridionale, segnarono la seconda stanza dei  popoli, dall’Atropatene, da Dembea, dall’Ellopia, da  Casmira, dall’Anahuà dal Nuovo Messico e dal  Desaguadero discesero. E come la civiltà primaticcia e  vergine dei popoli pastori alberga lunghesso i laghi e fra le  convalli eccelse dei monti, così la civiltà più matura e  serotina delle nazioni coltivatrici, marittime e trafficanti  fiorisce presso il greto dei fiumi e il lido del mare, fra i  popoli parapotamiti e paraoceaniti delle pianure. Il  Cristianesimo, nato lungo il Giordano, sulle coste deliziose  del lago di Tiberiade, e poco lungi dalle fitte funeste e  desolate de’ l’Asfaltide, sepolcro dell’amena e depravata  Pentapoli, fu trasportato in Italia, quasi nell’Anahuàc  <note place="foot"><p> Nome primitivo del Messico, detto così, secondo alcuni,  (quasi
<foreign lang="spa"><hi rend="italic">junto ad agua</hi>) </foreign>
perché circostante ai  laghi di Zupango, di San Cristoforo, di Tezcuco, di  Xochimilco e di Calco; secondo altri e più probabilmente,  perché posto fra due mari. VEYTIA, <hi rend="italic">Hist. antig. de Méjico</hi>, Méjico,  1836, tom. I, pag. 1, 3, 4. </p></note>. di Europa, affinché da questo nido propizio, donde l’aquila romana avea coperto il mondo delle sue penne, la colomba immacolata di Cristo, cresciuta e  fortificata, potesse spiccare il suo volo, e misurar vittoriosa  il giro dell’universo.</p>
<p>	Se la natura del sito primeggia fra le condizioni materiali  del vita di un popolo, la più importante delle sue condizioni  morali consiste nella religione, fonte, base, apice e somma  di ogni sociale perfezionamento. La parola religiosa è la  progenitrice di tutto il vivere umano, perché contiene tutti i  rudimenti di esso, e sovrasta alle altre appartenze civili,  come il tutto alle parti, la causa agli effetti i principi alle  conseguenze che ne derivano. Come Iddio, giusta l’assioma  protologico del sapere, siede in capo a tutto il reale e a tutto  lo scibile, perché ogni effetto e ogni concetto procedono  dalla causa e da l’Idea assoluta, così la parola religiosa,  esprimendo questa nozione realtà suprema, è la sorgente e  la radice di ogni altro verbo. La religione madre  dell’incivilimento, è figlia della rivelazione; la quale ha per  padre immediato il solo Iddio, che la diede ai primi uomini  colla parola creatrice, e ristorolla colla parola rigeneratrice. In  virtù degl’instituti religiosi le arti, le lettere, le scienze, la  società pubblica e privata muovono da celeste origine;  conciossiaché la parola sacra racchiude in sé le  divine germoglie di questi ritrovamenti, le quali poscia  vengono educate dalla Providenza, svolte e maturate dalla  operosa sagacità dell’ingegno umano. Per tal guisa la  spontanea virtù dello spirito, e la necessità della tradizione  sociale insieme si accordano; e si evitano gli opposti terrori,  di chi vuole che la mente dell’uomo cammini da sé, senza  estrinseco aiuto, e abbia creato ogni cosa, sino alla religione  e al linguaggio, e di chi ripete immediatamente da Dio tutte  le prime scoperte, facendolo intervenire senza necessità, e  spogliando quasi l’intelletto umano di ogni vena e di ogni  inventiva nel doppio campo del reale e dello scibile.  L’istoria consuona a queste conclusioni raziocinali,  additandoci la fonte primigenia di ogni gentil disciplina nel  fatto divino e universale del sacerdozio. Nel quale risiede la  società primigenia e religiosa, creatrice della civile;  giacché quasi tutti gli stati eterodossi più vetusti, di cui  rimane qualche memoria, furono ordinati e retti a stato di  caste, fra le quali il ceto ieratico teneva il primo seggio, e  custodiva il deposito di ogni sacra e profana erudizione,  partecipandone a senno suo la notizia e il maneggio alle  classi subalterne. Esso era, come dir, la lingua, con cui il  verbo ideale si tramandava, e il cervello, che moveva e  indirizzava le grandi e minute parti della macchina sociale;  cotalché non pure i legislatori, i giurisperiti, i cultori delle  scienze più sublimi e delle arti più nobili, ma  universalmente tutti che esercitavano qualche industria o  mestiere utile o dilettoso, appartenevano al corpo ieratico o  almeno strettamente ne dipendevano. Il governo castale che  fu la prima forma politica del gentilesimo dopo la  dispersion delle genti, sottentrò al reggimento patriarcale e  ortodosso, in cui il capo della tribù era ad una re e  pontefice; come si vede negli Abramidi, e specialmente nel  Salemita, patriarca, principe e sacerdote; il quale è la vera  effigie del chiericato incorrotto e primitivo, serbataci dalle  sacre memorie. Il sacerdozio patriarcale sotto Mosé  divenne popolo; onde Israele fu chiamato da Dio la nazione  sacerdotale<note place="foot"><p> Exod. XIX, 6.. </p></note>, che campata nel  mezzo del gentilesimo, e quasi sulle porte dell’Asia,  dell’Africa e dell’Europa, conservava intatta la cognizione  del vero, la speranza del riscatto, e la storia passata e futura  dei divini disponimenti. Ma quando infedele al suo  mandato, egli ricusò di riconoscere l’adempimento delle  promesse, i suoi privilegi per volontà del testatore,  passarono alla Chiesa cristiana; la quale, sottentrando alle  prerogative ed ai carichi dell’antico popolo eletto, ne redò  parimente il titolo e l’onore ieratico<note place="foot"><p> I Pet. II, 9.</p></note>. Nella Chiesa non v’ha  Greco né barbaro, e tutte le genti unite in Cristo vi  formano una sola società cosmopolitica, come tutte le tribù  d’Israele componevano una sola nazione. Tuttavia,  come nel popolo ebreo la distinzione genealogica delle  tribù s’intrecciava colla distribuzione gerarchica degli uffici  religiosi, e ai figliuoli di Levi, onde usciva il sommo  sacerdote, era affidata la speciale custodia della legge coi  servigi del tempio; così nella società cristiana la moltiplicità  e la varia indole delle nazioni si collega in un certo modo  cogli ordini speciali della gerarchia cattolica. Imperocché  la Chiesa, essendo governata da un capo supremo, ivi si dee  riconoscere una moral preminenza, dove il cielo ha  collocata la sede di quello, e più vicini, più pronti, più  immediati, più continui sono gl’influssi della sua parola.  Preminenza, che certo non esce dagli ordini naturali delle  divine disposizioni; ma che però non è men vera, reale ed  efficace negli effetti che produce, e negli obblighi che  prescrive. Tanto che gl’ltaliani, umanamente parlando, sono  i Leviti della Cristianità; essendo stati prescelti dalla  Providenza ad aver fra loro il pontificato cristiano, e a  tutelare coll’amore, colla venerazione, e se occorre, con  sante e pietose armi, l’arca della nuova alleanza. L’Italia e la  Santa Sede sono certo due cose distinte ed essenzialmente  diverse, farebbe opra assurda, anzi empia e sacrilega, chi  insieme le confondesse; tuttavia un connubio di diciotto  secoli le ha talmente congiunte ed affratellate, che se altri  può esser cattolico senza essere Italiano (e sarebbe troppo  ridicolo, anche in grammatica, il metterlo in dubbio) non si  può essere perfetto Italiano da ogni parte, senza essere  cattolico, né godere meritamente del primo titolo, senza  partecipare allo splendor del secondo. E se negli ordini  prettamente religiosi il Papa non appartiene più all’Italia,  che ad un’altra nazione, ed è personaggio cosmopolitico;  negli ordini civili egli fu il creatore del genio italico, ed è  talmente connaturato con esso che si può dire con verità  l’Italia essere spiritualmente nel Papa, come il Papa è  materialmente in Italia, allo stesso modo che, avendo  rispetto all’ordine psicologico, il corpo è nello spirito,  come riguardo all’ordine fisiologico lo spirito è nel corpo.  Ma queste cose verranno meglio chiarite nel corso del  ragionamento.</p>
<p>	L’aver sequestrata la personalità nazionale d’Italia dal suo  principio religioso e dalla dignità che in lei si travasa dalla  monarchia cristiana, di cui è la residenza, non è, al parer  mio, l’ultima delle cagioni, che da molti secoli in qua  indeboliscono gli spiriti italici. Il quale errore nacque in  parte dal vezzo di discorrere e giudicare dell’Italia cristiana  paganamente, in parte dall’uso di ragionarne, secondo i  canoni di quella filosofia, che si governa non colle idee  razionali, né coi fatti vivi e concreti, ma con vuote  astrazioni. Quando al primo schiarire delle tenebre  intellettuali introdotte dai barbari, cominciò a risorgere lo  studio dell’antichità gentile, e questa da più secoli negletta,  se non affatto dimenticata, ricomparve accompagnata dal  prestigio delle cose nuove, non è meraviglia, che  molti eletti spiriti, eziandio assennati e religiosi, commossi  e rapiti dallo spettacolo dell’antica civiltà romana e del  romano imperio, pensassero a rinnovellarli, credendosi con  magnanimo errore che in ciò consistesse la redenzione  d’Italia. Questo concetto era così specioso, che ne fu sedotto  persino un gran pontefice, cioè Leone terzo, il quale,  instaurando l’imperio di Occidente nella persona di  Carlomagno, non previde quanto funesto alla tiara e alla  penisola dovesse riuscire il nuovo scettro imperiale  collocato nelle mani di un barbaro. Non è pertanto da  stupire, se l’idea, onde mosse lo sbaglio generoso di un  papa, abbia suggerito ad uomini assai inferiori di pietà e  d’ingegno disegni sconsigliati e spesso colpevoli, che si  andarono ripetendo da Crescenzio e da Arnaldo da Brescia  sino a Cola, al Porcari, al Baroncelli. Quindi nacque l’idea  ghibellina, variamente contemperata, secondo l’indole degli  uomini e le condizioni dei tempi; ma in ciò sempre  conforme a sé stessa, che mirava a spiantare il principio  vivo e religioso della civiltà italiana, e a sostituirvi un  principio morto e pagano, risuscitando il cadavere  dell’imperio cesareo, e una forma politica del gentilesimo.  Come tutti i sistemi che riguardano alla vita operativa, il  pensiero ghibellino fu da principio messo in pratica, e poi  innalzato al grado di una teorica; quindi l’eroico sogno di  Dante. La seconda ristorazione degli studi classici e pagani,  che ebbe luogo nel secolo decimoquinto, accrebbe il male,  nocendo allo spirito patrio, quanto giovò alle lettere; e  produsse una folla di scrittori, il cui cielo non è ancor  chiuso ai dì nostri, fra’ quali Niccolò Macchiavelli e  Paolo Sarpi per l’eminente ingegno tengono il seggio di  principi. Questi due scrittori, entrambi ufficiali civili di una  repubblica, s’accordano nel riputare il Papa per un  fuordopera della civiltà italiana, anzi per un impedimento,  per non dire un flagello; ma in ciò dissentono, che l’uno  aspira a ricomporre una Italia unita, forte e nazionale, ma  animata dagli spiriti gentileschi, e fondata principalmente  sul ferro, come ai tempi di Camillo o di Scipione; l’altro,  (per quanto si può conghietturare il suo pensiero), par che  voglia una Italia cristiana, ma protestante, divulsa e al più  confederata, come la Svizzera e l’Olanda, non informata da  un principio unico e signoreggiante le ambizioni parziali. Il  primo ammira un modello antico e grande, ma pagano; il  secondo vagheggia un esemplare coetaneo, ma eterodosso e  forestiero. L’eresia politica dei ghibellini fu avvalorata  dall’eresia filosofica e religiosa dei nominalisti; i quali,  sostituendo la psicologia all’ontologia negli ordini  fondamentali del sapere, e separando il reale dall’ideale,  surrogarono il regno delle astrazioni a quello delle realtà. Il  nominalismo speculativo partorì nel medio evo, come  nell’età moderna, un nominalismo politico, consistente nel  giudicare della società umana, e nel discorrerne le origini,  le fondamenta, gli ordini, la struttura, gli andamenti ed il  fine, non secondo i dati effettivi della storia e della  scorta della ragione, ma giusta le astruserie dell’intelletto, e  i presupposti o i fantasmi dell’immaginativa. Ciascun vede  come questo sistema facesse a proposito dei ghibellini; i  quali, volendo rinnovare un passato spento senza rimedio e  innalzarlo sulle rovine del presente, abbisognavano di una  filosofia che, facendosi giuoco della realtà, mostrasse  plausibile la sostituzione delle chimere. Il che si faceva dai  filosofi nominali; i quali, simili ai moderni sensisti e  razionalisti, edificavano il mondo spirituale e materiale  colle astrattezze e colle impressioni subbiettive, e il mondo  politico colle ipotesi e colle utopie. La sola discrepanza, che  corre fra quei vecchi nominali o ghibellini, e gli statisti di  data più recente, si è che l’ipotesi prediletta degli uni era lo  stato antico dei Romani, e quella degli altri lo stato di  natura. Ma il rinnovellare nell’età cristiana un corpo  d’instituzioni puntellato sul paganesimo non era impresa,  più ragionevole, che il voler mettere in atto uno stato di  natura, che non si trova fuori della mente di coloro che lo  descrivono. Né il poter del l’uomo è più atto a risuscitare  i morti, che a mutare radicalmente la natura dei vivi. Questa  parentela della dottrina civile infesta al Pontefice colle  speculazioni dei nominalisti non è già cosa uscita dal mio  cervello, poiché viene attestata dalla storia. Recherò per  provarlo un solo esempio, ma molto illustre; cioè quello di  Arnaldo bresciano. Al quale, condottosi in Francia a  studiare, accadde ciò che avvenne in altri tempi ad altri  Italiani, che affascinati dal brio e dal lenocinio gallico,  perdettero il senno e il sentimento delle cose patrie. Le  lusinghe e le attrattive del genio francese sono pericolose  agli uomini, in cui la svegliatezza dello spirito e la vivacità  della fantasia non sono accompagnate e corrette da quella  forza di mente e tenacità di natura, che resistono alle prime  impressioni, e agl’influssi della vita estrinseca. L’eloquenza  di Abelardo, fautore ardente delle dottrine di Roscelino,  sedusse il giovane Arnaldo, che reduce portò seco in patria i  semi funesti del nominalismo, e applicandoli alle questioni  politiche che allora bollivano, volle rigenerare l’Italia colla  separazione assoluta del potere civile e del sacerdozio. E  mentre da una parte inveiva, non solo contro il principato  civile dei papi, ma eziandio contro l’autorità politica dei  vescovi, necessaria in quei tempi a contrappesare quella dei  baroni e a tutelare la libertà di tutti, e voleva sostituirvi una  pretta lega municipale, che avrebbe divisa l’Italia in tanti  stati quanti, erano i borghi, rendendola agevol preda agli  artigli del Barbarossa, predicava dall’altra parte quelle  massime di assoluta povertà ecclesiastica, che allucinarono  in ogni tempo i novatori vaghi di riformare la Chiesa,  riducendola ad una perfezione ideale, impossibile a  verificarsi tra gli uomini. Tal era l’utopia di Arnaldo; nella  quale si scorge l’idea ghibellina di costituire l’Italia fuori  degli ordini del Cristianesimo, e di troncare i nervi al potere  ecclesiastico, spogliando i suoi capi di ogni civile  influenza. Niuno ignora l’iniqua e miseranda fine di questa  generosa vittima degli errori gallici. E giova il notare a  questo proposito che il nominalismo speculativo e pratico  di Arnaldo fu una pianta francese, come il ghibellinismo  suo fratello, una pianta tedesca; e che il primo sistema  trovato dal francese Roscelino levò alto grido per opera del  suo compatriotta Abelardo, che per la natura de’ suoi  errori<note place="foot"><p> COUSIN, Introd. aux ouvr. inéd. d’Abelard, Paris,  1836, p. VI.</p></note> e la qualità  della sua progenie, può chiamarsi con un moderno  filosofo di Cartesio del medio evo. Sappiano adunque gli  stranieri che gli errori, da cui fu spesso ammorbata Italia  non sono opera nostrale, ma loro propria, e che d’oltremonte  ci venne colla peste delle intestine discordie e col flagello  delle armi ambiziose il veleno delle false dottrine. Il che, se  non basta a scolparci, valga almeno a diminuire il rossore  dei nostri traviamenti, e a temperare di qualche conforto le  nostre sventure.</p>
<p>	Come gli errori, che ci afflissero, furono un innesto dei  barbari, così la verità, che sorse a combatterli, nacque, quasi  sempre nel nostro suolo e fu un frutto italiano. La  Providenza suscitò contro i ghibellini la setta dei guelfi, e  contro i filosofi nominali l’illustre scuola dei realisti, il cui  vero capo fu Anselmo di Aosta, che fermò i principii della  vera scienza ideale prima che Roscelino sorgesse ad  impugnarli. Parlando dei guelfi come di uno stromento  della Providenza, considero il pensiero che gli  signoreggiava, e lo scopo principale che avevano, non i  mezzi talvolta eletti per ottenerlo, né le passioni, che non  di rado contaminarono, la bontà e l’eccellenza della causa  loro. Iddio, che  riguarda sempre i privilegi dell’arbitrio, conceduti alle più  nobili delle sue fatture, gittando fra i mortali un’idea di  salute, non vieta per ordinario ch’essi, volendo, ne abusino.  L’idea guelfa era in sé stessa vera ed ottima; e quando si  consideri nella sua esistenza, sequestrandola dalle miserie  degli uomini e dalle torte applicazioni, io la tengo come  l’unica soluzione ragionevole dell’intricato problema agitato  tante volte intorno all’essere nazionale degl’Italiani. Essa è  filosoficamente l’applicazione, del realismo agli ordini civili  d’Italia; storicamente, il solo concetto, che risponda al genio  antichissimo ed essenziale della nazione, e alle sue  condizioni speciali, dappoiché ella ricevette i riti cristiani;  praticamente, l’unico partito, che si possa effettuare senza  colpa e senza delirio. Nello stesso modo che i realisti  collocavano l’essenza della cognizione, non già nelle  condizioni subbiettive o nel lavoro dello spirito, ma nella  semplice e immediata apprensione dell’oggetto conoscitivo,  facendo di questo la fonte dell’evidenza e la regola della  cognizione, non viceversa; così i guelfi credevano  che l’Italia si avesse da ordinare in modo conforme alle sue  condizioni effettive, e che la mente del legislatore dovesse  ubbidire alla realtà, non questa piegarsi alle opinioni o ai  capricci del legislatore. Perciò le loro idee politiche non  erano fondate sull’astratto, ma sul concreto, appunto come il  conoscimento umano, giusta la teorica dei realisti. Ora le  condizioni vive d’Italia si riducono in sostanza a due  elementi; cioè all’elemento pelasgico, che comprende il  genio essenziale della stirpe, e la natura del paese, due cose  sostanzialmente immutabili in ogni ragione di tempo; e  all’elemento cristiano, abbracciante le modificazioni, che  migliorarono e perfezionarono il genio pelasgico, l’indole  natia, senza mutarla, e sono un effetto dei dogmi e degli  instituti evangelici. Accennerò in altro luogo i particolari,  che risultano da questo doppio elemento, contentandomi  per ora di avvertire, in ordine al mio presente proposito, che  l’idea guelfa era sola praticabile, perché ubbidiva per  que’ due rispetti al genio proprio della nostra patria. Niun  reggimento infatti può facilmente stabilirsi, o, stabilito  comunque, può in alcun modo durare, se non combacia e  non si addentella colle specialità della nazione, a cui viene  applicato. Imperocché l’aspirare a distruggere colla  violenza queste condizioni particolari, e rivolgere affatto lo  stato sociale di un popolo, è opera per lo più impossibile, e  sempre orribile, nefanda e calamitosa. Il voler poi,  mantenendo tali ordini naturali, introdurre ordini artificiali,  che loro ripugnino, e facciano camminare lo stato a ritroso  di quelli, è impresa vanissima. Gli statisti ghibellini e  nominali erano costretti a volere l’una di queste due cose,  perché i più di essi miravano ad abolire la potenza civile  del pontificato cattolico, che era un’instituzione viva, e a  supplirvi rinnovando l’impero romano, che da un lato era  un’instituzione morta, contraria alle idee cristiane, e fondata  sopra un concorso di cose distrutto dal Cristianesimo, e  dall’altro lato era un instituto barbarico, giacché i nuovi  imperatori di Occidente per ischiatta, lingua, stanza e  costume non appartenevano all’Italia. Altri, (e questi erano i  pochi), sognavano una confederazione democratica di  municipii, senza un capo forte ed autorevole, che la  reggesse; fantasia degna dell’età moderna, ma ancor più  ridicola a quei tempi, sotto la spada minacciante dei baroni  e degli imperatori, e aliena dagli ordini del medio evo in  generale e dall’indole aristocratica degli Italiani in  particolare, i guelfi non si governavano con queste  astrazioni; e non che considerare l’Italia come un popolo in  aria arrendevole ai ludibrii degli utopisti, uno scheletro di  nazione senza nervi e polpe, un cadavero privo di spiriti e  di vita, la tenevano per un corpo vivente, organato dalla  religione, che penetrando per tutte le sue parti, come il  sangue per le vene e le arterie del corpo umano, tutta  l’informava, e animato dai vividi spiriti dei  sacerdozio ortodosso. L’Italia d’allora non era più  quella degli antichi Latini, corrotta dall’ignavia degli ultimi  imperatori e distrutta dalla ferocia dei barbari boreali. In  sua vece una nuova Italia era nata, sotto gli auspizi, non di  Romolo, ma di Pietro, non dei Padri coscritti dall’antica  Roma, ma dei vescovi, e dei Concilii, che sono i patrizi e il  senato della Cristianità universale. I guelfi, adunque, non  separavano la costituzione civile d’Italia dal pontificato, e  senza confondere gli ordini umani coi divini, credevano  che, avendo Iddio privilegiata la penisola della prima sede  evangelica, madre di tutte le altre, e il novello popolo  nutricato del suo latte essendo stato erudito dalla sua lingua,  essa dovea esercitare le prime parti nel politico  ordinamento di quella. Credevano che lo splendor del  papato ridondasse in onore del paese dove albergava, e che  alle sue influenze l’Italia fosse debitrice della nuova civiltà  precoce, e della moral signoria, che il senso romano e la  favella latina aveano sul resto di Europa. Credevano,  ch’essendo l’Italia per ragion di tempo e di grado il primo  seggio del Cristianesimo, non si confaceva al suo decoro  l’esser seconda o ultima nelle altre parti, e che dove  risedeva la regola del credere in opera di religione, doveva  altresì annidarsi la norma del pensare filosofico e  dell’operare civile. Credevano che ove la fede era più pura,  e le eresie meno frequenti per la vigilante presenza del  supremo custode di quella, ivi l’umana sapienza esser dovea  più sicura e purgata ne’ suoi principii, più ricca e feconda  nelle deduzioni e negli applicamenti. Credevano insomma  che siccome il triregno e la tiara erano sottentrati al  diadema e alla porpora imperiale, e l’episcopato cattolico  era succeduto al patriziato romano nel girare le sorti  temporali d’Italia, e la gerarchia cattolica compenetrava  tutte le parti della nazione, così il voler segregare l’interessi  e i titoli di questa dalle prerogative religiose di quella fosse  un astratteggiare contrario alla natura delle cose; poiché in  sostanza la nazione, incorporandosi nel fatto colla Chiesa  italiana e romana, dee partecipare, dentro i termini naturali,  al divino suo lustro. Che se oggi si pensa da molti  diversamente, e al parer loro il Papa ha tanto da far collo  stato nazionale d’Italia quanto con quello della Cina, ciò  nasce dalla debolezza, in cui gl’influssi forestieri hanno  condotto il papato, e dal ripullulare che hanno fatto da un  secolo in qua gli antichi spiriti dei nominali e dei ghibellini  sotto la forma gallicana, gianseniana, cartesiana, volteriana,  o sotto l’invoglia del razionalismo e panteismo germanico,  suggerite dai medesimi principii, e nate nelle stesse patrie  rispettive di quelle prime eresie. E durerà il male, finché si  vorrà sostituire una Italia gentile o chimerica all’Italia reale  e cristiana, quale Iddio e una vita di diciotto secoli l’hanno  fatta; che è quanto dire un’Italia francese o tedesca  all’Italia italiana. Ma io non so capire come si attribuisca in  generale al Cristianesimo la civiltà europea, (del che non  v’ha oggi scrittore di qualche polso che dubiti), e si  possa non aggiudicare in ispecie alla Santa Sede la cultura  della nostra penisola: giacché il Papa è verso la Chiesa  universale ciò che l’italico incivilimento verso quello di  Europa. Che se l’elemento divino nei due casi sovrasta  all’umano, (onde  l’Evangelio e il papato precedettero il moderno  incivilimento, e non soggiacciono essenzialmente alle sue  fortune), non si può già dire a rovescio che l’elemento  umano sia indipendente dal divino e possa sussistere o  fiorire senza di esso. Così nell’uomo il corpo non può vivere  senz’anima, benché l’anima non abbisogni egualmente  degli organi corporei nella loro condizione terrena, come  quella, che contiene in sé medesima il principio di una vita  propria e immortale.</p>
<p>	Il primato religioso d’Italia è dunque indubitato, e  siccome la religione per la sua natura tiene il primo grado  fra le cose umane, ella conferisce agl’Italiani una  maggioranza morale e civile

<note place="foot">
<lg>
<l>“Pur ti sovvenga, o Re, che in sen di questa</l>
<l> Umile Italia con tue man ponevi</l>
<l> Della molt’anni apparecchiata Fede</l>
<l> La tetragona pietra, e vi risplende</l>
<l> Il tabernacol tuo, l’arca vi posa</l>
<l> Del patto, e il sangue della tua milizia</l>
<l> Imporporando Esquilio ed Aventino</l>
<l> Per l’eterna città ti chieder mercede”</l>
</lg>

<p>MAMIANI, <hi rend="italic">Ausonio</hi>, Parigi, 1841,  pag. 18, 19.</p></note>

Nel che i dettati della  ragione e della storia mirabilmente si accordano.  Imperocché dallo stesso luogo, onde muove l’apostolato,  che semina la fede e l’irriga col proprio sangue, escono  altresì i soavi influssi, che fanno germinare il divin seme, e  lo aiutano a crescere, fiorire, fruttare, rinnovare e  perpetuare la messe. E siccome i beni civili, di cui godono i  popoli moderni, sono in gran parte propagini della fede  romana, ogni ramo divelto dall’Italia non può più rimettere,  come pianta succisa; perché da lei esce la vita perenne,  che anima il gran corpo dei popoli redenti, come la luce,  che dal sole sì sparge ed avviva ogni parte dell’universo. I  popoli educati e addomesticati dall’Italia possono bene  separarsi dalla sua fede e ripudiar la comune madre, senza  perdere la cività acquistata; essendo impossibile alle  nazioni, come agli individui, il cancellare gli effetti  dell’educazione ricevuta, e lo spegnere ad un tratto una  lunga assuetudine. Salvo i casi violenti, la disciplina  imbevuta a poco a poco, lentamente si perde: benefizio  pietoso del cielo, che provvede loro malgrado alla salute dei  mortali, e non permette che le fatiche di molti secoli siano  annullate dal delirio di un solo istante. Ma se la civiltà la  quale è sempre cattolica nella sua origine, dura nei popoli  erranti, e sopravvive alla loro scissura, ella comincia a  corrompersi dal primo istante della separazione; perché  destituita dei vari principii che la fondarono e l’accrebbero,  dee necessariamente sviarsi nel suo corso. Il suo tralignare  generalmente consiste nel proporre i beni che chiamansi  materiali ai morali, il piacevole al bello, e l’utile o il  dilettevole al buono, al santo ed al vero. Gli agi e i piaceri  sono lo scopo finale di questo falso incivilimento, e tutto  ciò che conduce a godere e ad arricchire costituisce i mezzi,  in cui si travaglia. E siccome lo spirito umano riesce a  meraviglia, quando si concentra in uno o pochi oggetti  affini, non è da stupire, se l’incivilimento materiale  dei popoli corrotti faccia per un certo tempo progressi  mirabili, e le scienze fisiche, le opere meccaniche, le  industrie, i traffichi, i banchi vi siano condotti a un grado di  perfezione dianzi sconosciuto. Ma anche questi incrementi  non durano, scompagnati dalla base ed alla regola loro;  perché il corpo sociale non può fiorire a lungo, quando lo  spirito appassisce. La sete dei godimenti, che da principio  cresce forza agli uomini e gli spinge a pigliare imprese  arrisicate, a durar fatiche incredibili per acquistar loro i  comodi, la potenza a lungo andare gli snerva; tanto che al  calore dell’ambizione sottentra la fredda ignavia  dell’egoismo, e alla cupidità operosa la voluttà molle ed  inerte. Allora la civiltà si accascia da ogni lato, e muor di  desidia e di languore, ovvero soccombe alle discordie  interne e alle invasioni straniere. La storia è piena di tali  esempi, e basta per tutti quello del popolo romano, di cui  l’imperio latino fu il morbo, e il bizantino l’agonia. Che se il  genio militare degli antichi Romani non poté sottrarsi al  fato inevitabile di ogni forza umana, che non si fonda in un  principio superiore, il genio industrioso e trafficante dei  moderni, quando non sia condito e guidato con savio  temperamento, non avrà miglior fortuna, perché i  commerci e gli artificii han d’uopo di base, d’indirizzo e di  freno, come il comando e la milizia. La qual norma  moderatrice non può trovarsi altrove, che nelle dottrine  ideali, la cui perfezione è indivisa dalla parola cattolica. E  in che stato, per Dio, tali dottrine sono in Francia,  nell’Inghilterra e nella Germania da due o tre secoli in qua?  Qual è il principio religioso e il precetto morale, che non  vi sia stato distrutto o corrotto dall’audacia dei filosofi affermativi, o  annebbiato e indebolito dai cavilli degli scettici? Il  Cristianesimo, unico perno dei progressi civili, è affatto  spento in molti intelletti, o lasciando di essere un dogma,  non è oggimai che un’opinione sottoposta ai capricci  dell’umore e dell’usanza. Lo stesso teismo razionale,  spogliato di ogni nervo, è divenuto un’arida ossatura e  quasi l’ombra di sé medesimo; tantoché la teologia e  l’etica dei savi più illustri dell’antichità erano assai più  vicine al vero, più ortodosse e cristiane, che non la sapienza  moderna, quale uscì dalle scuole dei sensisti, panteisti e  razionalisti francesi e germanici. La prosperità menzognera  di tali popoli è sul pendio di un abisso, e come il colosso  descritto da Daniele, ha il capo d’oro e le piante di creta. E  già si veggono i segni dell’eccidio, già si sentono i primi  crolli, e il fuoco, che dee compiere la rovina, più non cova,  né dorme sotterra. Già ne salgon le fiamme; e per  ispegnerle non ci vogliono palliativi, ma mezzi efficaci, il  primo de’ quali è il ritorno dei governi e delle nazioni a  quelle credenze, che sole possono sostenere la civiltà  vacillante, perché furono il principio onde nacque.  Rivolgano dunque i popoli gli occhi verso l’Italia,  antica ed amorosa madre, che chiude i semi della loro  redenzione. L’Italia è l’organo della ragion suprema e della  parola regia e ideale, fonte, regola, guardia di ogni altra  ragione e loquela; perché ivi risiede il capo che regge, il  braccio che muove, la lingua che ammaestra, e il cuore che  anima la Cristianità universale. La qual parola non solo è  viva, ma concreta e individua, e in queste sue doti si fonda  l’individualità della Chiesa, che non sarebbe una, visibile e  perfettamente organata, se non fosse informata e diretta  dalla voce suprema del Pontefice. L’Italia, che è la capitale  d’Europa, perché Roma è la metropoli religiosa del  mondo, e dovrebb’essere la reggia civile e federatrice della  penisola, è la via naturale, per cui si diffonde la sincera  semenza di ogni miglioramento. Già Roma pagana avea  recata dovunque colla sua lingua la civil sapienza, un  costume più mansueto, e la squisitezza della poesia, della  facondia e dell’arte greca, mirabilmente contemperate  dall’austera maestà del genio latino. Il Cristianesimo  conservò questi beni, poiché è noto che non solo il giure,  ma la letteratura romana durò senza intermissione nei secoli  di ferro, benché offesa e quasi sepolta dalla regnante  barbarie. E non solo custodilli, ma ne purgò l’oro dalla  scoria, e riforbitili, li fecondò con quei vivi spiriti di santità,  di mondezza e di amore, che l’Evangelio inserì nei cuori  degli uomini, e trasfuse nelle loro opere. E quando i barbari  ammansati furono atti ad ingentilirsi, chi recò loro l’arte di  leggere e di scrivere, fondamento di ogni cultura, chi  insegnò loro la nobile lingua del Lazio, chi dettò le prime  opere nelle loro rozze favelle, ripulendole e sollevandole  dall’uso volgare, se non i messi di Roma e i ministri del  nuovo culto? Quanti alfabeti moderni novera l’Europa, e gli  scritti più antichi del medio evo, furono quasi tutti opera dei  monaci e dei preti. E non solo dall’Italia cattolica uscirono  colla religione i primi rudimenti della letteratura, ma ogni  pianta gentile, che altrove allignasse; ne uscirono le leggi, i  reggimenti, le arti belle, le industrie, i commerci,  l’agricoltura, la nautica, che rifiorirono nella nostra  penisola, prima che altrove, perché i principii ne erano  sopravvissuti sotto l’egida veneranda del senno pontificale.  E che importa all’onore d’Italia, se più secoli appresso  alcuni popoli rinnegarono la comune madre? Che prova  questa dolorosa scissura, se non che le nazioni, come  gl’individui, si rendono talvolta complici di parricidio, e  non inorridiscono di ferir colle proprie mani il seno che  diede loro la vita? Ma la civiltà, di cui si gloriano questi  figli ingrati, è pure un dono italiano; che certo, se le  nazioni boreali ai tempi di Arrigo ottavo e di Lutero non  fossero già state assai ben costumate e avvezze ad ogni  genere di pellegrina cultura, non avrebbero potuto fare i  progressi delle età seguenti. Non potreste, arditi Britanni,  dominare i mari ed essere i Romani dell’oceano, né voi,  Germani, tener lo scettro in molte parti della profana  letteratura. se le flotte cattoliche di Amalfi, Pisa,  Genova, Venezia, non avessero insegnata ai vostri maggiori  l’arte di signoreggiare i flutti, e se la classica antichità non  vi fosse stata dischiusa dai secoli ammirandi di Lorenzo e  di Leone.</p>
<p>	Tanto è vero che all’Italia in virtù de’ suoi titoli divini  appartengono le origini civili dell’età moderna, che con lei  s’immedesimano, e per così dire s’incarnano umanamente  nella sua natura, i due principii di creazione e di  redenzione, onde deriva tutto il reale e tutto lo scibile.  Cosicché ella mette in opera e verifica in un certo modo  col fatto quei due solenni pronunziati, di cui per altra parte  serba intatta, come vedremo, e tramanda la cognizione;  insegnando per tal guisa colla parola e coll’esempio, e  imitando la Cagion prima, che mette in atto sua virtù;  perché la gioventù di una stirpe è il tipo della sua età  virile, insieme alle menti finite colla ragione e colla  rivelazione. La nazione italiana dalla caduta del romano  impero in poi, apparisce nella storia, come creatrice e  redentrice dei popoli; e già prima avea mostra questa sua  virtù, perché la gioventù di una tirpe è il tipo della sua età  virile, e il passato, contenendo i germi socchiusi  dell’avvenire, lo adombra confusamente, secondo le leggi,  che governano il processo di ogni forza cosmica

<note place="foot">
<lg>
<l>“ Tant’odio il petto agli stranieri incende</l>
<l> Del nome italian, che di quel danno,</l>
<l> Onde nessuna gloria in lor discende,</l>
<l> Sol perché nostro fa, lieti si fanno.</l>
<l>Molte genti provàr dure vicende,</l>
<l> E prave diventàr per lungo affanno;</l>
<l> Ma nessuna ad esempi, esser dimostra</l>
<l> Di tant’odio potria come la nostra.</l>
<l>E questo avvien, perché quantunque doma,</l>
<l> Serva, lacera segga in isventura,</l>
<l> Ancor per forza italian si noma</l>
<l> Quanto ha più grande la mortal natura;</l>
<l> Ancor la gloria dell’eterna Roma</l>
<l> Risplende sì, che tutte l’altre oscura;</l>
 <l>E la stampa d’Italia, invan superba</l>
<l> Con noi l’Europa, in ogni parte serba.</l>
<l>Né Roma pur, ma col mental suo lume</l>
<l> Italia inerme, e con la sua dottrina,</l>
<l> Vinse poi la barbarie, e in bel costume</l>
<l> Un’altra volta ritornò regina;</l>
<l> E del goffo stranier, che’oggi presume</l>
<l> Lei dispregiar, come la sorte inchina,</l>
<l> Rise gran tempo, ed infelici esigli</l>
<l> L’altre sedi parer vide a’ suoi figli.</l>
<l>Senton gli estranei ogni memoria un nulla</l>
<l> Essere a quella, ond’è l’Italia erede;</l>
<l> Sentono ogni lor patria esser fanciulla</l>
<l> Verso colei ch’ogni grandezza eccede,</l>
<l>E veggon ben che se strozzate in culla</l>
<l> Non fosser quante doti il ciel concede,</l>
<l> Se fosse Italia ancor per poco sciolta,</l>
<l> Regina torneria la terza volta.</l>
<l>Indi odio implacato, indi la rabbia,</l>
<l> E l’ironico riso, ond’altri offende</l>
<l> Lei che fra ceppi, assisa in su la sabbia</l>
<l> Con lingua, né con man più si difende.</l>
<l>E chi maggior pietà mostra che n’abbia,</l>
<l> E di speme fra noi gl’ignari accende,</l>
<l> Prima il Giudeo tornar vorrebbe in vita</l>
<l> Che all’italico onor prestare aita”.</l>
</lg>
<p>LEOPARDI, <hi rend="italic">Paralipomeni della Batracomiomachia</hi>,  Parigi, 1842, I, 1842, I,  26-30.</p></note>

Come creatrice, ella sortì  prima di ogni altra gente coetanea l’ingegno inventore, per  cui il vero divino si appalesa naturalmente agli uomini, e  comunicollo alle sue figliuole; onde in lei nacque per lungo  tempo ogni gentil trovato; e in nessun luogo la vena dello  scoprire e dell’immaginare è così spontanea e feconda  come in Italia. In lei sorsero gli uomini dinamici, il più  mirabile dei quali si è Dante; dalla cui mente uscirono le  prime faville del moderno sapere in Italia e nell’altra Europa  disciplinata. Quando poi il sole italiano pareva già prossimo  al tramonto, e quando all’occaso era sottentrata una notte,  che a molti sembrava dover essere eterna, la decrepita Italia  poté ancora figliare alcuni intelletti, che basterebbero alla  gloria di un popolo nel suo fiore. Mi basti il nominarne due  soli, il Vico e il Buonaparte, dopo i quali non sorse più  alcuno, che speculando e operando di vigor mentale li  pareggiasse; poiché il primo chiuse il periodo della  filosofia ortodossa, e il nome del secondo è l’unico che  gareggi con quelli di Cesare e Alessandro per la grandezza  della mondana gloria e i miracoli della potenza. Onde i due  uomini, che compierono di recente il corso dell’estro  inventivo nel doppio giro della contemplazione e della vita  pratica, uscirono da quel legnaggio, che par nato  egualmente alle grandi idee e alle magnanime imprese. Il  difetto, che ci viene imputato di non saper maturare le  nostre scoperte e di lasciar che gli strani ce ne rapiscan  l’onore, prova appunto la fecondità del nostro ingegno; che  nato a creare, si sdegna di ripulire; come accadeva a  Michelangelo, (uno degli uomini, che più n’ebbero a  dovizia), il quale abbandonava spesso per  impazienza le bozze incominciate con quel furore e  impeto, che è proprio dei sommi artefici. Ma quando  l’ingegno italico attende al compimento de’ suoi trovati,  chi può adeguare la bellezza, la magnificenza, la perfezione  delle opere che produce? Dee parere anzi strano ed  alieno dalla squisita geometria della natura, che suol  proporzionare le sue meraviglie al teatro, in cui le colloca,  il veder che l’Italia, così piccola com’è, abbia dato alla luce  cose tanto stupende; quando la Grecia non meno ingegnosa  produsse lavori più ragguardevoli per una viril leggiadria  che per grandiosità, e parve men sublime che bella. Certo  l’Iliade, il Partenone, l’Apolline, gli ordini civili di Creta e  della Laconia, la ringhiera, il teatro e le scuole di Atene,  benché mirabili, hanno proporzione col paese che li  produsse; la qual manca in molte opere italiche. La Divina  Commedia, il Furioso, il duomo di san Pietro, il Giudizio, il  Mosé, la Trasfigurazione, la Scienza nuova, sono opere  così vaste e sublimi, che parrebbero soverchie allo  smisurato Oriente; e pur videro la luce in piccoli stati, nel  breve giro della nostra penisola. E quale scuola di sapienza  più moltiforme e profonda della pitagorica, dalla qual  nacque tutta la filosofia greca? Qual è l’instituto politico,  che si possa paragonare all’antico imperio romano? Roma  sola ha potuto vincer sé stessa, creando una signoria più  ampia ed immacolata col santo dominio del Pontefice. La  vera cagione di questi prodigi si è, che la vocazione  d’Italia, come nazione creatrice, la spinge al sublime,  anziché al bello, e al più alto genere di sublime, qual si è  il dinamico, che germina appunto per via diretta dalla  creazione. Quindi ella ebbe sempre il senso delle sue sorti  cosmopolitiche, e anelò al dominio universale, come al  sublime della potenza; e quando vide vietarsele il tentar  quest’altezza, cercò un ristoro nel sublime delle arti, delle  lettere, delle scienze, e si compose nella fantasia o  nell’intelletto parecchi di quei mondi sterminati e ideali, a  cui aspirava indarno nella vita esterna, quasi per ingannare  l’ingenito istinto, che la tira all’immenso, all’eterno,  all’infinito.</p>
<p>	Il principio di redenzione è altresì connaturato all’Italia,  tra perché ella sola fra i popoli, abbattuta, sempre risorse  per virtù propria e ode di una vita immortale; e perché le  altre nazioni da lei presero i semi del loro risorgimento.  Spente una volta, esse più non risuscitano, e perdono  coll’essere persino il nome; ovvero van debitrici del loro  riscatto alle influenze italiane; laddove il nome d’Italia è  antichissimo, e perpetua la sua civiltà. Due volte Roma  spense la barbarie europea colla forza della parola; prima  colla loquela veneranda delle leggi, poi cogli oracoli  rintegrati della dottrina e religion primitiva. Tantoché  l’Italia, che col potente suo verbo dissipò interamente  l’oscurità universale, e mansuefece le fiere popolazioni, rese  imagine della parola creatrice, che trasse le cose dal nulla e  l’armonia dal caos, rischiarando le tenebre immense con un  oceano di luce. Niuna schiatta è oggi più degna di  risorgere e ricuperare l’avita grandezza, che  l’ellenica, come quella che partecipò all’italico onore della  maternità civile di Europa; ma certo ella non sarà un  popolo, finché non si stringa di fede e di amore a quella  Grecia più antica, che fu salutata col titolo di magna.  Invano ella scosse il giogo del Turco per sottentrare alle  cupe arti del Moscovita, e agitarsi inquieta fra le due scisme  di Pietroborgo e di Bisanzio, a guisa di uno  schiavo, che alterna la  signorile sferza col flagello più acerbo e più ontoso dei  libertini. Oltreché la Grecia, come la Spagna, per ragion di  luogo, di costume e di razza, è sorella d’Italia, e natural  collegata delle due penisole, purché si rimuova l’ostacolo  del religioso divorzio. E non è forse le separazion  dall’Italia, che la diede in preda agli Ottomani, la sequestrò  dall’Europa e dalla Cristianità culta<note place="foot"><p> PLUT. <hi rend="italic">Vit. Coes.</hi>.</p></note>, ne fece una  provincia asiatica e quasi un’appartenenza del gentilesimo?  Che se l’Italia è salvatrice degli altri popoli, ella non può  riceverne in iscambio lo stesso servigio, né trovar la sua  salute altrove, che in sé medesima; ond’è autonoma  veramente per ambo i rispetti. Perciò la Providenza, che  spesso permise agli stranieri di batterla e conculcarla per  punirla delle sue colpe, non volle mai concedere che fosse  redenta dal braccio loro, affinché i suoi figliuoli non si  avvezzino a confidare in altri che in sé medesimi, e si  persuadano che non v’ha mezzo per loro fra l’essere la  prima o l’ultima delle nazioni. Narrasi che Giulio Cesare,  (in cui la romana repubblica prese per la prima volta atto e  sembiante di persona), passando per un villaggio delle Alpi  dicesse che avrebbe amato meglio di tener ivi il primo  grado, che il secondo in Roma<note place="foot"><p> Ann. XIII, 43.</p></note>. Voto intollerabilmente  superbo in un uomo, ma legittimo nel popolo sortito dal  cielo alla moral signoria delle cose umane. Onde dai Goti  ausiliari dell’Imperio e dai Franchi di Austrasia sino ai  Francesi dell’età nostra, il ricorso agli strani ci fece sempre  il mal pro; e i vigliacchi delusi non cavarono altro frutto  dalle vergognose speranze, che scambiamento di giogo e  maggiore infamia di servitù. L’Italia non potrà mai  assicurarsi de’ suoi nemici colla fiducia dei pusillanimi,  coi patti dei codardi, ma solo colla civil prudenza congiunta  al magistero delle armi, e col chiuder le orecchie alle  bugiarde lusinghe dei barbari, che la palpano per  inghiottirla. E pure (oh vituperio!) si trovano ancora alcuni,  che sperano negli esterni; e quando testé il Francese  piantava sul forte di Ancona l’abborrita insegna  <note place="foot"><p> Chiamo <hi rend="italic">aborrita</hi>l’insegna francese, non già in sé  stessa, ma avendo rispetto al fatto di Ancona, come darei Io  stesso titolo ad ogni altra bandiera che ci sia nemica, o  venisse inalberata per violenza o per frode sulle nostre  terre. Che cosa direbbono i Francesi del britannico  stendardo, se per effetto di trama o di forza fosse piantato  sugli spalti di Brest o di Tolone? Or che gl’Italiani debbano  ringraziar colla voce, o almen col silenzio, i loro vicini di  un tratto, onde questi maledirebbero ogni nazione, che  l’usasse verso di loro, è tal pretensione, che il solo farla  buona o passarla, sarebbe un meritarla.</p></note>, essi applaudivano  al barbarico oltraggio che violava nella maestà del  Pontefice l’indipendenza della nazione e la dignità di ogni  principe italiano. E pur costoro dovrebbero ricordarsi di ciò  che vide e provò la loro patria in tempi poco remoti. Ella  vide piombar dalle Alpi i suoi famelici liberatori,  come uno stormo di rapaci uccelli o un branco di lupi che  corrono ansanti alla preda: li vide disertare i suoi campi,  saccheggiare le case, svergognare le donne, profanare le  chiese, espilare gli erari pubblici, rubare i tesori di  beneficenza, sperperare e rapire le meraviglie delle arti,  annullare le leggi, ammorbare i costumi, spiantar le  repubbliche. sovvertire i regni, sbandeggiare i principi,  spremere il sudore, il sangue e le lacrime dei miseri popoli,  stampar per ogni dove vestigi funesti di lascivia e di furore,  violare le coscienze e le cose sacre, mettere le scellerate  mani sul venerando capo della Chiesa e della Nazione, far  della penisola una provincia gallica, e di Roma  (memorando sacrilegio) un sobborgo di Parigi.  Benediciamo la Providenza e ringraziamola di tutti questi  mali, poiché è da sperare che salveranno i nostri figli e  nipoti dal farne nuova sperienza

<note place="foot">
<lg>
<l>“ I gran gesti, il bel lauro, il magno impero,</l>
<l>La favorevol’aura di fortuna,</l>
<l>Ch’empie tue vele, o Franco, in tuo secreto </l>
<l>Ripensa e godi, io non invidio ai forti. </l>
<l>Ma non parlar di tua pietade antica,</l>
<l>Non parlar de’ tuoi doni. A che cimenti</l>
<l>Ponsi la tua pietade e come splende,</l>
<l>Genova il sa che degli artigli vostri</l>
<l>Sentì gli squarci infino al cor profondi.</l>
<l>Salsi Firenze misera, ch’estinta</l>
<l>Volle innanzi giacer, che romper fede,</l>
<l>Sperò nei patti insiem giurati e cadde.</l>
<l>Chiedine a Siena, alla sua plebe il chiedi,</l>
<l>Che le scarne sue braccia inferme e stanche</l>
<l>Da lunge ti protende e muor delusa.</l>
<l>Domandane Messina anco e risposta</l>
<l>Debita avrai, mostrando in ogni membro</l>
<l>Le cicatrici del furore ispano.</l>
<l>Le ville di Romagna insanguinate</l>
<l>Risponderan pur elle, e la cittade,</l>
<l>Che col bianco suo gomito dirompe</l>
<l>Le adriatiche procelle. I doni tuoi?</l>
<l>Non li conosco, e se gli additi e segni</l>
<l>con novero sottile, e sopra il merto</l>
<l>Gli esalti e fregi, ci si saranno ancora</l>
<l>Di lutulento rio picciola vena</l>
<l>A petto al mar d’ogni scienza ed arte,</l>
<l>Che giù dalle latine Alpi discese</l>
<l>Per più fiate a dilagar l’Europa.</l>
<l>E qual tuo dono in questa età prevale</l>
<l>Al sommo, ch’io ti fea nel gran guerriero,</l>
<l>Dell’Italico sol larga scintilla,</l>
<l>Che tramontò dell’oceano in grembo?</l>
<l>Giace Italia infelice, e pur qual serbi</l>
<l>Antica maestà ne’ tuoi sembianti,</l>
<l>Tu stesso il vedi, e di che luce augusta</l>
<l>Sì bell’angiol caduto anco si fasci;</l>
<l>Or che sarebbe a rimirarlo in trono? ”</l>
</lg>

<p>MAMIANI, <hi rend="italic">Ausonio</hi>, pag. 11, 12.</p></note>

Ma ancorché la stolta fiducia si fosse avverata, che pro? Qual sarebbe la condizione d’Italia fra le carezze adultere dello straniero? Gli agi e i piaceri compensano forse la dignità perduta dei popoli più che quella degl’individui? A che giova la libertà dei sudditi verso i propri governi, quando padroni e sudditi, principi e popoli, hanno in comune la servitù verso i barbari? Un popolo  rozzo può senza infamia ubbidire a chi è in grado di  addomesticarlo e abilitarlo colla sudditanza presente  all’indipendenza futura; e in tal caso il temperato dominio di  una nazione sull’altra è leggittimo, come quello del padre  sui figliuoli. Ma a chi potranno inchinarsi gl’italiani, che sia  maggiore di loro? A chi servire i Romani? Meglio è, lo  ripeto, l’esser nulla, che l’esser vile, che il godere di una  prosperità compra, di una grandezza accattata. La quale,  non avendo in sé stessa a sua radice, non potrebbe esser  diuturna, quando anche non fosse brutta e vituperosa. Un re  balzato ingiustamente dal trono è tuttavia grande, se si  mostra magnanimo nei mali, e perduto ogni altro bene,  salva la virtù e la fxama; ma egli imprimerebbe nel nome  suo una macchia eterna, se per conservare una parte della  sua fortuna, si facesse satellite e cortigiano dell’usurpatore.  Italiani, qualunque siano le vostre miserie, ricordatevi che  siete nati principi, e destinati a regnare moralmente sul  mondo. Mostratevi pari a questa gran vocazione, e non  oscurate il regio segno, che Iddio ha scolpito sulle vostre  fronti. Specchiatevi nell’augusto vostro capo, quando  vecchio, disarmato e prigioniero a Savona, ricusava di  vendere le somme chiavi ad un uomo, in cospetto di cui  tremavano gl’imperatori e i re: più glorioso e potente era in  quel punto Pio di Napoleone. E come allora il canuto  Pontefice fu l’ultimo sostegno della indipendenza italiana ed  europea contro l’ambizione smisurata di un guerriero, a cui  tutto cedeva; così voi, costituiti in qualunque infortunio,  salverete la libertà morale e religiosa del mondo, se  inflessibili alle lusinghe e alle minacce oltramontane,  manterrete illibato il genio vostro e il privilegio  sublime, che Iddio vi ha dato. Verrà giorno, in cui le genti  ricredute, scosso il giogo dell’opinione tirannica e spezzato  il ferro dei superbi dominatori, vi diranno riconoscenti:  Italiani, siate di nuovo nostri duci nella via del buono e del  vero, poiché voi soli nudriste la sacra fiamma, e deste  l’esempio della dignità e moderazione di un popolo fra la  prepotenza dei pochi e la viltà dell’universale.</p>
<p>	Tacito osserva che l’Italia nutricava già i palesi lontani; ma  che a’ suoi tempi, benché serbasse la fecondità antica,  non potea pur sopperire al proprio alimento e abbisognava  dell’Africa e dell’Egitto.<note place="foot"><p> Ann. XII, 43.</p></note> Con pari verità, ma con  vergogna maggiore noi possiam dire che, già padroni del  mondo, or abbiamo perfino smarrita la signoria di noi  medesimi. Ma se in effetto l’Italia non ha più alcuna forza  politica, non che possa esercitare per questa parte qualche  estrinseco in flusso, ella non ha perduti i suoi diritti anco  per questo verso, né la speranza di ravvivarli. E finché  tarda l’ora di questa ricuperazione, ella non è talmente  spogliata di esterna azione sul corso dell’incivilimento che  debba affatto arrossir di sé, e per l’onta dei tempi che  corrono disperar dei futuri. A chiarire la verità di queste  asserzioni, egli basta il ricordar le cause del nostro  decadimento; giacché conosciuta l’origine del male, agevol  cosa è il trovarne la medicina. La civiltà d’Italia fu sempre  opera natia del suo ingegno, animato però da un principio  tradizionale, per cui al pari degli altri popoli ella risale al  divino e primitivo Oriente. Da questo uscì la parola  educatrice colla rivelazione primigenia e colla istaurazione  cristiana; onde anche nelle età seguenti le profittevoli  germoglie trapiantate nel nostro suolo dalle regioni di  levante, risvegliarono gl’ingegni occidentali, e infusero in  essi un novella vita. Conciossiaché l’abitatore dei paesi  illustrati dal sole occiduo accostandosi ai peregrini  soggiorni del sole ortivo, visita la propria culla, e  ringiovanisce quasi di spirito, come un uomo, incanutito  nell’esilio, che rivede la patria abbandonata nella età verde.  Ma se dall’austro e dal mare ci venne iteratamente un rivo  di salute, la barbarie che più fiate ci afflisse uscì dalle  contrade boreali e transalpine, e ci fu recata dai Celti e dai  Germani, nemici perpetui della penisola. La più antica  nostra cultura è quella dei Pelasghi e degli Etruschi, che,  avvalorata dalle tratte orientali, venne in parte distrutta dai  soldati di Belloveso, quando trasferirono per la prima volta  sul Po il nome funesto di Gallia. Ma appena gl’irti  dominatori furono accasati nella fertile valle, sorse Roma,  che ricreò la potenza italica, avvalorando il genio etrusco  cogli spiriti dorici e pitagorici; giacché l’opinione, che, a  dispetto dei tempi fece di Numa un alunno di Pitagora, non  è affatto una favola. Roma vendicò l’antica Italia e  conquise i Galli; ma cadde sotto i Teutoni, nuovo e  più duro nemico. Ed ecco dalle ruine italiane uscire un’altra  gente e una seconda Roma per un nuovo miracolo operato,  non più dal braccio dei militi, ma dalla voce eloquente dei  sacerdoti. Erra, al parer mio, chi attribuisce la disunione  civile d’Italia all’opera dei Pontefici; quando in vece il  papato fu benemerito, per quanto Io portavano i tempi,  dell’unità italiana. L’opinione contraria, messa in voga dal  Machiavelli, è un corollario degli errori di questo grande  scrittore; il quale, vissuto ai tempi, in cui l’antichità classica  risorgeva e la disciplina cattolica tralignava, non seppe  avvertire la grandezza ideale, né gli uffici civili del  Cristianesimo. Quindi egli non vide altra potenza, altra  unità, altra gloria, che quella del romano imperio. Io non so,  se piglierò un’impresa troppo ardua a contraddire la volgar  sentenza, che accusa i papi della nostra disunione; ma credo  di potere esprimere il mio parere, qualunque siasi, senza far  ingiuria a chi pensa altrimenti. Roma rediviva e cristiana  non poteva né doveva essere una ierocrazia armata<note place="foot"><p> Che i Romani fossero una ierocrazia militare, parmi risultar  da due fatti grandemente probabili. Il primo dei quali si è,  che la civiltà etrusca fu un ramo della pelasgica; il secondo,  che la civiltà romana derivò dall’etrusca. I Romani, come i  Raseni, non furono, almeno a principio, una ufflizia civile,  ma un sacerdozio armato, e i Padri coscritti nacquero dai  Lucumoni.</p></note>, come la città antica, che avea signoreggiate le  genti parte col senno giuridico e parte colla spada: l’imperio  sacerdotale e pacifico dovea succedere all’imperio  guerriero. Certo gl’Italiani non avrebbero mai dovuto  dismettere l’uso della milizia, e le querele del Fiorentino a  questo proposito son troppo giuste; ma le armi sole non  poteano salvar l’Italia, perché esse non fondano, né  conservano i regni, se non sono accompagnate dalla  sapienza civile. Gli eserciti barbarici, come quelli di Attila,  di Meté, di Gengiz, di Tamerlano, spiantano le città e  gl’imperii, passando sovra di essi come un turbine rovinoso,  ma non possono creare uno stato durevole. Né Alessandro,  Cesare, Maometto avrebbero sortito altro esito, se la forza  non fosse stata volta in parte da essi a benefizio delle  umanità e della cultura<note place="foot"><p>L’islamismo, che è una cristiana eresia, giovò solamente  nei paesi dove regnavano l’idolatria e il politeismo, Più  brutte superstizioni.</p></note>. La dittatura del Pontefice, come capo  civile d’Italia e ordinatore di Europa, era richiesta a fondare  le varie Cristianità nazionali, e specialmente quella  degl’italiani, acciò ripigliato l’antico valore, si difendessero  dagli esterni. L’unità morale e religiosa, essendo la base dì  questo nuovo ordinamento, doveva essere la prima mira di  coloro, che lo operavano; e avrebbe, senza alcun fallo,  partorita l’unione politica, se la dittatura pontificale non  fosse stata interrotta nel suo corso. Imperocché il  procedere di questa, dai tempi di Gregorio magno e  sovrattutto di Gregorio settimo sino alla seconda lega  lombarda, mostra ch’ella mirava a creare in Italia una  confederazione armata di popoli e di principi sotto il  mansueto e pietoso vessillo romano; dalla quale sarebbe  uscita col tempo una repubblica, laicale e guerriera,  composta a monarchia, e capitanata da un principe elettivo  ed inerme, ma per età, per grado, per prudenza e santità  potentissimo. Mirabile governo, di cui il mondo sinora non  vide alcun esempio, ma il cui germe inchiuso negli ordini  pontificali potrebbe fiorire un giorno, spenti i  legnaggi dei principi secolari, se o effettuarlo, divengano  fosse sperabile che coloro i quali dovrebber quando che sia  più savi che noi siamo, e più degni delle altre sorti serbate  all’Italia.</p>
<p>	Ma i papi chiamarono talvolta gli strani nella penisola; -  Certo pii, ma sforzati da altri stranieri peggiori di quelli. -  Impedirono l’unione d’Italia sotto le leggi dei barbari. - Sì,  perché volevano che questa unione fosse opera  degl’Italiani, nativa e non avventiccia, spontanea e non  ingiunta, pacifica e non violenta, onorevole e non infame. -  Comunque, senz’essi, avrebbe avuto luogo l’unità italiana. - L’unità gotica, longobardica, francica, normannica, tedesca,  francese, o altra simile; ma non l’unità italiana. - Sarebbe  divenuta italiana col tempo. - Ciò vuol dire che l’Italia  sarebbe morta colla speranza di risuscitare dopo qualche  secolo. Potete condannar la coscienza dei papi, se meno  ardita e larga della vostra, non ha osato far questo calcolo? -  Insomma l’unità politica, per qualunque via si ottenga, è  un gran bene. - Grande certo, ma minore di quello che  risulta dalla unità religiosa, dalla moralità,  dall’incivilimento. Anche gli sciami delle pecchie, i  conventicoli dei masnadieri, e le tribù dei popoli  antropofagi hanno l’unità politica. - Noi non vogliamo la  prima cosa, senza le seconde. Ma escludete le seconde coi  termini da voi usati nel desiderare la prima. Imperocché,  senza l’opera dei papi, l’Italia avrebbe acquistata l’unità  politica alle spese dell’unità morale e religiosa e della  civiltà, che sono la base e l’importanza del tutto; l’avrebbe  acquistata a danno di questi beni presso tutti i popoli  cristiani. - Il fatto mostra che i papi s’ingannarono, se  vollero darci l’unità politica per un altro verso; poiché non  l’abbiamo avuta in effetto. - Di chi è la colpa? Dei papi,  ovvero dei principi e dei popoli? Nel resto, coloro che  accusano i papi di avere errato, confessino almeno che lo  sbaglio riguardò i mezzi e non il fine, e che fu causato da  ragioni molto speciose, cioè da quelle stesse  considerazioni di equilibrio politico, che ora governano  l’Europa. E l’Italia conteneva allora negli angusti suoi  confini la medesima varietà di stati e d’interessi, che adesso  si trova in tutto il continente: giacché ella fu in ristretto  l’Europa culta di una parte del medio evo. Se non che, i  ricorsi fatti agli strani non si debbono tanto imputare ai  papi, quanto ai cattivi principi e alle fazioni, che aspiravano  a distruggere l’autorità sacerdotale, e a  ricominciare il regno pagano e brutale delle conquiste.  L’Italia era piena di tirannelli e di sette, che a ciò anelavano;  e siccome colla libertà del sacerdozio la civiltà sarebbe  mancata per l’Italia e per tutto il mondo, ogni spediente  politico era buono, purché onesto in sé, ed acconcio a  troncare i pestiferi disegni. Se l’Europa è tuttavia  cristiana, ella ne è debitrice, ai papi del medio evo; i quali  non avrebbero potuto conseguir l’ intento, senza i mezzi,  che posero in opera. Imperocché, se i nemici del papa  avessero vinta la prova, l’indipendenza del Cristianesimo  sarebbe perita con quella del suo capo ridotto a una larva di  potenza, reso inetto a guardare il deposito e a girar la gran  mole commessa alle sue mani, e costituito presso a poco in  quello stato di aulico servaggio, onde venne alla nostra  memoria minacciato da Napoleone. Né io posso far coro ai  dolenti che l’unità politica non sia entrata per tal via in  Italia, quasiché l’unione dei vari stati fatta da un despoto  con braccio regio bastasse a renderla così florida e potente,  come furono in appresso, o sono ai dì nostri, la Spagna, la  Francia, l’Inghilterra. Imperocché in tal caso noi non  avremmo avuta la nostra gloriosa civiltà dei bassi tempi, e  saremmo stati barbari come il resto di Europa. Chi non  vede, per esempio, che se il ferro del Barbarossa avesse  trionfato e ammutito il senno pontificale, ogni libertà e pulitezza sarebbe stata spenta  nella sua cuna; i feudi e i signorotti avrebbero preso il luogo  dei municipii e delle repubbliche; e Roma, anzi tutta Italia,  sarebbe divenuta una provincia tedesca? Ora io confesso di  non avere un animo talmente duro e spartano, da far poco  caso della nostra preferita gentilezza anche solo nelle lettere  e nelle arti belle; né mi darebbe il cuore di ripudiare la  gloria di un Dante o di un Michelangelo, (i cui ingegni  certo non sarebbero potuti educarsi fuori di una repubblica  guelfa, come Firenze), ancorché per ristoro mi fossero dati  i secoli famosi di Ludovico quartodecimo e di Elisabetta. -  Ma almeno or saremmo felici, come la Spagna, la Francia,  l’Inghilterra -.Qui v’ha una piccola difficoltà, che è pure di  qualche peso nelle cose umane; intorno alle quali non è da  savio il far gettito dei beni certi per gl’incerti. Ora, che  l’Italia civile, benché divisa, abbia prodotte nei bassi tempi  opere maravigliose in ogni genere di eccellenza, è cosa  indubitata; laddove è incerto assai, se, data in balia ad un  principe francese o ad un imperatore alemanno, avrebbe  avuto anche più tardi la stessa fortuna. Tanto più che il  principato d’allora portava seco il corteggio feudale, infesto  per essenza ad ogni cultura. Chi voglia conoscere ciò che  sarebbe stata l’Italia posta al giogo di un barbaro,  verbigrazia dell’imperatore, senza discorrere in aria, legga  nella storia ciò che furono le parti di essa soggette ai vicari  imperiali, e governate dalle idee ghibelline, paragonandole  colle province libere animate dagli spiriti guelfi. Qual fu la  condizione della Marca Trevigiana sotto gli Ezzelini? O  quella di Lombardia sotto i primi Visconti.</p>
<p>	Forse le arti nobili, le lettere, le industrie, i traffici vi  fiorivano del pari, che in Firenze, in Roma, in  Genova, in Venezia? Che se le falde alpine e gli orli boreali  della penisola ci paiono quasi barbari ragguagliatamente al  centro e alle pendici appennine la ragione si è, che nei  primi luoghi regnavano le influenze peregrine ed  imperatorie, e negli ultimi solo albergava il genio patrio e  pontificale.</p>
<p>	L’argomentare in questo caso dalla Spagna, dalla Francia e  dall’Inghilterra all’Italia, può esser buono in rettorica; ma  non so quanto valga in politica, e secondo le leggi della  severa dialettica, che prescrive di penetrare addentro nella  sostanza delle cose, senza star pago alle apparenze, e  interdice il processo sofistico, che conchiude dai simili ai  dissimili. Io veggo benissimo, come la Spagna, la Francia,  l’Inghilterra siano potute passare dal dispotismo rotto degli  ordini feudali alla monarchia temperata, e giungere a quella  maturità civile, in cui sono al presente, mediante gli efficaci  influssi dell’Evangelio, e l’azione libera del sacerdozio  cattolico. Ma non iscorgo del pari come l’accozzamento  delle membra sparse sarebbe potuto succedere, senza la  virtù attrattiva della religione, o come questa virtù avrebbe  potuto operare, senza l’autorità e l’indipendenza del  chiericato cristiano. Qual è la forza morale del clero russo,  greco, anglicano ai giorni nostri? Qual fu nei tempi andati  l’autorità del bizantino, da che sottrattosi alla mite signoria  dì Roma, soggiacque al dispotico capriccio de’ suoi  principi? Leggete, se vi dà il cuore, gli annali vergognosi  del clero orientale, e vedrete che la stupenda attitudine del  sacerdozio cattolico ad educare gli animi, e la potenza  incivilitrice dell’Evangelio, nascono dalla indipendenza  spirituale dei membri di quello; la quale è una chimera  ogni qualvolta il supremo suo capo sia suddito di un  principe. Dunque il fiore delle monarchie cristiane sarebbe  appassito nel suo germe, se la libertà del pontificato fosse  venuta meno; e il voler l’una delle due cose senza l’altra è  come volere i frutti senza l’albero che li produce. La civiltà  moderna dei popoli è un frutto prezioso di quella pianta, le  cui radici sono in Roma, e i rami ombreggiano il mondo.  Ma se la scure fosse stata posta alle barbe, come mai il  tronco avrebbe potuto mettere e fruttificare? Che sarebbe  avvenuto del Cristianesimo e della civiltà cristiana, se il  papato fosse stato spento o fatto schiavo, (che è tutt’uno),  dai Federighi, dai Manfredi, dai Visconti, dagli Angioini?  Avignone e le sue vergogne mi dispensano dalla risposta.  Chi non vede adunque che l’Europa ebbe obbligo della sua  salute all’Italia, la quale non avrebbe potuto comunicare agli  altri il sacro fuoco, se non l’avesse custodito gelosamente  nel suo seno? E come sarebbe riuscita a serbarlo, se il  ghibellini, gli antipapi, i paterini, i barbari di ogni razza e  di ogni colore avessero trionfato; se Germania e Francia  saziata avessero la lor fame secolare, mangiandosi la preda,  a cui agognavano, e i papi non l’avessero salvata, aizzando  l’un contro l’altro i divoratori, quando non potevano  provvedervi altrimenti? L’Italia non avea dietro le spalle un  altro paese libero e un’altra tiara salvatrice, a cui potesse  ricorrere, come la Spagna, la Francia, l’Inghilterra aveano ai  fianchi o poco lontano essa Italia e il sovrano suo capo.  Bene aveva a tergo l’Italia una terribile potenza, che  l’incalciava, formidabile a tutta Europa; cioè quella dei  Saraceni, fondata sulla doppia forza di poderose armi e di  uno zelo fanatico. Né il braccio vittorioso del Martello  sarebbe bastato all’intento, se tre secoli dopo il secondo  Urbano non avesse opposta la croce all’insegna di  Maometto; giacché i Visigoti armatissimi furono vinti  dagli Ommiadi, ma l’inerme maestà del Pontefice bastò sola  a domare negli Unni un nemico ancor più fiero dei Mori.  Chi non sa apprezzare la forza intima della  sola idea pontificale, (anche senza considerare l’azione di  esso), non conosce la storia dei medio evo. L’induzione, che  si suol fare dalla Francia e dalle altre monarchie cristiane  all’Italia, è dunque viziosa; poiché quelle dovettero la  loro salute alla comune madre, che, sterminata dal mondo,  avrebbe irato seco ogni cosa nella sua ruina. Laonde, s’egli  è vero, secondo la sentenza di un illustre scrittore, che  l’Italia sia stata
<quote rend="block">
 destinata a soffrir per tutti
</quote>
<note place="foot"><p> BALBO, <hi rend="italic">Vita di Dante</hi>, Torino,  1839, tom. II, p. 42.</p></note>

,  salvando co’ suoi dolori la fede e il pontificato; non è  men vero ch’ella colse, oltre i meriti, il frutto del suo  martirio, conseguendo un bene, che giova in solido a tutta  l’umana famiglia. Né altri creda che l’unità ferrea e pagana,  con cui un conquistatore o un signore domestico avrebbe  potuto accomodar la penisola, sarebbe stata acconcia a  prosperarla col volger dei secoli; raccogliendosi dalla storia  che l’unione politica e il beneficio del tempo non bastano  alla felicità di un popolo, quando mancano le altre  condizioni opportune. La Cina, benché una da molti  secoli, invece di far quei progressi, che parrebbero  proporzionati ad una nazione, la quale due mila anni sono,  godeva già di una cultura superiore per alcune parti a quella  di Europa nei bassi tempi, miseramente languisce, e con più  di cencinquanta milioni d’abitanti è costretta di cedere i  suoi porti a un pugno d’inglesi. Or che manca alla Cina?  Quel medesimo, che a nove decimi del genere umano; i  quali sono stazionari o dietreggiano, non per difetto di  buone forme politiche, (giacché un certo incivilimento può  accordarsi con tutte), ma per mancanza di quel principio  vitale, che è tanto richiesto al miglioramento delle nazioni  quanto al crescere degli individui; senza il qual principio, il  tempo non serve ad altro, che a peggiorare, come quello che  porta seco male come bene, ed è impotente a mutar la  natura degli esseri, che gli soggiacciono. Coloro che si  confidano nel solo progresso, come soglion chiamarlo, e ne  tirano la civiltà tutta quanta, somigliano a chi sperasse la  salute di un uomo infermo e decrepito  dagl’incrementi del morbo e della vecchiezza. I veri e  salutevoli progressi non nascono dagli ordini politici ma  vanno loro innanzi, e sono la causa del loro  perfezionamento. Essi hanno radice nella cognizione ideale,  e sono proporzionati alla finezza di tal cognizione, che  provenendo originalmente dalla parola rivelata, corrisponde  al grado, con cui gli uomini partecipano a questo dono  divino. Perciò, se anticamente la civiltà dei popoli  dipendeva dalle reliquie della rivelazion primitiva, che in  ciascun di quelli si custodivano; ora ella nasce, per ciò che  spetta alle nazioni  cristiane, dalla rivelazion rinnovata, ed è maggiore o  minore, secondo la misura, con cui si ricevono gl’influssi  evangelici. L’instituto cristiano non si trova integro e a  perfezione organato fuori della società cattolica, che sola  conserva il pegno celeste come lo ha ricevuto; laddove le  altre comunanze, sotto colore di riforma, lo alterano e lo  mutano in gentilesimo. Il quale, qualunque ne sia il  sembiante, è una corruzione maggiore o minore del dogma  rivelato, fatta per opera dell’ingegno e della parola degli  uomini, e una mischianza di fantasie subbiettive ed umane  coll’idea obbiettiva e divina. La schietta obbiettività del  vero, scevra da ogni mistura eterogenea di subbiettività e di  contingenza, costituisce l’indipendenza del dogma cattolico  dai pareri e dagli affetti, e il suo divario da ogni opinione  privata e faziosa. Ma certo questo dogma non sarebbe  indipendente, se la società che lo serba nol fosse; né ella  potrebbe esserlo spiritualmente, se il suo capo non godesse  di tal privilegio eziandio politicamente, sovrastando ad ogni  umana potenza; giacché libertà sovrana e sudditanza  ripugnano. D’altra parte la parola, essendo cosa esteriore,  non ha una libertà intrinseca, come il pensiero, e può  soggiacere alla violenza, in quanto può essere impedita;  onde il supremo interprete dei celesti insegnamenti non  potrebbe adempiere al suo ufficio di lingua e oracolo della  Cristianità, se non fosse sciolto da ogni civil suggezione. Se  adunque la conservazione dell’Idea nel mondo si  attienein fine all’indipendenza del pontificato  cristiano, gl’Italiani, che antiposero questo ad ogni altro  rispetto nelle cose patrie, non possono esserne biasimati  equamente. Sono anzi da lodare per la savia elezione, non  solo come cristiani, ma eziandio come uomini e cittadini,  essendosi guardati da un nazionale egoismo incauto e  ristretto, e avendo mirato principalmente alla preservazione  di quel bene, onde gli altri derivano per la loro patria, e per  tutta la specie umana.</p>
<p>	Collo spirare della civil dittatura del Pontefice mancò il  primato civile di Roma risorta, e cominciò per la povera  Italia un secondo medio evo, come la caduta dell’imperio  avea causato il primo. I medii evi non sono  simultanei per tutte le nazioni, ma variano fra loro di tempo  proporzionatamente al grado della vita di esse, come quelli  che corrispondono nel progresso dinamico dei popoli al  momento interposto fra la loro morte e la risurrezione,  quando all’antico organismo sciolto e corrotto succede una  generazione novella, e ad un caos momentaneo sottentrano  un secondo travaglio cosmogonico e una nuova armonia.  Perciò il medio evo originato dall’invasione dei barbari,  benché comune a tutta Europa per un certo tempo, non  ebbe la medesima durata nelle varie province di essa.  Invano Carlomagno, nato dalla forte e pietosa progenie dei  Pipini, volle diradare in Francia le tenebre dell’età sua; ché  il tentativo precoce morì seco; e se le scuole da lui instituite  partorirono maggior copia di oscuri scrittori, come osserva  fondatamente uno storico filosofo dei nostri giorni

<note place="foot"><p> BALBO, <hi rend="italic">Della letterat. negli XI primi sec. dell’era  crist.</hi>, Torino, 1836, p. 50-58  .</p></note>

, egli è da notare che in quella moltitudine  l’ingegno fu ancor più raro, che nell’età precedente. Ora il  vero risorgere della civiltà dal peso , e non dal  numero, si vuol misurare; perché questo procede dagli  sforzi estrinseci di qualche individuo, e quello dall’intima  vita degli animi e degli spiriti. Il numero delle scuole  ecclesiastiche e dei monasteri essendo cresciuto dopo  Carlomagno, si scrisse assai più, ma si scrisse ancor peggio  di prima, perché sino al secondo Silvestro crebbe invece di  scemare l’inerzia degli animi e il sonno degl’intelletti, nel  che parmi consistere la vera barbarie dei popoli vinti.  Carlomagno tentò anche di ristorare l’Italia; ma egli è  scritto in cielo che la redenzione di questa non possa in  alcun tempo nascere dagli stranieri. E che nei secoli nono e  decimo lo stato civile peggiorasse nella nostra penisola,  parmi doversi argomentare da ciò, che in questa sola epoca  venne meno quello splendore di virtù e di dottrina, che in  tutte le altre illustrò anche umanamente gli uomini assunti  alla romana sede. L’Italia non si destò veramente che nel  secolo appresso al grido solenne di Gregorio,  quando il resto d’Europa profondamente dormiva; ma  allorché, molto tempo dopo, l’istante dello svegliarsi fu  giunto per le altre nazioni, noi Italiani ricominciammo a  sonniferare, e il doloroso letargo non è ancor finito.  L’ultima rovina nacque dallo stesso principio delle altre,  con questo divario però, che Roma antica, combattuta  fieramente e minacciata più volte dai Galli, pur li vinse, e  non cadde che sotto i Germani; dove Roma pontificale,  domatrice dei principi alemanni, fu esautorata della sua  civil dittatura dalle arti scellerate di un re francese e  dall’attentato sacrilego del suo infame satellite. Così i  Tedeschi e i Francesi furono in ogni tempo i nemici d’Italia,  alternando l’opera loro a sterminio della comune madre;  esecrabile parricidio! L’antica Roma presentiva per  una specie d’istinto profetico i mali che le si  apparecchiavano dalla doppia schiatta, e dir soleva, quanto  ai Galli, che con loro non si combatteva della gloria, ma  della salute

<note place="foot"><p> SALLUST., <hi rend="italic">Bell. Jug.</hi>, 114.</p></note>

Dei Germani, osserva Tacito, ch’erano a domare più duri  dei Parti; e deposta la sua consueta umanità e moderazione,  si compiace ferocemente delle loro sanguinose discordie,  come dell’unico rimedio, che ai vacillanti fati dell’imperio  potesse porgere la fortuna<note place="foot"><p> TAC. <hi rend="italic">De mor. Germ.</hi>, 33-37. </p></note>. Ma come i Tedeschi e i Francesi si mostrarono sempre infesti alla stirpe pelasgica, dì cui l’Italia fu il seggio più insigne; così Roma, la cui vera origine si asconde nelle  tenebre dei secoli, è la città eterna, devastata più fiate da  quelli e rinascente ogni volta dalle ceneri come fenice.  Onde a Roma etruscopelasgica, anteriore a Romolo,  scoperta e in parte rifatta da un moderno critico, sottentrò  Roma latina e repubblicana, poi Roma imperiale, e in fine  Roma cattolica e pontificale; e ogni qual volta i barbari  credevano di averla spiantata, la vedevano risorgere più  bella dalle sue rovine. Imperocché ciascuna di queste  Rome allargò il suo imperio oltre i confini della precedente,  finché l’ultima congiunse l’Urbe coll’Orbe, e fu in effetto,  come di titolo, cosmopolitica. E ciò che non è manco  notabile si è che fra l’uno e l’altro di questi cieli romani,  partiti da una caduta e da un risorgimento, il capitale della  civiltà anteriore non fu spento, ma solo impedito  momentaneamente di fruttare; onde la storia della città  perpetua fu conforme a quella del mondo, che non procede  a salti né a balzi, ma con un andar continuo, senza che le  pose apparenti e gli scompigli di natura interrompano il  corso della vita cosmica. Così Roma etrusca fu erede della  cultura pelasgica, cui da sé accresciuta tramandò a Roma  latina: così pure quando il ferro degli Ostrogoti e dei  Longobardi ebbe ridotta in servitù l’Italia, il giure romano  colla notizia dell’augusta favella, che ne sponeva gli oracoli,  sopravvissero alla conquista. E allorché nel secolo  quartodecimo venne meno la dittatoria balia del Pontefice, e  ricominciarono per l’Italia i tempi abbietti e servili, privi di  gloria e di potenza, Roma, come capo della Cristianità  universale, serbò uno splendore, che non poté essere  ecclissato dalle onte e follie dei tempi. E benché nel lungo  intervallo corso d’allora in poi l’azione civile di Roma  sull’Europa sia in gran parte mancata, dura col suo potere  spirituale la speranza di vederla rivivere. E non è troppo lontano il tempo, in cui tutti i governi, tutti  i popoli conosceranno che chiunque vuole esser libero  verso Roma è più servo di tutti, e che da quella paternità  sublime procedono la libertà sazia, la potenza stabile, la  gloria innocente, la salute. E certo Roma ed Italia, con tutti  i loro infortunii, sono oggi in istato di lunga migliore  che ai tempi di Autari o di Berengario. Onde se  nella notte corsa dal sesto al decimo secolo Iddio preparava  l’aurora dell’undecimo e del dodicesimo, e il magno  Gregorio presagiva Ildebrando, vorrem credere che l’erede  del nome e delle virtù di quei due santissimi pontefici non  debba essere per l’Italia un augurio di migliori sorti? E che  importa che tardi l’ora e passi qualche generazione? La vita  di una città e di un popolo si può forse misurare da quella di  un individuo? Possiam lagnarci che quella forte e soave  sapienza, che abbracciando tutto l’universo, ne addirizza  ogni menoma parte al suo fine con infallibile disponimento,  non si consigli colla nostra impazienza, né prenda dal  nostro corto vedere la norma delle sue operazioni? Ci basti  il sapere che quando il principio vitale non è estinto, si dee  confidare; e che la speranza e la vita d’Italia, e tutto ciò che  attenua i mali presenti e promette i beni avvenire, alberga  nella città custode del fuoco sacro, simboleggiato  anticamente da quello di Vesta, onde credevansi dipendere i  fati immortali dell’imperio. Custodiamo con gran cura  questo fuoco spirituale, ché quando si spegnesse presso di  noi, solo allora dovremmo disperare; laddove serbato con  sommo studio e amorosamente nudrito, al primo segno  della Providenza proromperà di nuovo in viva fiamma, e  porterà in ogni parte il calore e la luce.</p>
<p>	Parrà strano a taluno ch’io rimemori, come vo facendo,  l’antica felicità, e susciti memorie in sé dilettevoli, ma  dolorose o almeno intempestive fra le miserie. A che,  dirassi, parlare dell’imperio romano, quando l’Italia non  possiede pure un palmo di terra fuori del proprio suolo, e  vede una parte di esso calpestata da padroni forestieri?  Certo convien confessare che, per questo rispetto, lo stato  nostro fu di rado così tristo e sconfortevole, come al  presente. Non ha molti secoli. Genova sedeva a sopraccapo  dell’Eussino, regnava in una parte di Costantinopoli, e  riempiva del suo nome l’Asia minore, in cui vive tuttavia la  gloriosa memoria de’ suoi traffichi e delle sue prodezze.  Ieri ancora Venezia, già donna di Tessalonica, di Creta, di  Cipro, dell’Arcipelago e del Peloponneso, esercitava sulla  contraccosta dell’Adriatico un paterno dominio, distrutto da  un uomo di stirpe nostrale antichissima, il quale pur bevve,  nascendo, l’aura italiana. Passò anche il tempo, in cui i  nostri viaggiatori e nocchieri acquistavano alla patria il  possesso scientifico di lontanissime regioni; quando Marco  Polo scopriva le incognite meraviglie dei popoli flavi, e  Niccolò Zeno spingeva tant’oltre l’ardita prora verso  occidente, da lasciar credere che scoprisse l’America,  trovata poco appresso definitivamente e denominata da due  altri figliuoli della penisola. Quali sono i vestigi di tante  glorie? La ricordanza ne è mancata col possesso e col  desiderio, e più di esse non si favella. Il povero Greco dopo  una schiavitù millenare rammenta ancora, cantando, le  Termopili, Maratona, Platea, Micale, Salamina; ma  al volgo italico nobile ed ignobile fanno un suono inaudito i  nomi di Teudosia, di Galata e di Lepanto: ci non saprebbe  pure che il Doria e il Colombo furono italiani, se gli  stranieri non gliel ricordassero. D’altra parte, mentre siamo  ignoranti e incuriosi delle nostre vere glorie, invidiamo le  aliene, invidiamo stoltamente quelle, che ben ponderate son  degne di compianto per chi le possiede. Noi imitiamo i  nostri vicini, che si mostrano tenerissimi della fratellanza e  ugualità universale, quando non è in loro potere di violarle  a proprio vantaggio. Che smarrita colla religione la vera  stima delle cose, si ponga il colmo della felicità nel tripudio  di un’ingiusta potenza, non è da stupire; ma noi eruditi dal  Cristianesimo, noi figliuoli primogeniti ed eredi delle  divine promesse, noi convinti che la prosperità è sventura,  se non è fondata nella giustizia e che gli acquisti iniqui dei  popoli si pagano col sangue anche in questo mondo, ci  lasceremo illudere da una vile e bieca filosofia? A che  giova un dominio acquistato colle male arti e coi soprusi, e  una fama destinata a mutarsi in onta immortale? Crediam  forse che nel dì supremo gli ambiziosi trucidatori delle  nazioni siano per essere lodati al cospetto del giudice  inesorabile, come oggi si celebrano nei nostri giornali e nei  nostri libri? Crediamo che in quel gran giorno i trionfi  riportati da una guerra ingiusta faranno pro al trionfatore, e  che il trafficare la quiete, la libertà e il sangue dei popoli  per crescere di moneta e di potenza, sarà riputato  guadagno? Forse che Iddio ha riservate le celesti  consolazioni e le aureole della gloria eterna ai cupidi, ai  fedifragi, ai tiranni, ai conquistatori? Oh la povera Italia  ringrazi il cielo di non avere alcuna parte a questa  rinomanza, e di esser monda dall’oro e dal sangue  forestiero! Meglio è per i popoli, come per gl’individui, il  soffrire che il far soffrire, meglio l’esser martire che  delinquente, vittima che carnefice. La terribile sentenza, che  nulla giova il far guadagno del mondo e perder l’anima, è  applicabile in un certo modo eziandio alle nazioni; l’anima  delle quali consiste nel nome che lasciano, e nel senno di  coloro, che ne girano i destini, potendo sprofondarle  nell’inferno o levarle al cielo. Non vi sono due leggi,  morali, l’una pei privati e l’altra pel pubblico; e le colpe  politiche sono tanto più enormi, che i loro effetti si  stendono più largamente, e abbisognano ad essere  commesse di un maggior numero di cooperatori.  Guardiamoci adunque dall’invidiare gli allori colpevoli  delle nazioni: aspiriamo alla gloria, ma santa e pura; a  quella gloria, che non riscuote le lacrime, ma le benedizioni  dei popoli, e non si dilegua col tempo, ma dura e fiorisce in sempiterno.</p>
<p>	Se però, menzionando gli antichi Romani, io cerco di  ravvivare le sopite speranze de’ miei compatrioti, niuno  creda ch’io lodi il dominio di quelli, in quanto si fondava  sull’iniquità, o mi dolga che la Providenza ci abbia posto  fine. Questo rammarico sarebbe reo, se non fosse  ancor più ridicolo. La sentenza di Galgaco

<note place="foot"><p> GALLAWG.. </p></note>

, che chiamava i Romani  ladroni del mondo

<note place="foot"><p> TAC. <hi rend="italic">Vit. Agr.</hi>, 30.</p></note>

, era un  presentimento degli oracoli cristiani non ancora promulgati  nella druidica Britannia, e fu confermata dalla posterità. Ma  io venero nella potenza latina i titoli naturali, benché  abusati, del legittimo primato italiano; e distinguo nelle  geste di Roma il buono dal cattivo, il dominio delle leggi da  quello della forza, la civiltà recata presso molti popoli  barbari dalla barbarie introdotta fra alcune genti civili, facendo la  cerna, che è richiesta, quando si discorre universalmente  delle cose umane, e in ispecie del gentilesimo. Il quale nel  giro dei fatti, come in quello delle dottrine, è un libro  chiuso, se non si sequestra accuratamente l’elemento divino,  che risale alla rivelazion primitiva per mezzo della parola,  dall’elemento umano, che l’accompagna. Ogni forma  dell’eterodossia è un misto di civiltà e di barbarie, nel  quale sovrasta l’uno o l’altro dei due componenti, che  procedono, quello da ragione, (che tanto vale quanto il  verbo, con cui ella parla a sé stessa e agli altri uomini),  questo dal senso predominante in virtù della natura  degenere. Se l’intelligibile sormonta in questo composto,  l’eterodossia è culta, se il sensibile, ella si mostra rozza e  barbarica: nel primo caso, l’elemento soverchiante procede  originalmente dalla parola divina; nel secondo, la parte che  sopravanza è ingenerata dalla corrutela umana. Ora fra le  nazioni eterodosse, che più ritrassero della rivelazion  primitiva, rifulsero i primi Pelasghi, il cui ramo più  cospicuo fiorì in Italia, e le cui credenze, per via degli  Etruschi e dei coloni dorici, vennero trasfuse nei prischi  Latini. Quindi nacque la sapienza ideale dell’idioma latino,  che, sebbene inferiore per alcuni rispetti ad altre lingue  sorelle del sistema indopelasgico, non  sottostà a nessuna per la filosofia delle frasi e delle parole.  Quindi anche l’eccellenza del giure romano, effigiata nella  raccolta mirabile delle Pandette; il quale tiene il primo  grado fra i codici estrani alla divina giurisprudenza del  Giudaismo e del Cristianesimo. Ora l’idea madre del diritto  romano è il concetto del giusto, considerato come  intrinseco alla mente divina e regola immutabile di tutte le  menti create; concetto originalmente pelasgico e doriese,  esplicato successivamente dai Pitagorici, dai Platonici dagli  Stoici, ed esposto da Cicerone nel primo delle Leggi con  maravigliosa eloquenza. Ma l’idea del giusto è inutile, se  non è conosciuta ed applicata universalmente; e l’ufficio di  propagarla e metterla in pratica per ogni dove, dee  appartenere ad un popolo eletto dal cielo e fornito  delle doti opportune a sì arduo e sublime apostolato.  I figliuoli di Romolo si credettero dal bel principio sortiti ad  esercitarlo, stabilendo il regno universale della giustizia, per  mezzo dell’eloquio e delle armi, e riducendo tutti i popoli  barbari nelle ubbidienze civili di Roma. Vocazione difficile  a negarsi nei termini ordinari e consueti della Providenza,  in quanto i Romani furono il popolo naturalmente eletto alla  preparazione del Cristianesimo, come gl’Israeliti vennero  assunti per modo sovrannaturale allo stesso ufficio. La  conquista di Alessandro mosse in parte da questo pensiero  più vivo assai nella rozza Macedonia, che nella pulitissima  Grecia, perché in quella le prische credenze pelasgiche  erano state meno infette dal commercio coi forestieri e dalle  colonie orientali

<note place="foot"><p> La Macedonia non fu considerata, come parte della Grecia,  prima di Filippo, padre di Alessandro.</p></note>

. Nei paesi di  levante la stessa idea è antichissima e regna ancora ai dì  nostri; ma vi prese una forma più materiale e concreta, e si  umanò nella persona del principe, dando origine a quelle  ambizioni universali e a quegl’imperii cosmopolitici, che  spesseggiano nelle tradizioni orientali, dalle favole dei  Mahabadiani e dei Pisdadiani iranici, dei Manù, dei  Pradiapati e dei Sacravarti indiani, sino alle storie atroci e  purtroppo vere dei conquistatori tartarici. Questa  umanazione dell’idea cosmopolitica nel monarca si attiene  al dogma eterodosso dell’Avatara e al panteismo schietto;  laddove presso i Romani, il panteismo ieratico essendo  temperato dall’opinione popolare e dalla preziosa reliquia  ortodossa del
<foreign lang="lat"><hi rend="italic">Deus optumus maxumus</hi>, </foreign>
la  legge sovrastava agli uomini, come una nozione astratta o  piuttosto concretizzata nel Dio supremo, di cui il popolo  latino era semplice banditore e ministro.  Questo essenziale divario fra il diritto levantino,  immedesimato coll’arbitrio del principe, e il diritto romano,  sovrastante alla volontà del popolo e di ogni uomo, mostra  la maggioranza della giurisprudenza italica sull’asiatica, e il  suo accordo coll’arbitrio umano; il quale, giusta il dettata  orientale, diventa assurdo  <note place="foot"><p> Sotto gli ultimi imperatori di Roma, l’adulazione crescente  corruppe, non solo gli scrittori, come avverte Tacito de’  suoi tempi, ma eziandio la scienza e perfino la  giurisprudenza, alterandone il principio fondamentale; di  che il
<foreign lang="lat"><hi rend="italic">coelitus</hi> </foreign>
di Valentiniano fa buon  testimonio.</p></note>). Il popolo di Roma poté esser libero,  adoperando la legge, regina dei mortali e degl’immortali,  laddove le nazioni di Oriente furono schiave, osservando  come norma suprema il capriccio dei dominanti. In virtù di  questa religione della legge io considero l’antico popolo di  Roma, come un sacerdozio guerriero, di cui nei tempi puri  ed austeri della repubblica ogni cittadino investito di  pubblico uffizio aveva una parte. Il che ci spiega come il  pontificato e gli altri ordini sacri occupassero un luogo poco  importante fra i magistrati; perché, in effetto la vera  ierocrazia latina comprendeva tutto il senato, come quella  degli Etruschi il corpo dei Lucumoni. Ecco in che consiste  la vera grandezza dell’antica Roma, e da che mossero tutte  le sue virtù. E siccome l’imperio della legge non è  umanamente effettuabile, senza il concorso della forza, ne  nacque per Roma la necessità della conquista; la quale da  principio fu temperata da molte virtù, e si mostrò tal volta  ammirevole ne’ suoi effetti, spesso scusabile, raramente  iniqua ed infame; ma dal gran Scipione in poi, e  specialmente dopo i Gracchi, fu sovente ingiusta e feroce.  Solo il Cristianesimo potea rendere possibile l’utopia  pagana netta da ogni macchia, e il fece, rivelando ed  attuando il concetto di un dominio spirituale, ottenibile  colle armi dell’Idea e della parola, e nascituro dal sangue  sparso, non dei vinti, ma dei vincitori. Sublime impresa e  sufficiente a provare la divinità di Colui, che seppe idearla e  commetterla a’ suoi discepoli con piena fiducia del suo  riuscimento! Ma il concetto è antichissimo, risale ai tempi  primitivi, e fu un oscuro presentimento del redentore  augurato, che dovea ritornar nel mondo l’unità primigenia  della umana famiglia, rotta dal fallo de’ suoi progenitori.  Il vestigio di questa vecchia dottrina tralucente nel sistema  romano, fu la vera cagione delle eroiche sue geste e de’  suoi trionfi. Ma quando le virtù furono soverchiate dalle  colpe, e la cupa ambizione, la sete dell’oro, gli appetiti laidi  e scellerati, sottentrarono all’amore della civiltà e alla prima  moderazione, rendendo la conquista frodolenta od atroce, il  grido degli oppressi salì al cielo, e dal misfatto medesimo,  secondo l’ordine consueto della Providenza, nacque la  punizione. Allora incominciò la lenta declinazione  dell’Imperio, finché giunse la sua ruina, i cui effetti per la  misera Italia non sono ancor finiti, quasi una lunga vendetta  dei popoli contro il ferro romano. Cessi adunque da noi il  desiderio di una grandezza iniqua e castigata da sì aspro  flagello; ma ciò non tolga che ammiriamo le virtù dei nostri  maggiori e quell’idea sublime, che male interpretata diede  occasione ai lor traviamenti. I quali, per quanto grandi, non  furono forse superiori ai meriti, e vogliono essere imputati  alle condizioni comuni di tutti i popoli antichi, anziché al  genio proprio dei Romani; giacché fra le nazioni culte  della gentilità non ve ne ha alcuna per avventura, che sia  stata più ricca di pregi naturali, più forte nei pericoli, più  magnanima nelle traversie, più moderata nella buona  fortuna, più sublime di pensieri e di sentimenti, più audace  insieme e assennata nelle imprese, più amante del  convenevole, del giusto, dell’onesto.</p>
<p>	Né altri creda che sia vano e ridicolo il ricordare le  antiche glorie fra le moderne vergogne d’Italia.  Imperocché l’idea romana del dominio universale, purgata  dalle ombre che l’oscuravano, fu condotta a maturità ed  effettuata in gran parte dai nuovi Quiriti. Or che sarebbe, se  ai privilegi, che serbammo, si aggiugnessero quei titoli  legittimi, che ne furono tolti? Giova a ripigliar gli spiriti il  riandare le proprie sciagure, per eccitare in sé stesso il  desio di riscattarsene; ma giova del pari il rammentare i  beni superstiti; come quelli, che incuorano l’infelice  a ricoverare i perduti, mostrandogli che l’antico suo valore  non è spento, e il cielo non l’ha del tutto abbandonato. Né  importa che il secolo errante poco curi le vere grandezze, o  anco le vilipenda; che il savio non dee guardare all’opinione  degli uomini, ma al vero pregio delle cose. Volete, Italiani,  gustare anche al dì d’oggi fra le vostre miserie un saggio di  quelle glorie pure ed intemerate, che non turbano i sonni del  possessore, e non son detestate, né maledette da nessuno?  Di quelle glorie, che rinfrancando gli spiriti degli scorati e  ridestando in essi la ragionevole fiducia delle proprie forze,  possono sollevarli al riacquisto dei beni smarriti e insegnar  loro il modo di ricuperarli? Volgetevi alla religione, la  quale ve ne porgerà i mezzi. Siede presso il Campidoglio un  uomo canuto e venerando, che ha sudditi spontanei ed  ossequenti in tutte le parti del mondo abitato. Questo  sublime vecchio regna colla sola autorità della parola sugli  animi liberi de’ suoi soggetti, e senza aver cannoni ed  eserciti, impera salvando e benedicendo. La legge, ch’egli  insegna e promulga, legge di pace, di amore, di giustizia, di  fratellanza, fu per confessione di tutti la prima fonte di  quella civiltà, che è sparsa in Europa, e per cui l’Europa  sovrasta di prosperità e di potenza a tutte le altre parti del  globo, benché loro sottostia di gran lunga per altri rispetti.  Ai piedi del mirabile vecchio fiorisce una congregazione  d’uomini cosmopolitici, che chiamasi la Propaganda, di cui  non v’ha alcun esempio antico né moderno, e che destò la  meraviglia e l’invidia del più illustre conquistatore, che sia  vissuto da molti secoli; ma lo scopo di essa risiede nel  conquistar gli spiriti al vero, e alla virtù i cuori, abilitandoli  coll’innocenza a godere in terra una felicità virtuosa e a  fruire in cielo i gaudii della vera patria

<note place="foot"><p> Ecco come un dotto protestante della vecchia stampa, cioè  tenace delle preoccupazioni proprie della sua setta,  discorreva tuttavia della Propaganda. Cito la versione  francese, che sola ho fra mano. “
<foreign lang="fra">Grégoire XV fonda  à <hi rend="italic">Rome</hi>, l’an 1622, par l’avis de  Narni, son confesseur, la fameuse <hi rend="italic">Congrégation de la  Propaganda</hi>, et lui assigna des revenus considérables.  L’objet de cette Congrégation, qui est composée de treize  Cardinaux, de deux Prétres, d’un Religieux et d’un  secrétaire, est de répandre et de maintenir la Religion  Chrétienne dans toutes les parties du monde. Ses richesses  et ses possessions ont si prodigieusement augmenté par la  munificence d’Urbain VIII et la libéralité d’un nombre  incroyable de Donateurs, que ses fonds peuvent aujourd’hui  suffire aux plus grands entreprises. Celles de cette  <hi rend="italic">Congrégation</hi>sont trés-vastes et trés-étendues.  Elle envoie quantité de Missionnaires dans les contrées  les plus éloignées du monde. Elle répand quantité de  livres pour faciliter l’étude des langues-étrangéres et  barbares; elle fournit les livres saints et d’autres ouvrages de  piété aux nations les plus élognées, dans leurs langues  leurs propres caractéres; elle fonde des Séminaires pour  l’entretien et l’éducation d’un nombre prodigieux de jeunes  gens qu’elle destine aux missions étrangéres; elle b tit  des maisons où l’on nourrit et instruit les jeunes idol tres  qu’on envoie à <hi rend="italic">Rome</hi>, pour qu’ils puissent, à leur  retour, instruire leurs compatriotes et les tirer de  l’aveuglement dans lequel ils sont plongés. Je ne dis rien  des établissements charitables destinés au soulagement  de ceux qui ont été bannis de leurs pays, ou qui ont  éprouvé d’autres malheurs, a cause de leur attachement  pour la Religion <hi rend="italic">Romaine </hi>et de leur zéle pour la  glorie de ses Pontifes. Tels sont les vastes projets que cette  Congrégation est chargés d’exécuter; mais son attention  ne se borne pas là: ses vues sont vastes et ses exploits  presque incroyables. Ses membres tiennent leurs  assemblées dans un palais magnifique, dont la situation  délicieuse contribue à augmenter l’éclat et la grandeur ”. </foreign>
Veduto il giudizio di un protestante antico e tedesco,  leggasi ora quello di uno storico moderno e nostrale. “  Emmi caro lo spaziare alquanto, dice il Botta, sull’ordine  della Propaganda. Napoleone imperatore, al quale  piacevano le cose che potevano muovere il mondo, volle,  mettendola in sua mano, conservar la Propaganda:  Degerando, siccome quegli che si dilettava di erudizione  letteraria e di gentilezza di costumi, con l’autorità sua la  favoreggiava. Dalla narrazione delle cose appartenenti a  quest’ordine chiaramente si verrà a conoscere, ch’ei non  meritava né le lodi dei fanatici, né gli scherni dei filosofi.  Ancora vedrassi quanta sia la grandezza degli italiani  concetti. Era principal fine di questo instituto la  propagazione della fede cattolica in tutte le parti del mondo,  ma l’opera sua non era talmente ristretta a questa parte, che  non mirasse a diffondere le lettere le scienze, e la civiltà fra  genti ignare, barbare e selvagge; ché anzi una cosa aiutava  l’altra, poiché la fede serviva d’introduzione alla civiltà, e  questa a quella. Poteva anche mirabilmente aiutare la  diplomazia e la politica: ciò massimamente aveva piaciuto a  Napoleone; perciocché un capo solo reggeva, e muoveva  infiniti subalterni posti in tutte le parti del mondo. Il trovato  parve bello a Napolone, né era uomo da non volersene  prevalere, e siccome aveva usato la religione per acquistare  la signoria di Francia, così voleva servirsi della Propaganda  per acquistar quella del mondo. Seppelo Degerando, il  quale scriveva, che per quanto alla politica s’apparteneva, la  Propaganda, recando in quelle lontane regioni coi semi del  nostro culto i nostri costumi, le nostre opinioni, le radici  delle idee d’Europa, la narrazione del regno il più glorioso,  qualche cognizione delle nostre leggi e delle nostre  istituzioni, preparando gli spiriti a certi avvenimenti, che  solo s’apparteneva alla vastità dell’imperial mente a  concepire, procacciando amici tanto più fidati, quanto più  stretti da vincoli morali, e così ancora offerendo tanti e così  variati mezzi di corrispondenza in contrade, in cui il  governo manteneva nissun agente, procurandoci notizie  esatte sulla natura dei paesi, nei quali i missionari soli  potevano penetrare, aprendo, finalmente una via e quasi un  condotto a farvi scorrer dentro coi lumi civili le influenze di  un sistema, la cui grandezza doveva abbracciare tutto il  mondo, era un edifizio piuttosto di unica che di somma  importanza. Queste cose erano di per sé stesse molto  chiare, e se alcuni filosofi, massimamente francesi, tanto  hanno lacerato Roma per avere, come dicevano, fatto  servire la religione alla politica, si vede ch’essi non furono  alieni dall’imitarla; poiché divenuta Francia Padrona di  Roma, indirizzarono i loro pensieri al medesimo fine. Certo  è bene che Napoleone di nissuna cosa più si compiacque  che di questa Propaganda: ora per dire qual fosse, ella fu  creata dal papa Gregorio decimoquinto e da lui commessa  al governo di una congregazione di quattro cardinali e di un  segretario. Suo ufficio era mandar missionari in tutte le  parti del mondo. Gregorio la dotò di rendite del proprio, e  d’assegnamenti considerabili sulla Camera apostolica; le  conferì e privilegi; volle che ciascun cardinale nella sua  esaltazione le pagasse un censo. Ma Urbano ottavo,  considerato che se era utile il mandar missionari europei a  propagar la fede, maggiormente utile sarebbe il mandarvi  uomini del paese convertiti ed ammaestrati delle pratiche  romane, aggiunse il collegio della Propaganda, in cui a  spese pubbliche erano ricoverati ed ammaestrati giovani  forestieri, massime di origine orientale, acciocché fatti  grandi e addottrinati, ritornassero nei propri paesi a  secondare i missionari apostolici. Sommava il numero degli  allievi per l’ordinario a settanta; i Cinesi, essendo loro  riuscito contrario l’aere di Roma, furono trasportati in un  seminario e collegio fondati per questo fine a Napoli.  Innocenzio duodecimo ed altri pontefici furono liberali  verso la Propaganda di nuovi benefici: uomini privati altresì  con donazioni e legati l’arricchirono. Le diede monsignor  Vires il bellissimo palazzo in Roma: il cardinal Borgia,  morto a Lione nell’ottocent’uno, le lasciò una parte de’  suoi beni. Quattro erano gli ordini della Propaganda,  destinati alla propagazione della parola del Vangelo:  occupavano il primo i vicari apostolici, o arcivescovi, o  vescovi, o prefetti delle missioni, il cui carico era lo  scrivere le lettere, e la direzione delle fatiche apostoliche.  Subordinati ai vicari collocavansi nei secondi i semplici  missionari. Venivano in terzo luogo i collegi, le scuole, i  monasteri. Cadevano nel quarto i semplici agenti  amministrativi od economici. La Propaganda diede  principio alla sua opera col fondare arcivescovi e vescovi  nelle antiche chiese, due patriarchi, l’uno pe’ Caldei,  l’altro pe’ Siriaci, vescovi e vicari apostolici nelle isole  dell’Arcipelago, nell’Albania, nella Servia, nella Bosnia,  nella Macedonia, nella Bulgaria, nella Mesopotamia,  nell’Egitto, a Smirne, ad Antiochia, ad Anticira. Mandava  due vescovi, vicari apostolici, a Costantinopoli, uno pel rito  latino, l’altro per l’armeno. Un gran numero ne destinava in  Persia, nel Mogol, nel Malabar, nell’India oltre e qua del  Gange, nei regni di Siam, di Java, di Perù, in Cochinchina,  nel Tonchino, nelle diverse province della China. Né  ometteva, parendole che fosse messe d’importanza, gli Stati  Uniti d’America. Vicari apostolici e vescovi mandati dalla  Propaganda, seminavano le dottrine del Vangelo in quelle  regioni d’Europa, che dalla Chiesa romana dissentivano.  Questi tentativi e questi sforzi della comunanza cattolica,  stimolavano le dissidenti a provarsi ancor esse a propagare  la religione e la civiltà fra le nazioni ancor barbare e  selvagge. Mandarono pertanto, gl’Inglesi massimamente,  agenti loro nell’Indie orientali e nelle isole del mare  Pacifico, dalla quale pietosa opera molte nazioni furono  dirozzate, e ridotte alla condizione civile. E se i papi  mescolarono la politica, come fu scritto, in questi conati  religiosi, resterà a vedere, se la Russia e l’Inghilterra siano  esenti da questa pecca. Per aiutare i vescovi ed i vicari  apostolici, s’erano instituiti a luogo a luogo, e più numerosi  là dove i cattolici vivevano in più gran numero, i prefetti ed  i parochi questi avevano sede fissa e gregge permanente: i  missionari, che erano il secondo grado, comprendevano nel  andato loro vaste province, conducendovi ora in questo  luogo ed ora in quello, ma sempre nella Provincia destinata  a ciascun di loro, secondoché i bisogni della fede da loro  richiedevano. La elezione dei missionari si faceva  ordinariamente fra i sacerdoti del clero secolare. Era loro  raccomandato, e specialmente comandato dalla Propaganda,  che a niun modo, né sotto pretesto qualsivoglia, si  mescolassero o s’intromettessero negli affari temporali,  meno ancora nei politici dei paesi, cui erano destinati ad  indagare e ad ammaestrare. Solamente era solita la  Propaganda ad insegnarvi le scienze profane e le arti utili,  affinché con esse potesse volgere a sé gli animi, e  cattivarsi l’attenzione e la benevolenza degli uomini di  quelle incolte regioni. Dipendevano i missionari del tutto da  lei, ed ella gli spesava con le sue rendite. Aveva creato sei  scuole o collegi in Egitto, quattro nell’Illirio, due in  Albania. due in Transilvania, uno a Costantinopoli,  parecchi in diverse contrade non cattoliche d’Europa. Erano  questi collegi mantenuti col denaro della congregazione;  mille scudi all’anno pagava ai vescovi d’Irlanda per le  scuole cattoliche di quel regno; i collegi irlandese,  scozzese, greco e maronita di Roma da lei medesimamente  dipendevano. Finalmente siccome ciascun ordine di  religiosi aveva un collegio separato pe’ suoi missionari,  così questi stessi missionari avevano dipendenza dalla  Propaganda, in quanto spettava alla bisogna delle missioni.  Gli allievi dei collegi, ciascuno secondo il suo merito, erano  creati sul finire degli studio o vescovo, o prefetto, o curato,  o semplice missionario. Gli agenti o procuratori a niuna  bisogna religiosa attendevano, ma solamente, essendo  distribuiti nei luoghi più opportuni, al andar le lettere e i  fondi necessari per tener viva dappertutto macchina sì  vasta. Quanto alla congregazione in Roma, aveva cinque  parti; la segreteria, dove si scrivevano le lettere, ed a questa  parte appartenevano anche gl’interpreti, gli archivi, che  comprendevano la libreria ed il museo, entrambi pieni di  cose curiosissime; la stamperia tanto celebre per la varietà e  la bellezza de’ suoi caratteri; il collegio degli allievi; la  computisteria: in quest’ultima si tenevano i conti e le  ragioni della congregazione. Le rendite sommavano a  trentamila trecento novanta sei scudi romani all’anno, che  sono cento settantottomila seicento sessanta franchi. I fonti  erano i luoghi de’ monti, i livelli pagati da Napoli, da  Venezia, e dai corpi religiosi, e finalmente i censi dei  cardinali novellamente creati”. Il Botta novera solo quattro cardinali, proposti alla  Propaganda, doveché il Mosheim fa menzione di tredici, e  si fonda sulla bolla d’instituzione. L’Aymon, citato dallo  stesso Mosheim, ne pone diciotto, con altri minori uffiziali.  Forse queste diversità si possono conciliare insieme,  avendo l’occhio alla diversa ragione dei tempi, e alle  dipendenze accessorio della Congregazione. MOSHEIM, <hi rend="italic">Hist. ecclesiast.</hi>. trad., Maestricht,  1776, tom. V, pag. 2, 3.  <hi rend="italic">St. d’Ital. dal 1789 al  1814</hi>, lib. XXIV.</p></note>

.  Mentre i superbi potentati di Europa consumano le loro  cure, e spendono sovente un tesoro di sudori e di sangue  infinito per provedere a volgari interessi o soddisfare a  grette ambizioni, acquistando al loro dominio una nuova  striscia di terra, la Propaganda abbraccia colle vaste e  animose sue speranze tutto il genere umano, e stende i suoi  benefici influssi sino ai termini più lontani del mondo. Ella  spedisce a tal effetto i suoi miti conquistatori, non ad  uccidere, ma a convertire ed a mansuefare, e, se occorre, a  morir perdonando; e questi uomini poveri ed umili, aventi  per insegna una croce e per sole armi la fede e la  persuasione congiunte ad una carità eroica e ad uno spirito  illimitato di sacrificio, operano spesso quei prodigi, che  sono interdetti al valore dei capitani e degli eserciti. Chi  potrebbe descrivere le maraviglie dell’apostolato? Chi  potrebbe dipingere adequatamente ciò che v’ha di bello e di  grande in una missione cattolica, che fra i trovati cristiani  è forse il più stupendo, poiché con mezzi debolissimi in  apparenza produce gli effetti più grandiosi e durevoli? Qual  è l’instituto, che sia più degno della considerazione del  filosofo, dell’amore e dell’ammirazione di chi anela a  diffondere la civiltà e ha un animo benevolo per la  famiglia universale dei suoi fratelli? La storia coetanea  c’insegna a che riescano le spedizioni conquistatrici e  trafficanti, per diffondere l’incivilimento e felicitare le  nazioni barbariche, ed infedeli, quando la cupidigia politica  e mercantile non è raffrenata dalla religione. Le  missioni cattoliche convertirono e addimesticarono la  Spagna, la Francia, l’Inghilterra, la Scandinavia, la  Germania, l’Ungheria, la Boemia, la Polonia, e vi  seminarono quella gentilezza, che ora fruttifica e si spande  sul resto del globo; il che basta per rispondere a coloro, che  le giudicano inutili, o mettono i conquistatori e i missionari  nella medesima schiera. Ma a che giovano le imprese  guerresche e mercantili, non aiutate, né temperate dalle  credenze ideali?. Dicanlo  le misere schiatte dell’Australia, della Polinesia, dell’Africa  meridionale e delle due Americhe, che miseramente si  estinguono sotto il giogo dispettoso, o la filantropia  impotente ed improvida dei nuovi occupatori. Chi può  dubitar che i miracoli delle antiche missioni non si  rinnoverebbero, quando si rimettesse in piedi, e largamente  e sapientemente si ordinasse questo mezzo potente di  civiltà, e il concorso dei principi e dei popoli secondasse il  pacifico zelo della Chiesa? Qual più bella occasione di  fama e di legittima potenza? Se volete misurar l’altezza di  una missione, paragonatela colle imprese dei mondani  conquistatori. Narrasi che Napoleone Buonaparte,  soggiogato l’Egitto, disegnasse, se vinceva a Tolemaide, di  proseguire il corso della fortuna, oltrarsi nell’Asia,  sfolgorare il Turco, impadronirsi di Costantinopoli, e  tornare in Francia, assalendo l’Europa a ridosso, e  calpestando la Russia e la Germania vittorioso. Un umile  preticello fece un più vasto disegno, e l’avrebbe effettuato,  se il cielo non gli troncava i giorni nel cominciarlo.  Francesco Saverio, che congiungeva a un’eminente santità  quell’audace prudenza, che si richiede a fondar gl’imperii e  a far cose grandi in qualunque genere, seminata con  incredibili fatiche la fede e la civiltà cristiana nella penisola  indica, in Malacca, nel Giappone e in alcune isole  dell’Oceania, come avesse ancor fatto poco, voleva recarle  nella Cina, e convertito quel mezzo mondo d’uomini,  intendeva di valicare le inospite e vastissime regioni della  Tartaria, della Transossiana, dell’Europa grecale e boreale,  piantando la romana croce fra le popolazioni scismatiche,  eretiche ed infedeli, e riducendosi in Roma dalle fini  dell’Asia per le vie calcate in parte da Gengiz e da  Tamerlano, come si era condotto a quelle, navigando, qual  nuovo Gama, per l’australe oceano

<note place="foot"><p> Lo stesso riscontro si può fare tra il concetto di Mitridate,  che voleva assalire a tergo l’imperio romano, ovvero i noti  disegni di Giulio Cesare, interrotti dalla sua morte, e quello  di Gaspare Berzeo, pio e zelante missionario del secolo  sedicesimo, intorno al qual puoi leggere l’Asia del  Bartoli.</p></note>

. Or qual è la più mirabile di queste due conquiste  così diverse, ideate dal Saverio e dal Buonaparte? Qual  merita l’approvazione di chi ama in solido i veri progressi  dell’incivilimento e il bene della specie umana?  Qual ci dee dolere che non sia stata posta ad effetto? Chi è  degno in somma di stima, di venerazione, di gratitudine fra  que’ due conquistatori, simili per la vastità dell’ingegno e  dell’animo, ma per genio e per opere differentissimi? Colui  che devasta e flagella, tratto da un’ambizione smisurata, o  colui che ammaestra e consola? Chi scorre uccidendo fra le  nazioni, e ne coglie sanguinosi allori, o chi, ad esempio di  Cristo, le trapassa beneficando? Chi per acquistar signoria  accende le ire cupe e scellerate degli uomini, e attizza i  fratelli contro i fratelli, o chi gli ammansa e riduce a  concordia, mirando per vie pacifiche a far di tutti un ovile  sotto un pastore? Oh, se noi fossimo più intendenti di vera  gloria, e non avessimo perduto insino ai veri nomi delle  cose, che campo avremmo aperto ai nostri trionfi! Ma la  cecità, da cui siamo ingombrati, è tale, che mentre  ammiriamo e leviamo al cielo quei grandi macelli  napoleonici, che chiamansi battaglie e vittorie, non facciam  caso di quelle pacifiche imprese, che sono di pro  all’universale, e il cui onore è di tutti i cattolici, ma  specialmente italiano, poiché la mano, che le muove e le  indirizza, è in Italia. E mentre l’acquisto di un palmo di  terreno, forse ottenuto a scapito della giustizia e col prezzo  di molto sangue, fa trepidar di gioia o d’invidia i governi ed  i popoli, non cale a noi figliuoli ed eredi dell’antica Roma di  essere gli apostoli della civiltà cristiana e i legislatori  dell’universo.</p>
<p>	Chi adunque potrà dubitare del primato italiano, se tanto  illustri sono ancora le sue reliquie? Se quando avvilito è il  nome e oscurato lo splendore della penisola, ella riceve  tuttavia dalla fede un lustro maggiore di quello, che le fu  tolto dagli stranieri? Io osservo infatti che l’universalità è  uno dei titoli più cospicui del genio italico; e che l’Italia fu  sempre civilmente o religiosamente la più cosmopolitica  delle nazioni. Onde, come per la sua forza creativa ella  tende al sublime dinamico, così per la sua virtù espansiva,  aspira al sublime matematico, signoreggiando lo spazio ed  il tempo, e considerandosi, conforme alla sua postura, come  centro perpetuo del mondo abitato. Un imperio politico  ancor più vasto che quello di Sesostri, di Alessandro, dei  Romani, degli Han orientali, dei conquistatori mongolici, di  Carlo quinto, e di quello che venne sognato da Napoleone,  se già non abbracciasse tutto il globo, sarebbe sempre  minore di quel dominio spirituale, che in tutte le parti del  l’orbe terracqueo ha sudditi ed adoratori. Sarebbe pure  meno diuturno; anzi, come gl’imperii prelodati, salvo il  romano, furono brevissimi, si può tenere per fermo, che  quando per un caso straordinario tutti gli uomini ad un solo  scettro ubbidissero, l’unione avrebbe corta vita, perché  mille cagioni cospirerebbero a distruggerla. Laddove  l’imperio pontificale non ha paura del tempo, e n’è signore,  come dicono gli Orientali; tanto che da’ suoi principii al  dì d’oggi ha sempre ampliati i suoi confini ed è l’unico  esempio di uno stato che ito sempre avanzandosi  non sia mai tornato indietro. Tanto è vero che il moto  progressivo del mondo è immedesimato col principio  cattolico! Che se talora le eresie e le scisme svelsero da  quello alcune membra preziose, il cielo lo ristorò delle sue  perdite con tale usura, che non solo rimase in capitale, ma  avrebbe avuto cagione di consolarsene, se il buon pastore  potesse darsi pace di una pecorella smarrita, perché ha  salvo il rimanente del suo gregge, o una madre compensare  la perdita di un solo figliuolo coi nati novelli delle sue  viscere. L’Italia adunque, essendo il seggio e quasi la corte  di questa spiritual monarchia, è ancora al dì d’oggi  l’imagine più viva di tutta la nostra progenie; e conservando  i titoli, spenti per ogni dove, dell’union primitiva, anzi  possedendo essa sola i mezzi acconci a farli rivivere, merita  di essere salutata, come patria universale e come nazione rigeneratrice della umana  famiglia.</p>
<p>	Queste perpetue glorie italiane debbono nutrir le speranze  e indirizzare l’opera nostra nell’elezione dei mezzi in ordine  al fine. Imperocché, come nei privati la fiducia è  ragionevole, quando il bene che si vuol conseguire non  dipende dall’arbitrio altrui, ma da sé medesimo, così nei  popoli il confidare è sapiente quando mirano a uno scopo  ottenibile senza il concorso straniero. Questo germe  prezioso, da cui risulta principalmente l’autonomia italiana,  tiene in sé virtualmente quanto è d’uopo renderci di  nuovo il primo popolo della terra. Grande errore è quello  del secolo, che considera la religione come una cosa  meschina, debole, angusta, buona al più pel volgo, per le  donne e pei ragazzi; o almeno come una instituzione  parziale, le cui apparenze e gli effetti non si estendono  oltre un certo confine. Gli uni la sprezzano la ripudiano  come dannosa od inutile; gli altri la reputano una faccenda  privata e individuale, necessaria per salvar l’anima, non per  redimere la scienza e la patria. Ma questo concetto non è  antico, né pelasgico, né cattolico, né italiano; non è  tampoco filosofico, ma volgarissimo, e sa di quella  grettezza e angustia di spirito, che i suoi fattori  attribuiscono appunto alla religione; la quale è tutto o  niente sopra la terra, perché, sebbene ella si distingua dalle  altre instituzioni e non si debba confondere con esse,  tuttavia non può segregarsene. La distinzione non è  separazione: l’anima e il corpo sono due cose distintissime e  pur tornano ambedue necessarie a costituire la personalità  umana. Distinta in sommo grado è la natura divina dalle  sostanze create; ciò nonostante, se Iddio, come creatore  liberissimo delle sue fatture, può star senza di esse, il  mondo non può concepirsi, né sussistere senza Dio, che  come causa prima lo produce e lo conserva, come sostanza  prima lo regge e lo informa, come ragion prima lo illustra,  come primo motore lo governa, e, attuando ogni sua forza,  al suo fine supremo lo indirizza. Altrettanto succede  in ordine alla religione; i cui dogmi, il sacerdozio, gli statuti  sono rispetto alle scienze razionali, alla società civile, alle  profane instituzioni e a tutte le parti della civiltà umana,  quel medesimo che è l’anima verso il corpo, e Iddio  riguardo all’universo. Io inculco spesso, scrivendo, questa  verità, e mi sforzo di svolgerne e chiarirne tutti gli aspetti  possibili, perché la giudico di somma importanza:  l’opinione contraria mi par uno degli errori capitali dell’età  nostra, e la causa di molte altre eresie, che regnano e  contristano il secolo. Anzi posso dire che l’universalità  scientifica e pratica della religione, e il suo primato in ogni  cosa umana, è l’idea madre della filosofia che professo, e  l’oggetto finale di tutti i miei ragionamenti. Perciò prego e  supplico il benigno lettore a non voler conquidere i miei  discorsi, dicendo che io non so uscire di sagrestia, e che fo  del teologo a sproposito, tirando tutto alla religione;  perché, lo ripeto, la mia religione non è tale appunto,  quale essi credono. Non sono già io che tiro tutto alla  religione, ma si è la religione che trae a sé ogni cosa,  come più ampia di tutte e universalissima. Provino che ho  il torto di dir che la religione abbraccia tutto, e dichiarino  appositamente quali partite si debbano sottrarre a’ suoi  legittimi in flussi, e come queste possano stare in piedi,  senza il suo puntello; e potremo intenderci disputando. Ma  finché nol fanno, mi permettano ch’io ripigli l’ordine del  mio discorso.</p>

</div2>
<div2>
<head>DELL’UNIONE ITALIANA</head>

	<p>Accennate le cause esteriori della nostra politica  declinazione, e stabilito che la principale di esse è l’azione  dei barbari, il mio tema i opportuni, acciò si vegga se per  questa parte siano fondati o chimerici i nostri titoli per  m’invita a cercare i rimedi al principato. Io mi propongo di  provare che <hi rend="italic">l’Italia contiene in sé medesima,  sovvrattutto della religione, tutte le condizioni richieste al  suo nazionale e politico risorgimento, e che per darvi opera  in effetto non ha d’uopo di rivoluzioni interne, né tampoco  d’invasioni o d’imitazioni forestiere</hi>. E in prima dico, che  l’Italia dee ricuperare innanzi ad ogni altra cosa la sua vita  come nazione; e che la vita nazionale non può aver luogo,  senza unione politica fra le varie membra di essa. Questa  unione può essere variamente intesa e congegnata; ma in un  modo o in un altro è necessaria, e se manca, la nazione  senza riparo è debole ed inferma. Ora, stando che l’Italia  per essere felice debba esser una in qualche guisa resta a  vedere qual sia il principio accomodato a partorir l’unione e  la sua natura. Io credo che il principio dell’unità italiana  debba essere reale, concreto, vivo e ben radicato; non  astratto e in aria; perché gli stati non si governano  colle chimere, né colle astrazioni. Principio di unione vuol  dir germe e causa di essa; cioè una tale unità preesistente e  effettiva, che divenga, esplicandosi, nazionale e politica, e  contenga in sé stessa il moto produttivo di questo  esplicamento. Molti collocano siffatta unità nel popolo  italiano; il quale, al parer mio, è un desiderio e non un  fatto, un presupposto e non una realtà, un nome e non una  cosa, e non so pur se si trovi nel nostro vocabolario. V’ha  bensì un’Italia e una stirpe italiana congiunta di sangue, di  religione, di lingua scritta ed illustre; ma divisa di governi,  di leggi, d’instituti, di favella popolare, di costumi, di  affetti, di consuetudini. La congiunzione fa di questa  schiatta un popolo in potenza: la divisione impedisce che lo  sia in atto. Se gl’italiani fossero un popolo effettivo, sarebbe  vano e ridicolo il voler dar loro quella unità, che già  possederebbero. Perché l’unità in questo caso è la  cagione, e l’essere un popolo è l’effetto, non viceversa;  onde i Francesi, verbigrazia, gli Spagnuoli, gl’Inglesi, sono  veramente un popolo, perché ciascuno di essi vive da  molti secoli politicamente unito. Il qual vivere comune  manca ai Tedeschi, che si trovano sottosopra nella stessa  condizione degl’Italiani, benché siano meno alieni  dall’unione, rispetto alla lingua che parlano. Che se l’unione  italica appunto si cerca, perché non ha luogo in effetto,  non si vuol ragionare sul presupposto ch’ella sia già in  piede; secondoché fanno quelli, che vogliono procacciarla  per mezzo del popolo della penisola, e discorrono di esso,  come del popolo francese, britannico e spagnuolo. Lo  scopo, a cui si dee mirare, essendo riposto nel ridurre la  virtualità della nazione italiana a uno stato attuale ed  effettivo, egli è chiaro che questa attualità è una mera  astrattezza finché non vien conseguita, e che per  conseguirla si vuol ricorrere a un principio distinto da essa,  ripugnando che la causa e l’effetto siano tutt’uno.</p>
<p>	Color che si affidano nel popolo italiano, che non sussiste,  se vogliono uscire di questa generalità, son costretti a dire  che sperano negli abitanti delle varie provincie d’Italia,  cioè nei diversi popoli e non nel popolo della penisola; i  quali possono intendersela fra loro e congiurarsi a  distruggere i loro rispettivi governi, facendo di tutta la  penisola uno stato unico. Ma usando questo ripiego, essi  lavorano tuttavia d’immaginazione, tra perché un tal  concorso è moralmente impossibile negli Italiani, e  perché, anche dato che si effettuasse, non potrebbe mai  sortire il fine proposto, procacciando alla comune patria  quell’unione che si desidera. Dico in prima che è  impossibile; perché il solo possibile, onde il savio debba  far conto in politica, è il probabile. Ora una mutazione  gravemente pericolosa o nociva alla maggior parte di coloro  che la fanno, non è sperabile, ancorché possa giovare a  chi varrà dopo perché in generale gli uomini pensano a sé  stessi e al tempo presente, e lasciano la cura  dell’avvenire ai loro posteri. L’universalità può anche  abbracciare un partito rischioso, quando ciò si ricerca per  evitare un male certo e imminente, poco manco notabile  dell’incerto; ovvero, quando una parte di essa domina l’altra  ed è portata nelle. sue azioni da quel furore, che nasce solo  da circostanze straordinarie. Ma questo non è il caso  d’Italia ai dì nostri; dove quella tirannide che può eccitar lo  sdegno di tutto un popolo, e farlo trascorrere agli estremi,  non ha luogo, sia per la mite natura dei principi italiani, e  per la consuetudine, che ammollisce il potere anche  assoluto e lo salva dagli abusi troppo enormi e frequenti.  Oltre che l’oppressione dovrebbe infierire simultaneamente  nei vari stati della penisola; cosa ancor più inverosimile e  troppo inumana da poter essere attesa e desiderata. Le  circostanze straordinarie vengono escluse dal nostro  presupposto; come quelle che sono già l’effetto di un  rivolgimento anteriore, e quindi non possono operarlo. Così  verso il fine dell’età scorsa la potenza dei ritrovi politici, del  consiglio di salute pubblica e del consesso nazionale, che  infiammarono la Francia, nacque dalle mutazioni radicali  già introdotte per opera dell’assemblea costituente; la quale  d’altra parte poté aver luogo in modo pacifico, perché lo  stato era da lunga mano politicamente unito. Ora tale non  è la patria nostra; oltre che l’ignavia civile de’ suoi  figliuoli è giunta a segno, ch’egli sarebbe vano il  promettersene quella virtù eroica e quegl’impeti magnanimi,  benché disordinati, che sono rari eziandio nei popoli forti.  Quanto a un rivolgimento di cose operabile da pochi  malcontenti, è follia il credere che possa riuscire contro il  concorso della forza pubblica, sia interna, sia forestiera;  giacché chi ha stati in Italia farà sempre ogni opera per  impedire una rivoluzione fondamentale, e chi non ne ha non  alzerà mai un dito per aiutarla, se non forse per deluderla  sotto pietose promesse, e sottentrare ai vecchi dominatori.  Non farebbe a mio proposito l’inveire contro la semplicità  di chi crede o spera il contrario, perché essa corrobora  mirabilmente la mia sentenza.</p>
<p>	Quando per via di rivoluzioni si riuscisse a cessare la  presente divisione d’Italia, non perciò si acquisterebbe  l’unione desiderata, ma si aprirebbe invece la porta a nuovi  disordini. Imperocché l’unione politica non può felicitare  un popolo, se invece di essere tranquilla e stabile, è  torbida e vacillante. Il principio della quiete e sicurtà  pubblica è il potere sovrano, qualunque sia la sua forma;  perché senza sovranità non v’ha ordine, e senz’ordine non  v’ha pace, né sicurezza, né viver libero, né altro bene  civile. Il potere sovrano si fonda parte nella forza morale,  cioè sul diritto, e parte nella forza materiale, cioè sugli  eserciti; e benché per la malvagità umana le armi siano  necessarie a proteggere l’opinione, esse non possono  supplirvi, come quelle, che non valgono a frenare pochi  malcontenti, se non sono consentite da molti  benevoli. L’autorità morale del potere sovrano è  inseparabile dalla sua inviolabilità; ripugnando che altri si  tenga obbligato ad osservare un imperio, cui crede lecito di  offendere, di annullare, o di manomettere in qualunque  modo. Ora due specie di rivoluzioni si danno: le une  mutano lo stato, senza violare essenzialmente la sovranità,  le altre lo rivoltano colla sovversione di essa, e mirano a  fondare sulle sue ruine un stato nuovo. Le prime, che  occorrono, quando il poter sovrano è diviso, e una parte di  esso, assalita ingiustamente dall’altra, insorge contro di lei  pel diritto di propria difesa, sono legittime; ma non sono  applicabili agli stati, dove tutta la sovranità è riunita nella  persona del principe. Le seconde sono illegittime,  spiantando, per quanto stà in loro, il giure supremo delle  radici, e aprendo l’adito all’anarchia, ch’è il sommo di tutti  i mali, e torna inevitabile allorché la forza e il capriccio  son divenuti arbitri. Quindi è, che quando tali mutazioni  hanno luogo, la quiete turbata non torna, se non instaurati  sostanzialmente gli antichi ordini, e solo purgati dagli  abusi, che causarono la ruina. Come si vede nella prima  rivoluzione francese, che spento ogni potere legittimo diede  lo stato in preda alle furie della plebe, alla tirannide dei  demagoghi e all’arbitrio di un soldato; e il buon ordine non  rinacque, se non quando fu richiamata la linea dei vecchi  principi, e restituita quella parte di sovranità, che lor  competeva dirittamente, prima che la regia  ambizione mutasse la monarchia temperata in signoria  dispotica. L’ultima rivoluzione di Francia ci dà l’esempio di  amendue le specie di mutazione politica, mostrandocela  tumultuaria e regolare, violenta e giuridica, illegittima e  legittima, secondo che fu opera del popolo o del  parlamento. Ella produsse un governo stabile, in quanto  nacque dal potere sovrano e conservò la sostanza degli  antichi ordini; ma siccome fu accompagnata dall’azione  rivoltosa del popolo, il nuovo governo non poté cansare i  tumulti, né le congiure, e non è guarito ancor oggi dei  vizi della sua origine. Le rivoluzioni affatto tumultuarie non  giovano, se non in quanto purgano la società dei cattivi  umori, che la travagliano, e battono i popoli ed i principi  con quei mali inauditi, che il solo ricordarli spaventa. E  quando il disordine è giunto al suo colmo, l’ordine antico a  poco a poco rinasce; ma siccome i suoi componenti furono  distrutti e gli animi male avvezzi, si pena lungo tempo a  ristabilirlo. Ora tal sarebbe la rivoluzione o piuttosto le  rivoluzioni italiane, se si adempiesse il voto di certuni;  perché al vivere consueto e anticato succederebbe uno  stato in aria, un governo debole, nullo, senza radice nel  passato, senza forza nel presente, né fiducia nell’avvenire,  e incapace di comprimere le fazioni politiche, le gare  provinciali e gli odii municipali, che metterebbero  bentosto il paese sossopra e aprirebbero la strada al ritorno  peggiorato degli ordini antichi. Se qualcuno dubitasse di tali  effetti dia un’occhiata alla storia italiana da un mezzo secolo  in qua, e troverà in questi dieci lustri di dolorose vergogne  lo specchio di quello che avverrebbe, se l’Italia rientrasse  nella via delle rivoluzioni dopo averla tentata infelicemente  più di una volta. Resta il partito di quegli unitari, i quali  vorrebbero che l’unità politica ci fosse recata dai forestieri.  E quando si tratta di determinare quali debbano essere i  liberatori i più si appigliano ai Francesi e alcuni ai  Tedeschi. Non si può negare che questa speranza sia  audace, poiché ha contro di sé l’immutabile natura delle  cose, e l’esperienza di venticinque secoli;  tuttavia, se per qualche rispetto fosse plausibile ed  innocente, non mi darebbe il cuore di toglierla a chi la  nutre. Ma io non esito a chiamarla assurda; perché troppo  ripugna il voler che una nazione dipenda dagli strani per  essere indipendente, e riceva di fuori un bene, che non può  aver luogo, se non è nativo e spontaneo. Aggiungo di più  ch’essa è colpevole e vile; perché vile e colpevole è chi  nega l’autonomia d’Italia, chi dispera della virtù intrinseca  di venti milioni d’uomini, qualunque siano le loro sventure.  Or che diremo di quei generosi, che nel secolo passato  volevano redimere la patria italiana, non già liberandola col  braccio degli oltramontani (il che era non poco), ma  assoggettandola allo scettro loro facendone una provincia  forestiera? Che vagheggiavano con la fantasia una Gallia  cisalpina novella, che si stendesse dal Cenisio all’Etna?  Qual titolo si può dare a questi magnanimi, se pur vogliam  credere che non ne sia spento il seme? Uomini codardi,  Italiani indegni del vostro nome! Artefici di rovina e  d’infamia alla patria! lo non saprei a cui meglio  paragonarvi, che a quelle legioni di Roma, le quali ai tempi  dì Vespasiano giurarono fede all’imperio gallico, e  presagirono colla lor fellonia il dominio dei barbari, e la  caduta del nome latino<note place="foot"><p> TAC. <hi rend="italic">Hist</hi>, 57-62.</p></note>.</p>
<p>	I sistemi degli unitari sin qui accennati sono  intrinsecamente viziosi, perché non muovono da un’idea  patria, non corrispondono alle specialità italiane, non hanno  una base nazionale, e son castelli in aria o frutti di dottrine e  imitazioni di esempi forestieri. Se v’ha qualcosa di certo in  politica, si è che le mutazioni civili di un popolo non  hanno durata, né vita, quando non sono un portato  spontaneo di quello, e quasi il risultamento necessario delle  sue condizioni effettive. Le rivoluzioni tentate o malamente  effettuate da cinquant’anni in qua nell’Italia, nella Spagna,  nella Germania ed altrove, non furono che imitazioni mal  condotte della rivolazione di Francia, partorite e  governate dalle opinioni e dai successi gallici.  Questa è la ragione, per cui tali conati o riuscirono vani, o  stentatamente attecchirono, come piante già floride e  rigogliose, ma intisichite, perché traposte sopra un terreno  peregrino e posticcio, perché educate sotto un cielo  diverso e alieno dal loro genio natìo. Tolgansi d’inganno gli  uomini di stato, come i poeti e gli artisti: nulla è grande  nel mondo della natura e dell’arte, se non è spontaneo,  nulla prova ed alligna, se non fra condizioni proporzionate  alla sua indole: le imitazioni servili non riescono più  felicemente in politica, che nelle lettere e nei gentili artifizi.  Ogni popolo è una fattura di Dio, che porta chiuse in seno  fin dal suo nascere e implicate ne’ suoi principii le  proprie sorti avvenire, che differiscono da quelle di tutti gli  altri popoli, perché la natura artefice, ricca e varia come la  mente che la governa, non copia mai e non riproduce a  capello sé stessa, e muta incessantemente le condizioni  delle sue opere. Qual nazione vuol contraddire a questa  legge è punita come l’individuo, che ripugna alla sua  naturale o gratuita vocazione; cioè diventa infeconda; o  gode solo di una fecondità apparente e caduca, come quelle  specie animali, diverse, benché somiglianti, che  mescendosi con prepostero connubio, non possono  propagarsi, o non vanno oltre la prima generazione. La  rivoluzione francese, che fu un parto naturale del luogo e  del tempo, non ostante gli orribili eccessi, in cui trascorse,  fu mirabile per molte parti, partorì effetti durevoli, ed ebbe  in gran copia uomini insigni di stato e di guerra. Vero è  che il primo e l’ultimo in ragion di tempo, che furono i più  grandi di tutti, cioè l’Arrighetti o Mirabeau e il  Buonaparte, non uscirono del franco legnaggio: due ingegni  di stirpe italiana trapiantati sul suolo gallico, l’indole dei  quali venne viziata dall’infausta adozione. Laddove l’Italia,  che diede alla Francia questi due sommi, e che tanto  abbonda in ogni genere di valore, parve fra i suoi moti  politicamente sterile; non già che alcuni uomini grandi non  sorgessero fra quei travolgimenti; ma, solitari fra la turba  schiavesca dei copisti e degl’imitatori, non furono intesi,  vissero derelitti o anche calunniati e perseguitati, e  morirono inutili. E (cosa ancor più dolorosa), alcuni di essi  furono strascinati dalla folla, e non potendo signoreggiarla,  le ubbidirono, rendendosi complici almeno in sembiante  delle sue colpe e delle sue sventure. Tanto è raro che  anche gli animi e gl’ingegni privilegiati non cedano alcun  poco all’imperio del volgo e al fascino dei tempi! Accadde  in somma alla politica italiana ciò che incontrò alla sua  letteratura nel passato secolo; la quale fu insulsa, povera,  abbietta, perché imitatrice. Se non che, fra quelle codardie  letterarie sorsero alcuni valenti, che scossero il giogo;  laddove la vita civile fu meno fortunata; e non ebbe un  Alfieri che la richiamasse a’ suoi principii e la  ritemprasse all’incudine dell’antico genio italiano. Il quale  Alfieri, che pur vide la salute d’Italia  nell’indipendenza politica e letteraria dai Francesi, si lasciò  rapire al torrente intorno a quelle cose che più importavano,  e scrisse tali pagine, di cui ebbe a dolersi, quando il suo  giudizio fu maturato dagli anni e dalla esperienza. Ma certo,  se fosse sopravvissuto ancora due lustri, possiam credere  che il suo rimorso sarebbe stato molto maggiore; perché  avrebbe veduto che il solo uomo, che seppe mantenere la  dignità italiana e trionfare in carcere del suo potente  avversario adorato dai popoli e dagli imperatori, fu appunto  <hi rend="italic">papa e re</hi>, com’egli avea scritto, quando non  conosceva il valore di questi due nomi. E l’esempio non era  nuovo; giacché gli uomini più liberi, più indipendenti del  medio evo, più benigni ai deboli e terribili ai dominanti, più  benemeriti d’Italia, di Europa e della specie umana, furono i  papi; alle eroiche intenzioni dei quali mancò solo l’esser  capi civili della nazione italiana, come son principi di Roma  e capi religiosi del mondo. Ecco io dico qual è il vero  principio dell’unità italiana; e l’aver menzionato un error  dell’Alfieri mi riconduce al mio argomento. Questo  principio è sommamente nostro e nazionale, poiché creò  la nazione ed è radicato in essa da diciotto secoli: è  concreto, vivo, reale, e non astratto e chimerico, poiché è  un instituto, un oracolo, una persona: è ideale, poiché  esprime la più grande idea che si trovi al mondo: è  sommamente efficace, poiché è effigiato dal culto,  corroborato dalla coscienza, santificato dalla religione,  venerato dai principi, adorato dai popoli, ed è come un  albero, che ha le sue radici in cielo, e spande i suoi rami su  tutta quanta la terra: è perpetuo quanto la nostra famiglia e  il regno terrestre del vero, perché è la guardia divina di  questo e quasi il patriarcato del genere umano; è pacifico  per essenza e civile, perché inerme e potentissimo per la  sola autorità del consiglio e della parola; è in fine  perfettamente ordinato in sé stesso e nel modo del suo  procedere, perché è un potere organato da Dio stesso e  costituisce il centro della società più mirabile, che si possa  trovare o immaginare fra gli uomini. Imperocché errano  coloro, che vogliono far del Papa un movitore e un artefice  di risse, di tumulti, di violente rivoluzioni, quasi che un tal  uso disordinato di potenza fosse possibile o desiderabile nel  capo supremo del sacerdozio. Questa è pure un’idea  straniera, nata nel torbido cervello di un prete francese, la  cui recente condanna provò che i capricci gallici non  prevalgono al senno romano. L’azione civile del Papa non  dee ripugnare al suo carattere spirituale e pacifico, come  supremo pastore della Chiesa, e vi ripugnerebbe, se il padre  comune dei Cristiani suscitasse i popoli contro i principi.  Anche quando la barbarie dei tempi, la fierezza dei  costumi, i modi rotti e scomposti dei dominatori  richiedevano un freno più puro e spedienti più efficaci, il  Papa non fu mai violatore delle sovranità nazionali, né  esercitò sui regnanti alcun imperio, che non fosse da quelle  consentito e approvato: onde eziandio deponendo i  principi, secondo il gius delle genti allora dominante in  Europa, egli osservava il più possibile i diritti del principato e  delle famiglie che ne godevano il possesso, governandosi  presso a poco col senno del parlamento francese, che  sforzato, due lustri sono, ad esautorare un re mancatore dei  patti e seminatore di liti, e con esso i reali imbevuti delle  stesse massime e infesti ai diritti nazionali, mantenne  tuttavia ai Borboni il privilegio dato loro
<foreign lang="lat">ab  antico</foreign>
, esaltando al trono il ramo prossimo succedituro.  La medesima saviezza e moderazione si scorge nei papi del  medio evo. Non è adunque col suscitare i sudditi contro i  sovrani, che il Pontefice può salvare l’Italia; ma sì bene,  recando a pace e a concordia durevole i principi e i popoli  della penisola, e rendendo indissolubili i loro nodi,  mediante una lega dei vari stati italici, della quale egli è  destinato dalla Providenza ad esser duce e moderatore. Che  il Papa sia naturalmente e debba essere effettivamente il  capo civile d’Italia, è una verità provata dalla natura delle  cose, confermata dalla storia di molti secoli, riconosciuta  altre volte dai popoli e dai principi nostrali, e solo messa in  dubbio, da che gli uni e gli altri bevvero ad estere fonti e ne  derivarono il veleno nella loro patria. Né per effettuare  questa confederazione, egli è d’uopo che il Papa riceva o  pigli un potere nuovo, ma solo che rimetta in vigore un  diritto antico, interrotto bensì, ma non annullato,  inalienabile di sua natura, ed esercitato più volte  solennemente. Il qual diritto variò nel modo del suo  esercizio e nei mezzi eletti per esercitarlo, secondo i luoghi  e i tempi; ma venne sempre indirizzato ad un fine, cioè a  comporre ed unificare gli stati italiani. Onde se Leone terzo  provvide alla salute d’Italia, rinnovando l’imperio e ponendo  la corona imperiale sulla fronte di Carlo d’Austrasia, (nel  che si dee lodare l’intenzione, anziché l’effetto), più tardi il  terzo Alessandro si oppose ai successori degeneri di  quell’imperatore, e fece della tiara un propugnacolo  all’indipendenza e libertà comune. Il quale Alessandro  ottenne appunto l’intento con una fratellanza di popoli, di  cui fu capo e condottiere supremo; e se la lega lombarda fu  passeggiera e abbracciò solo, una parte d’Italia, la colpa  certo non fu dei capi, ma dei loro nemici. Indicibili sono i  beni che l’Italia riceverebbe da una confederazione politica,  sotto l’autorità moderatrice del Pontefice. Imperocché tal  colleganza accrescerebbe la forza e la potenza dei vari  principi, senza nuocere alla indipendenza loro, e  accomunerebbe a tutti i beni di ciascheduno  <note place="foot"><p> Due sorti di confederazioni politiche si trovano, le quali  vengono distinte e circoscritte da uno statista coetaneo in  questi termini: “
<foreign lang="eng">Sovereign states permanently united  together by a federal compact, other form a <hi rend="italic">system of  confederated states</hi>(properly so called) or a <hi rend="italic">supreme  federal government</hi>, which bas been sometimes called a  <hi rend="italic">composite state</hi>. In the first case, the several states  are connected together by a compact which does not  essentially differ from an ordinary treaty of equal alliance.  Consequently the sovereignty of each member of the union  remains unimpaired; the resolutions of the federal body  being enforced, not as laws directly binding on the private  individual subjects, but through the agency of each separate  government, adopting them, and giving them the force of  law within its own jurisdiction. In the second case, the  federal government created by the act of union, is sovereign  and supreme within the sphere of the power granted to it by  that act, and the sovereignty of each several state is  impaired both by the powers thus granted to the federal  government, and the limitations thus imposed on the several  states government”. </foreign>
Egli è chiaro che la  confederazione italiana, di cui ragiono, appartiene alla  prima, non alla seconda di queste due specie, e che quindi  l’attuale sovranità e indipendenza di ogni stato italiano non  sarebbe in alcun modo offesa o menomata. HENRY WHEATON, <hi rend="italic">Elem. of internat. law</hi>,  London, 1836, vol. I, pag. 68, 69.  .</p></note>. Rimoverebbe le cagioni delle discordie,  delle guerre, delle rivoluzioni interne, e metterebbe un  ostacolo insuperabile alle invasioni forestiere; giacché  l’Italia, presidiata, com’è, dalle Alpi e ricinta dal mare può  resistere da sé sola, purché sia unita, agli assalti di mezza  Europa. Restituirebbe alla penisola l’antico onore,  ricollocandola fra i potentati di prima schiera; e dove i suoi  principi non sono oggi pur consultati, quando si tratta dei  comuni interessi di Europa, essi tornerebbero ad  aver la parte che loro si addice nell’indirizzo del continente.  Raccozzando le forze e le ricchezze dei vari stati,  porgerebbe loro il modo di creare e allestir di concerto un  comune navilio per difendere le porte marittime e tutelare la  libertà del Mediterraneo contro le prepotenze straniere; al  che niuno di quelli per sé solo è bastevole.  Somministrerebbe i mezzi opportuni, onde ripigliare per vie  legittime le spedizioni e gli acquisti coloniali nelle varie  parti del globo; giacché l’uso delle colonie, sommamente  civile e cristiano, e, non che utile, necessario ad un perfetto  vivere comune, è il solo modo pacifico, con cui si possa  propagare la civiltà, spianando la via alle conquiste  spirituali della fede e alla riunione successiva dell’umana  stirpe. Per opera delle colonie l’Europa può allargare la sua  signoria sulle altre parti del globo e comunicar loro la luce  della sua coltura, ricevendone in compenso molti beni, fra  cui non ultimo è la scienza; parecchi rami della quale,  come la geografia, l’etnografia, la filologia, l’archeologia, la  storia naturale, l’antropologia, la filosofia degli umani  eventi e altre simili discipline della compita notizia di ogni  plaga del mondo abbisognano. Or l’Italia sì ricca un tempo  di peregrina progenie, vorrà oggi esserne affatto priva e non  possedere un palmo di terra fuori de’ suoi termini,  quando non solo l’Inghilterra, la Russia, la Francia, la  Spagna, ma il Portagallo, l’Olanda, la Danimarca, la Svezia  e il Belgio hanno le loro colonie? Infine la lega italica  anullerebbe o scemerebbe almeno le differenze di pesi, di misure, di  moneta, di dogana, di favella, di ordini amministrativi,  commerciali e civili, che miseramente e grettamente  dividono le varie provincie, e rallentano o impediscono per  mille modi il traffico delle idee e delle cose utili fra le  diverse membra della nazione; renderebbe volgare il regno  della lingua nobile, avvalorerebbe davvantaggio il genio  nazionale, cancellerebbe a poco a poco le divisioni e le gare  municipali, e potrebbe, mediante un reciproco accordo,  ordinare con tal senno la trasmission del potere nei vari  stati, che allo spegnersi della linea di ciascun principe i suoi  dominii si travaserebbono nelle superstiti, onde precludere  ogni via a nuove intrusioni di signori barbari, e alle nefande  guerre di successione e di regno.</p>
<p>	So che questa unità federativa a molti non garba, perché  par loro insufficiente a procurare il bene della nazione,  disdicevole al grado spirituale del Papa, difficile ad  ottenersi e ad effettuarsi dai nostri principi, e impossibile a  venir comportata dalle potenze forestiere. Ma quanto al  primo articolo, anche dato che non si ottenesse per tal verso  tutto ciò che si può desiderare, niuno vorrà negare che le  nostre sorti di gran lunga si migliorerebbono, e che  l’acquisto sarebbe tanto più prezioso, che verrebbe  fatto, senza sangue, senza tumulti, senza rivoluzioni. Il  disegno degli unitari rigorosi può essere più bello in astratto  e piacer davvantaggio all’immaginativa; ma, come ogni  sistema civile, esso non ha valor nella pratica, se non in  quanto si assesta alle condizioni particolari del luogo e del  tempo, in cui si vuol mandare ad effetto. In politica il bene  opportuno e applicabile si dee tener per il meglio; e il  meglio ineffettuabile ed intempestivo si vuol aver per il  peggio, e posporre anco al semplice bene. Ora il supporre  che l’Italia, divisa com’è da tanti secoli, possa  pacificamente ridursi sotto il poter d’un solo, è demenza; il  desiderare che ciò si faccia per vie violente, è delitto, e  non può cadere se non nell’animo di coloro, che guastano la  politica, anteponendola alla morale, e disonorano la patria,  separandone gl’interessi e i diritti dalla mansuetudine e  dalla giustizia. Oltre che l’impresa, come dianzi ho provato,  è per poco impossibile ad eseguire, qualunque siano i  mezzi, a cui si ricorra; ed anco eseguita è difficile a  conservare. Vo più innanzi, e dico che l’unità centrale  d’Italia, essendo combattuta dal fatto, cioè da tutta la  storia, non è conforme all’indole nativa del nostro paese; o  almeno, che non si può affermare il contrario, finché non  se n’abbia esperienza. Imperocché il solo mezzo  ragionevole, che soccorra per conoscere e chiarire il vero  genio dei popoli, consiste nella storia loro. Ora l’Italia non  ebbe mai l’unione politica dì cui si parla; giacché la stessa  repubblica romana nel suo fiorire abbracciò l’idea etrusca e  fu una società di popoli; e quando la società fu mutata in  servaggio, e la nazione divenne schiava del municipio,  surse la lega italica, eroica, benché infelice; e poscia colla  indipendenza dei collegati perì la libertà stessa del comune,  che gli oppressava. Vero è che l’Imperio concentrò in  Roma tutti gli ordini nazionali; ma tentò del pari l’universal  signoria, e la serbò colla forza per lo spazio di quattro  secoli, che furono una lunga declinazione. Questo tentativo  non è dunque più favorevole all’unità centrale d’Italia, che  alla monarchia del mondo. All’incontro l’idea dell’unità  federativa, non che esser nuova agli Italiani, è  antichissima nel loro paese, e connaturata al loro genio, ai  costumi, alle instituzioni, alle stesse condizioni geografiche  della penisola; onde spesso si tentò di effettuarla, e il  disegno riuscì ogni qual volta non fu attraversato dalla  fortuna. Parlo di una colleganza di principi e di popoli sotto  un capo supremo; che quanto alle leghe acefale e  democratiche, che tanto piacciono alla fantasia di alcuni  moderni e sedussero quelle di Arnaldo da Brescia e del  Burlamacchi, non occorre discorrerne, perché troppo  all’indole italiana ripugnano. Il genio pelasgico è  aristocratico e monarcale; intendendo per aristocrazia, non  il patriziato feudale, ma una gerarchia elettiva, e per  monarchia un principato civile, non una signoria despotica.  L’Italia, che vide fiorire la confederazione etrusca, (la quale,  durante un certo tempo, si stese per quasi tutta la penisola),  la società latina, la fratellanza cittadina e ieratica dei  Pitagorici, la lega italica e in fine le due leghe lombarde, ha  in sé tutti i principii richiesti per condurre a perfezione il  concetto federativo. Ogni lega infatti, dovendo essere una  e moltiplice, presuppone un principio unificativo ed  organico, ed una pluralità sottoposta all’azione di esso,  quasi materia soggiacente alla forma, con tale acconcio  temperamento, che l’unità non annulli la varietà, ma  l’armonizzi, senza tiranneggiarla, e la varietà le ubbidisca,  senza scapito della spontaneità propria. Ora l’Italia ebbe  sempre questi due componenti; cioè l’unità organatrice,  nella religione e nel sacerdozio, mediante una città centrale  e ieratica, imperiante sulle altre, non colla forza delle armi,  ma con quella del senno e della coscienza; e la varietà, nei  diversi stati e seggi eccentrici dell’incivilimento diffusi per  tutta la penisola. La città sacra e sacerdotale è Roma, che  fu pelasgica, etrusca, latina, prima di essere cristiana;  perché, come il passato è profetico e tipico dell’avvenire,  il gentilesimo fu negli ordini naturali e quanto alle sue parti  buone, (cioè rispetto ai residui dell’ortodossia primitiva,  che vi si contenevano), un’ombra e un’imagine o per dir  meglio un’aurora e un albore foriero del Cristianesimo. E  perciò Roma è la città eterna, che non soggiace alle veci e  alla forza del tempo, perché rappresenta l’Idea immanente  in contrapposto colle cose transitorie, l’anima del consorzio  umano spirituale e identica a sé stessa nel suo contrasto  col corpo che si muta e trasforma, e il fulcro immobile della  religione e del sacerdozio, oppositamente al moto ed al  flusso del ceto laicale e delle vicende civili. Onde la sua  vera origine si perde nell’oscurità dei tempi favolosi e  s’intreccia colle tenebre della mistica Etruria; e il suo  avvenire fu consociato dal divin beneplacito coi fatti  immortali della religione. La varietà civile sono le diverse  provincie d’Italia, ciascuna delle quali fu ab antico  posseduta da un ramo special della grande stirpe pelasgica;  come a dire, dai Raseni, dai Latini, da Sabelli, dagli Umbri,  dai Tirreni, dagli Osci, dai Siculi, dagli Elleni, e via  discorrendo. Dai quali popoli esprimenti l’unità essenziale  del genio pelasgico variamente modificato, e insieme  confusi, uscirono gl’Italiani antichi e moderni; non però  senza la mistura di alcuni sciami slavi, celtici, germanici,  iberici, che attemperarono la nativa indole degli antichi  abitatori, senza mutarla, secondo quella legge di natura, per  cui le razze ravvivansi e miglioransi corporalmente e  moralmente coi reciproci innesti. L’unione federativa  degl’Italiani non esce dunque da termini del probabile,  poiché par che l’Italia sia stata fatta a bella posta da Dio  per tal forma di reggimento, e contiene ogni elemento  richiesta produrla. Ed è tanto più agevole il mandarla ad  effetto, che il germe divino e cristiano fu posto in Italia e  incominciò per essa un nuovo corso dinamico, di cui fino  ad ora vedemmo solo i principii; poiché, lo ripeto il medio  evo della patria nostra non è ancor finito per molti rispetti.  Perciò nei bassi tempi sorse la grande idea guelfa,  lavorata prima i secreto e lentamente dai papi, sotto il  dominio dei Longobardi e dei Franchi, poi messa in luce, e  abbracciata cupidamente dai popoli. E qui si noti che il  concetto guelfo fiorì principalmente nelle dite ali braccia di  Roma, Firenze e Napoli, l’una repubblica e l’altra regno,  eredi delle due civiltà, etrusca e dorica, le maggiori  dell’antica Italia dopo quella del Lazio. La ragione si è che  la barbarie d’allora aveva ivi sopiti meno che altrove i semi  civili; quando invece alle radici delle Alpi, presso alla  circonferenza, dove gl’influssi del centro eran languidi o  nulli, più immediato e frequente il contatto cogli esterni, più  vivi e spessi gli ordini barbarici e feudali, ebbe cuna e sede  propizia la mala pianta dei ghibellini. Ma appresso, quando  la civiltà adolescente, secondo suol accadere, tralignò  all’eccesso, peccando di squisitezza e dando accesso ai  lenocinii stranieri, e invece la barbarie fu dirozzata, le sorti  si scambiarono; e ancor oggi i principii guelfi vigoreggiano  forse meno in Toscana e nel Regno, che in Lombardia e in  Piemonte. Ora il capo essenziale delle dottrine guelfe, e per  così dire il loro ideale, è la confederazione stabile e il  concilio aristocratico degli stati italiani sotto il dogato, (mi  si conceda questa voce nostrale, che qui calza a capello),  del Pontefice. Idea veramente platonica, italiana, d’origine,  poiché risale a Pitagora; ma rifatta, perfezionata, e  fecondata da un seme divino per opera del Cristianesimo.  L’alleganza delle città esarcali fatta dai Papi contro  gl’imperatori iconoclasti d’Oriente fu la prima effettuazione  di quell’idea sublime, e il principio di quel moto federativo  e cattolico, che finì colla seconda lega lombarda, e  vittorioso dei Tedeschi, venne spento dai Francesi; tanto  che oggi abbiam perduta l’usanza, non solo di bramarlo o  sperarlo, ma anche di ricordarcene.</p>
<p>	Ho conceduto di sopra che il sistema dell’unione centrale  possa valer più dell’altro in astratto, non perché io lo  creda, ma perché il definir questo punto può importare al  metafisico, non al civile filosofo. Quanto a me, io inclino a  pensare che l’unione federativa sia il governo migliore,  eziandio astrattivamente e speculativamente parlando, come  quello che più si conforma all’ordito e al corso naturale  della società umana, e alla perfezione del tipo cosmico.  Confesso che non è applicabile in ogni tempo e a tutti i  paesi, come per esempio, alla Francia; perché i vari  archetipi di natura non sono tutti dotati di pari eccellenza,  Come le diverse specie del bello non hanno lo stesso valore  nel mondo dell’arte. Ma stupirei, se alla nazione  umanamente e divinamente principe qual si è l’Italia, il  governo ideale più perfetto non convenisse. Non so quanto  possa gustare al palato dei filosofi analitici  l’avvertire  che, l’universo tutto quanto corre su tal disegno, sia  che si guardi al popolo dei soli incoronati di minori astri e  aggirantisi intorno a un comun centro attrattivo, che è  l’Olimpo celeste di Pitagora e forse di Omero; o a ciascun  mondo solare, che è una gerarchia di pianeti e di comete  vertiginose intorno ad un sole; o ai diversi regni organici  della vita terrestre, composti di svariatissime specie  vegetative e animali, moltitudine innumerabile, che fanno  corteggio al regno umano su tutti signoreggiante; o allo  stesso nostro genere, che è un conserto di stirpi e di  nazioni destinate ad unirsi, senza confondersi, sotto  l’imperio dell’Idea umanata ed espressa in forma visibile dal  suo terreno luogotenente; cosicché la rigorosa unità  sognata dai puritani politici non si trova negli ordini  naturali e religiosi, né può concepirsi altrimenti che nei termini del  panteismo. A me queste analogie, non che parer frasche  rettoriche, o sottigliezze dialettiche tirate per filiera,  sembrano anzi di gran forza, come quelle che si fondano  nell’armonia e unità del mondiale esemplare, e argomentano  che un solo pensiero informa ogni parte dell’universo. Si  fondano altresì nell’idea dell’ordine in universale; il quale  nella sua generalità più grande, purché applicato al giro  delle cose create e finite, importa una varietà regolata  dall’unità, ma non offesa né distrutta da essa, e quindi una  vera colleganza gerarchica. Or che meraviglia, se il mondo  dell’arte e della civiltà umana non può ordinarsi in altro  modo, che quelli della grazia e della natura? Osservo di più  che nella teorica medesima dei centralisti il concetto di  federazione ha luogo, benché imperfettamente e in modo  troppo subordinato all’unità predominante; altrimenti,  invece di un governo, si avrebbe una tirannide intollerabile,  anzi, impossibile. Imperocché quel grado di spontaneità  nell’operare, che in ogni reggimento, sia pur centrale quanto  si voglia, si lascia agl’individui, alle famiglie, ai comuni,  alle provincie, insomma a tutte le parti grandi e minute  della repubblica, è un’applicazione del principio  federativo, non possibile a rimuoversi, se l’individualità e  libertà di ciascun componente non si spengono affatto. Il  che è chiaro specialmente negli ordini municipali, quali  occorrono eziandio nei paesi costituiti a forma centrale;  perché il corpo dei municipii è una vera confederazione  di repubblichette temperate ad aristocrazia monarchica, e  raccolte intorno all’unità dello stato e della nazione. Il  divario, che corre tra la confederazione municipale e la  politica, è più di gradi che di essenza, e concerne piuttosto  l’estensione e le appartenenze estrinseche dell’autorità  propria dì quei due ordini, che l’intima natura di essa.  Imperocché le consuete distinzioni che si fanno dei vari  poteri sociali, e la separazione della sovranità delle altre  azioni giuridiche, riguardano le applicazioni e gli accidenti  del diritto, anziché la sua essenza; perché il diritto  umano, considerato in sé stesso, essendo un rivolo del  divino, è uno e invariabile nella sua sostanza. Laonde si può  dir con verità essere unica essenzialmente quella potenza  che si travasa dal principe, quasi apice della sociale  piramide, sino ai capi del comune, e unendo i due estremi  anelli della catena civile, il trono e il municipio, fa di tutto  lo stato un corpo bene organato, mediante il concorso e  l’intreccio del principio collegativo e anfizionico  col principio unitario. Se non che, fra questi principii il  secondo può prevaler troppo sul primo, o viceversa; e  l’armonico componimento di entrambi, per cui la pluralità e  l’unità, la circonferenza ed il centro, si contrabbilanciano ed  accordano con sapiente equilibrio, dipende da un terzo  elemento, cioè dagli statuti gerarchici. I quali adempiono  nell’umano consorzio l’ufficio dell’armonia nel sistema  numerale dei Pitagorici, riducendo ad unità bene ordinata la  dualità anteriore e gareggiante. La gerarchia è l’armonia  sociale, per mezzo della quale il potere unitario coordina e  timoneggia l’elemento federativo, senza annullarlo e  impedirne il legittimo esplicamento. Il magistero  dell’euritmia gerarchica in ciò consiste, che la signoria  centrale non si allarghi oltre i negozi comuni, che  interessano allo stato tutto quanto, e che gli affari propri di  ciascuna parte di essi si lascino alla balìa speciale di coloro,  a cui toccano. Quanto più uno stato è vasto, tanto più il  potere unitario dee essere autorevole ed efficace per  conservare l’unione di tutto il corpo e la giurisdizione  federativa dee allargarsi quanto è richiesto per non  impedire il moto libero delle varie membra. Quando il  centro è debole o poco autorevole, come negli Stati Uniti,  l’unità periclita; quando è troppo esteso e lascia poche cose  all’arbitrio dei poteri subordinati, come forse succede in  Francia, ne scapita la libertà. Questi due estremi non si  possono insieme evitare, se non si dà al potere unificativo  una autorità morale grandissima e una forza civile molto  scarsa; quali appunto si troverebbono nel capo naturale  della lega italica. Imperocché ciascun sovrano d’Italia  conserverebbe appieno gli antichi diritti intorno al  reggimento interiore de’ suoi stati, e il solo corso degli  affari comuni alla dieta dei vari principi si riserverebbe. E il  primo di essi, non avendo, come capo della confederazione  italica, altra potestà giuridica che quella di un presidente,  non potrebbe dar gelosia a nessuno, mentre la santità della  religione e la dignità del sommo sacerdozio gli darebbero  una forza immensa per mantener la concordia contro le  passioni degli uomini e le traversie della fortuna. Egli  sarebbe dunque potentissimo per custodir l’unione di tutti,  senz’avere i mezzi opportuni per occupare o menomare la  libertà di nessuno. Ogni altra condizione di cose sarebbe  tanto meno appropriata all’Italia, che una centralità politica  più stretta pregiudicherebbe agli interessi di molte  provincie, oscurerebbe lo splendore di parecchie città, e  annullerebbe quella varietà e gara utilissima di molti seggi  di cultura, a cui la Grecia e l’Italia nei tempi antichi, l’Italia  e la Germania nei moderni, sono in gran parte obbligate dei  loro progressi. Lascio stare gli altri inconvenienti, che  nascono dalle metropoli troppo vaste e popolose, (effetto  inevitabile del concentramento soverchio), e non sono forse  compensati dai beni, che gli accompagnano: uno dei quali  inconvenienti è la corruzione eccessiva di tali città  sterminate, in cui da un lato cola tutto il reo, mentre  dall’altro lato esse tirano pure a sé tutto il buono in opera  d’ingegno e di gentilezza, spogliandone le provincie, e  facendo infine prevalere affatto, (come l’uso torna in  bisogno), il vivere urbano ed artifiziale a quello dei campi e  della natura. Certo l’arte dovendo imitare spontaneamente e  perfezionar la natura, non contrastarle, le capitali smisurate,  come verbigrazia, Londra, Pechin e Ieddo, (se pur si dee  creder per le due ultime al rapporto incerto dei viaggiatori),  non sono troppo conformi alla ragione; perché, s’egli è  convenevole che l’uom rustico s’inurbi e i rozzi  s’ingentiliscano, riducendosi molti di essi a stare insieme, la  civiltà dee stendersi alla villa, e la vita cittadina non dee  nuocere alla campestre. Il conserto armonico dei due modi  di vivere conferisce ad eritrambi, perché gli uomini  camperecci, senza gl’influssi del costume cittadinesco,  arrozziscono, e coloro che a troppo gran numero sono  stivati insieme fra gli agi e le delizie, infemminiscono di  leggieri, sdrucciolando gli uni e gli altri, come gli estremi si  toccano, nella stessa barbarie. A ogni modo, la robustezza  degli animi e degli ingegni non meno che quella dei corpi,  la generosità, la magnanimità, l’audacia, la fortezza, la  costanza e quella maschia semplicità, che accompagna  sempre la vera grandezza in ogni genere, scarseggiano nelle  città grandi, e albergano più volentieri nelle piccole, nei  villaggi, nei casali sparsi pei monti e per le campagne.  Perciò, ragguagliata ogni cosa, egli pare più conforme al  vero e perfetto stato civile che le città siano di mediocre  grandezza, e spesseggino, incoronate di mano in mano per  le loro pendici di altri ridotti più piccoli di comune  abitazione, e ben compartite per tutto il territorio nazionale,  onde il convivere urbano s’intrecci col villeresco, e lo stato  tutto quanto sia quasi una città campagnuola o una  campagna accasata, in cui la natura e l’arte si accordino e si  aiutino scambievolmente. Ma certo quest’ordinamento, che  bene inteso può a meraviglia comporsi coi bisogni  industriosi e commerciali, e con tutte le buone parti della  civiltà nostra, sovrattutto da che l’ingegno umano trovò la  maniera di accrescere il moto e quasi accorciare e  ristringere mirabilmente lo spazio, scemando le lontananze,  ripugna a quel sistema di centralità eccessiva, che a lungo  andare rannicchia e costipa la nazion e tutta quanta  nella metropoli, e rende il resto del paese, come l’Italia sotto  gli ultimi Cesari, scarso o deserto di abitatori.</p>
<p>	Che il primato civile del Papa in Italia non disconvenga  all’indole spirituale e pacifica del suo sublime sacerdozio,  anzi appieno le si confaccia, lo proverò fra poco,  discorrendo di un’altra prerogativa del potere pontificale.  Mi contento qui di osservare che non si può sostenere  l’assunto contrario, senza condannare pressoché tutti i papi  del medio evo, e principalmente i più santi, i più dotti, i più  assennati; i quali non credettero di pregiudicare alle somme  chiavi, e tampoco di contaminare la tiara, capitanando la  parte guelfa in Italia, e non ricusando di essere sostenitori  de’ suoi diritti.  Quanto ai principi laici, che ci governano, non mi pare  irragionevole lo sperarne un’opera gloriosa, che oltre al  produrre il bene universale degli Italiani, è favorevole per  ogni parte agl’italici principati. Crederei di fare ingiuria al  senno, alla bontà e alla pietà loro, se non li credessi disposti  a felicitare la comune patria, a risuscitarla come nazione, a  restituirle il suo pristino grado in Europa, quando il farlo è  di niun pericolo e di non molta fatica. Oltreché l’impresa  sarebbe loro utilissima, poiché gli accrescerebbe di  ricchezza e di forza, accomunando a ciascuno di essi i beni  dell’universale, e precludendo ogni via alle rivoluzioni  interne e alle invasioni forestiere. Le rivoluzioni nascono  dalla mala contentezza dei sudditi e dalla imperizia o  debolezza dei governi. Ora di queste due cagioni la prima  sarebbe tolta via dall’unione italica, come quella, che  porterebbe seco tanti beni nel presente, e tanti ne  prometterebbe per l’avvenire, che tutti gli uomini moderati e  per prudenza o virtù alieni dalle mutazioni repentine,  violente, e dalle riforme eccessive, (i quali fanno il corpo  della nazione), se ne terrebbero paghi e soddisfatti. Ben  s’intende che coll’unione ci debbono essere buone leggi,  buoni ordini amministrativi, egualità civile, sicurezza  individuale, agevolezza per lo stampare, cultura fiorente,  agiatezza privata e prosperità pubblica; perché questi sono  i soli desideri dell’universale, e quando vengono appagati,  le altre cose non sono più appetite se non dai pochi, e la  maggior parte di esse soltanto da certi spiriti superlativi, i  quali pel piccolissimo numero e per la insufficienza loro,  non sono formidabili a chi regge. Onde ogni stato avendo  per cautelarsi contro le aggressioni occulte o palesi degli  sconsigliati le forze dì tutti, potrebbe, sciolto da ogni  inquietudine e sicuro, attendere alle utili e ragionevoli  riforme. Le invasioni forestiere nascono dalla debole  milizia d’Italia sulla terra e sul mare. Quanto alle forze  terrestri il Piemonte e Napoli hanno armi proprie di qualche  considerazione; le quali, segregate, sono insufficienti  a difendere la penisola contro un solo potentato  europeo di conto, ma unite e accresciute dal concorso degli  altri stati italiani, non avrebbero più paura di qualunque  nemico. Né alcuno dei nostri governi si confidi a tal  effetto nell’aiuto degli esterni; perché si può bene  coll’aiuto del forte vincere un altro forte, ma non si può  evitare di esser preda del vincitore. E un amico potente è  per qualche verso ancor più formidabile alla libertà degli  stati, che un vittorioso nemico. Non v’ha nella storia un solo  esempio di stranieri chiamati in Italia per aiutarla, che  adempiuto il carico, non si abbiano divorato qualche brano  di essa per ricompensa delle loro fatiche. Del che non  possiamo equamente lagnarci; perché è cosa troppo  sciocca il voler difendersi contro i leoni, invocando il  soccorso dei lupi. Quanto alle forze marittime, è doloroso  il vedere che la regina del Mediteraneo ne sia sprovveduta;  e che, mentre le porte terrestri son presidiate dalle Alpi,  quasi da argini e baluardi naturali, atti almeno a rallentare  chi da quella parte ci assalta, le porte del mare siano aperte  e spalancate ad ogni barbaro invasore. Ma se la  disgregazione degli stati italiani rende loro impossibile  l’esser padroni sulle acque che gli circondano, questo  impedimento cesserebbe, quando, recate in comune le loro  forze, mettessero in piedi una flotta nazionale e italiana, che  solcasse di nuovo le onde, già avvezze a portar le classi  confederate dei Pelasghi, dei Tirreni, dei Romani, dei  Veneti e dei Liguri, ma non segate per tanti secoli appresso  che da carene straniere. Se non che, le armi sole non  provarono mai contro l’Italia; e la via d’impadronirsene fu  sempre spianata ai forestieri, (debbo dirlo?) dagli Italiani. E  donde nacque l’istinto parricida? Dal gran numero dei  malcontenti, e dalla speranza di più liete sorti. Speranza  vana, assurda, funesta, vituperosa, che non sarebbe mai  allignata, se i principi italiani avessero posto il primo  fondamento della loro potenza nell’amore e nella gratitudine  dei loro soggetti. E io tremo pensando, che quando il grido  di guerra risonerà in Europa, la penisola sarà forse di nuovo  data in preda a barbare genti da coloro, che nacquero e  vissero nel suo seno. Deh, cessino i principi l’infausto  presagio, accrescendo colla loro unione la forza, e  procacciandosi coll’unità italica l’amore dell’universale!  Non aspettino a pensarci, quando il male sarà imminente e  impossibile il rimedio. Né credano di poterci riparare in  sul fatto con un’alleanza temporaria e improvvisa; perché  tali unioni non provano e non durano. Le leghe offensive e  difensive possono essere utili in certi casi; ma non bastano  da sé sole a puntellare una fortuna pericolante, e sono  sempre men valide e fruttuose delle leghe politiche e  perpetue. Il che nasce dalla difficoltà, con cui si fanno, dalla  facilità, con cui si rompono, dal poco zelo, con cui se ne  osservano i patti, atteso la posticcia congiunzione delle parti  fra sé divise di voglie, d’interessi di abitudini e solo riunite  da un’intesa momentanea e da un foglio di  protocollo. La storia mostra a che siano riuscite la più  parte,di tali leghe; e per non uscir d’Italia, forseché tale  spediente valse a salvarla nel passato secolo dalle armi  esterne, e dalle congiure intestine? Ma certo. se l’Italia fosse  stata allora civilmente confederata, Venezia o Genova non  sarebbero anneghittite in una neutralità funesta, né il  governo sardo avrebbe soscritta la tregua di Cherasco, e le  armi francesi sariano state dome nelle pianure lombarde  dell’esercito italiano; poiché ivi medesimo le forze di un  solo stato tre volte vinte e tre volte risorte resero loro  difficilissimo il trionfo, non ostante l’ardore delle schiere  repubblicane e l’ ingegno del Buonaparte. L’Italia  adunque sarebbe stata salva, la fortuna di Napoleone spenta  ne“ suoi principii, e quattro lustri di sciagure, di sangue, di  servitù e di vergogne sarebbero nati risparmiati all’Europa  non che alla terra italiana. Sappiano almeno i presenti  approfittarsi degli errori e delle calamità dei passati, invece  d’imitarli; perché non ha scusa l’iterare le colpe e lo  sprezzare la storia, consiglio di Dio e monitorio della  Providenza.</p>
<p>	Il solo ostacolo ragionevole, che si possa attraversare a  una confederazione italiana, nasce dai forestieri, che  godono della nostra disunione pei beni che ne ricavano e  per le future speranze. Il credere utile espediente a sollevar  sé stesso l’abbassare altrui è uno sbaglio, che ebbe e avrà  sempre luogo fra gli uomini, nei principi come nei privati,  nei popoli come negl’individui, (con tutto che la ragione ed  i fatti lo redarguiscano), perché l’egoismo umano è un  pessimo consultore. Ben si può tenere per fermo che il vile  calcolo è per lo più deluso anche quaggiù; e che chiunque  deprime e calca gli altri, per innalzare sé stesso, è alla  fine calpestato anch’egli da un terzo, e cade vittima del suo  proprio fallo. Così le nazioni, che nutrono le nostre  discordie, invece di spegnerle, per tenerci deboli e  imperiare ne’ nostri consigli e ne’ nostri porti,  ascrivendo a proprio male i beni, che da noi si potrebbono  acquistare, porteranno un dì la pena della loro invida  ambizione, come l’Italia paga ancor oggi lo scotto delle sue  antiche ingiustizie; perché dove gl’individui di là si  puniscono, l’inferno dei popoli delinquenti è in questo  mondo, e alle loro colpe segue dappresso il supplizio, che le  castiga. Ma se l’Italia per risorgere dovesse confidarsi nella  conversione di certi potentati, starebbe fresca. Dico  adunque che gli ostacoli provenienti dalla malevoglienza  altrui non sono insuperabili quando si tratta di un’impresa,  che si può fare colle proprie forze, senza pericolo  d’incorrere in una guerra. I principi italiani, provvedendo a  ciò che richiede la sicurezza e l’unione d’Italia, non hanno  da consigliarsi coi forestieri, né da conformarsi al loro  beneplacito, né da temere le loro armi: debbono solo aver  l’occhio a non lasciarsi aggirare dalle loro arti, né atterrire  dalle loro minacce. Guai a chi ci governa, se desse orecchio  alle lusinghe, o formidasse l’insolenza dei barbari;  perché da ciò appunto nacque sempre la rovina  d’Italia. Il forte non può mai tutto contro il debole, che non  si avvilisce, e vi sono infiniti riguardi, che vietano a un  potente di ricorrere alla forza per impedire altrui di  provvedere alla propria salvezza. E il debole dee confidare,  quando si tratta di colorire un disegno, che lo rende forte, e  la cui esecuzione lo mette in grado di resistere a quelli, che  vogliono constatarla. Né l’Italia anche ora è così debole,  come si crede: Napoli e il Piemonte hanno armi proprie,  Roma l’autorità della religione; e i promotori dell’unità  italica avrebbero la forza delle idee, e il voto  dell’universale, che val per tutto. Oltre che un congresso  romano dei principi italici per ordinare l’unione  confederativa dei loro stati sarebbe un’opera altamente  legittima e pacifica, cui niuno oserebbe avversare  apertamente, non che muovere per soffocarla una guerra  empia ed infame, che susciterebbe un grido universale  contro i suoi autori, e nei termini presenti degl’interessi  politici delle varie nazioni, potrebbe destare un incendio  europeo. E il concetto di una lega italiana, che lungi  dall’intimidare, aggiungerebbe spiriti ed audacia ai nostri  governi, come attissimo ad accrescere la loro potenza,  dovrebbe per alcuni riguardi piacere eziandio di fuori,  quando i consigli altrui si governassero, (cosa veramente  difficile a sperare), non coi gretti interessi della giornata,  ma colla providenza oculata dell’avvenire. Imperocché  trovasi al dì d’oggi in Europa un potentato, che sarà un  giorno formidabile a tutte le nazioni civili. La Russia ha due  mire supreme nella sua politica verso gli altri stati; giacché  ella aspira da un canto a ridurre sotto il suo scettro  immediato tutte le popolazioni di stirpe slavica; e vuole  dall’altro canto rendersi arbitra dei mari e del continente,  onde affievolite le altre nazioni, che ora la vincono di  civiltà o seco gareggiano di potenza, possa procacciarsi una  dittatura europea. A conseguire questo doppio intento ella  adopera principalmente due mezzi, cioè il fanatismo  superstizioso e la violenza dispotica, e quindi combatte,  come nemici, il cattolicismo e la libertà. Conciossiaché, se  la religione cattolica e la libertà moderata trionfassero, la  Russia non potrebbe mantenere la sua grandezza altrimenti,  che riconciliandosi con entrambe; il che non piace  all’ambizione di chi vuol competere con Dio, e non  riconoscere alcun eguale o superiore sopra la terra. I mezzi,  ch’ella mise in opera da un secolo in poi, tolgono ogni  dubbio sulle sue intenzioni; e presagiscono agli altri  potentati quel che ciascuno abbia a promettersene per  l’avvenire. Certo la Francia e gli altri paesi, che hanno  instituzioni civili, debbono ravvisare nell’oppressore della  Polonia, nell’odiatore della monarchia rappresentativa, nel  persecutore della fede cattolica, nel capo dispotico di presso  a sessanta milioni di uomini mezzo barbari, il capitale loro  nemico. Le popolazioni della Dalmazia, della Illiria, della  Croazia, della Schiavonia, della Transilvania, della  Ungheria, della Stiria, della Moravia, della Boemia,  della Gallizia, delle due Slesie, della Prussia polacca e  orientale, sono in tutto o in parte slave di origine, di lingua  o di costumi, non meno che i Valacchi, i Moldavi, i  Bosniesi e i Serviani, che appartengono più o meno alla  Turchia europea. E se la compiuta liberazione di questi  ultimi popoli dal giogo ottomano è desiderabile, l’Austria e  la Prussia, che posseggono le dette provincie confinanti alla  Russia e più inclinate ad essa per l’affinità dell’idioma e del  sangue che ai presenti loro padroni, hanno grave cagion di  temere l’ambizioso loro vicino. La signoria marittima  dell’Inghilterra perirebbe senza rimedio, se le chiavi di  Costantinopoli, del golfo Persico e dell’India cadessero in  mano alla sua rivale, già padrona in gran parte del Baltico,  del Danubio, del Caspio, dell’Eussino e di tutta l’Asia  boreale, e pronta a saltar nella Persia e nell’Asia del centro,  come prima avrà superati gli ostacoli del Caucaso e della  Transossiana. Se si pon mente alla grandezza sterminata  della Russia, e a’ suoi progressi straordinari da un secolo  in qua, non si può dubitare dell’esito, e si dee ammirare la  cecità o l’oscitanza d’Europa, che aiuta e favorisce gli  aumenti di una potenza più terribile oggi a tutto il mondo,  che non fossero gli antichi Romani dopo la prima guerra  cartaginese. E una stirpe fecondissima. stata finora oscura,  quanto meno può gloriarsi del passato, tanto più dee  promettersi dell’avvenire; perché la Providenza suol  dividere al fiorire dei popoli le parti del tempo, come  comparte loro quello dello spazio, distribuendoli in varie  zone e paesi. Napoleone volle far della Francia la nazione  grande per eccellenza, e non ottenne l’intento suo, perché i  Celti sono una stirpe vecchia: il Russo vuole investire di  questo titolo i suoi Slavi e vincerà la prova, perché questi  sono una stirpe giovane. So che i legnaggi appassiti  possono rinverdire, se voglion, dopo un certo tempo, come  passata la bruma e dileguata la neve, rimettono gli annosi  tronchi al tepido soffio di primavera; ma so pure che ciò di  rado incontra ai popoli attempati, che preferiscono il  torpore ed il sonno ad ogni altro bene. Laddove i popoli  giovani e fervidi non hanno d’uopo di chi li risvegli, e dia  loro impeto e lena per osare e riuscire. I Celti furon già padroni di due terzi, d’Europa, e i Pelasghi, per mezzo di  Roma e della Macedonia, dominarono il mondo. I Germani  spensero l’imperio romano, e diedero alle nazioni novelle,  uscite dalla conquista, nobiltà e principato; perché tutte le  famiglie regnanti dell’Europa cristiana, senza eccettuare pur  quella di Russia, (ché i primi Russi e i Varegi furono una  tribù e una famiglia scandinavica) e la maggior parte delle  patrie, uscirono dalle razze germaniche. Resta ora che gli  Slavi si rechino in pugno le sorti di Europa, se questa non si  risolve ad armarsi e ad unirsi contro il comune nemico. In  tal caso una lega dei popoli meridionali e occidentali contro  il Settentrione sarebbe tanto più opportuna, che la religione  cattolica potrebbe servire, a stringere insieme le  nazioni civili contro i nuovi barbari. Allora si conoscerebbe  di quanto rilievo per la salute universale sia la potenza e  l’unità d’Italia; la quale, fiancheggiata dalla Spagna e dalla  Grecia, colla Francia e colla Germania alle spalle,  conserterebbe le sue forze marittime con quelle  dell’Inghiterra per tutelare a comun vantaggio le porte di  Oriente. E sebbene l’unità di fede, principio e base di ogni  stabile colleganza, manchi oggi a queste nazioni, il logico  andamento dell’errore, e la natura dei loro medesimi  interessi, concorrono a riunirle anche per questo verso, e a  rinnovare quei sacri vincoli, che dianzi le affratellavano. I  quali non furono mai così necessari come ora, che il  comune nemico, cresciuto lungo tempo all’ombra, più non  dissimula la sua cupa ambizione, e ostenta sfacciatamente  una parte de’ suoi concetti smisurati al cospetto  dell’universale. Che cosa infatti vuole il Russo, se non  essere il papa d’Europa e incamminarsi ad esercitare lo  stesso ufficio nel resto del mondo? Imperocché io non  saprei meglio esprimere i disegni e la boria incredibile di un  uomo, che vuol unire nella sua persona la signoria  universale delle cose umane e divine, e avere l’indirizzo  supremo della civiltà e del Cristianesimo. Vero è, che  questo papa boreale e selvaggio somiglia tanto a chi vuol  soppiantare, quanto a Cristo il suo futuro avversario, e al  biblico Michele il genio ribelle sfolgorato dalle sue armi.  La febbre di orgoglio, che agita lo Slavo, travolse già il  cervello di altri potenti, e segnatamente di Napoleone. E il  principio che lo muove è antico quanto il mondo; perché  la pugna del bene e del male, del vero e del falso, della  civiltà e della barbarie, è perpetua e invariabile nella sua  sostanza, benché passi successivamente da un paese  all’altro, e pigli tutte le forme etnografiche e dottrinali.  Onde dopo essere stata scismatica, eretica, filosofica,  diverrà specialmente politica; e dopo aver signoreggiato sul  Bosforo, sull’Elba, sul Tamigi e sulla Senna, porrà il suo  domicilio sulle sponde della Neva; mentre fra questo  ondeggiare del genio malefico sotto varie fattezze e per  diversi climi, dura immota e perenne la città dei sette colli,  immune, come il vero di cui è custode, dal flusso del  tempo e dalle vicende dì fortuna. E già ora si veggono i  principii non dubbi del gran conflitto, che occuperà forse i  secoli futuri, fra Roma e Pietroburgo, fra il pacifico pastore  dell’austro e l’autocrato del settentrione. Il giorno non è  lontano, in cui i popoli dovranno scegliere fra queste due  potenze; che è a quanto dire fra l’unità e lo scisma, la  persuasione e la violenza, la libertà e il servaggio, la  gentilezza e la barbarie, una religione viva e un cadavere,  una chiesa militare e una chiesa sacerdotale, e brevemente  fra un antipapa feroce e guerriero e il legittimo Pontefice.  Le idee tirano i Tedeschi, le idee e le instituzioni muovono  gl’Inglesi, gl’interessi civili sospingono tutti i popoli culti  verso l’insegna augusta e pacificatrice del Cattolicismo;  onde per quanto il senno umano può presentire i  disegni del cielo, non si può avere alcun dubbio sulla futura  elezione.</p>
<p>	Parrà strano a taluno che uno scrittore privato entri a  ragionare di stato e di alleanze, e ardisca quasi dar consigli  ai popoli ed ai principi. Né io allegherò per iscusarmi  l’esempio di molti autori, che vanno assai più innanzi, o il  costume dei giornalisti eziandio più meschini, ai quali si  comporta il fare a grado loro nuovi bilanci di Europa, dare e  togliere stati, assettar territorii e frontiere, rimestare nazioni  e governi, senza una discrezione al mondo. A comparazione  di costoro, non che peccare di temerità, io debbo parer  timido e dappoco; giacché non mi arrischio, a fabbricar  nuovi ordini, né a creare il minimo ingrediente sociale,  restringendomi con gran riserva ad accennare il miglior  costrutto possibile a cavarsi da quegli elementi, che si  trovano in effetto. Ma parlando ai prudenti, dirò per mia  discolpa, che l’utopia della confederazione italiana è tale  che potrebbe effettuarsi da quattro o cinque de’ nostri  coetanei; fortuna, che non incontra a ogni spezie di simili  finzioni. Per attuare, lo ripeto, l’unione federativa d’Italia, si  richiede soltanto il volere unanime dei nostri principi;  volere, che si può ragionevolmente sperare, dacché il suo  adempimento è tanto facile, quanto utile e sicuro. Ben è,  vero che ogni impresa nazionale dee essere aiutata  dall’opinione pubblica, la quale, ragguagliata ogni cosa, è  il primo motore dell’umano consorzio, e governa i principi  come i popoli. E questa opinione, che nasce da piccoli  principii, e va lentamente crescendo, non potrebbe sorgere,  se qualcuno non facesse i primi passi, mettendola alla luce,  tanto che accolta da persone autorevoli, e avvalorata dal  loro suffragio, possa diffondersi, assodarsi e diventare  universale. Tal fu sempre la storia delle opinioni vere e  false buone e cattive; perché quello, che si pensa in un  tempo e si dice da tutti, fu dianzi pensato e detto da pochi, e  a principio da un solo, che fu il primo a formar col pensiero  e a proferire in modo distinto e preciso ciò che per  avventura già si sentiva e rimasticava da parecchi, ma in  maniera confusa e vaga solamente. Niuno perciò disprezzi  un parere, perché dato fuori da persona di poca levatura,  quando sia buono; giacché se potessimo risalire alla prima  origine di molte persuasioni, che ora girano le sorti del  mondo, troveremmo forse che mossero dalla voce o dalla  penna di uomini oscurissimi. Tal è la considerazione, che  m’indusse a entrare in questa partita; e l’ho fatto con tanto  maggior fiducia, che l’idea, di cui si tratta, non che esser  nuova e mia propria, è antichissima, connaturale all’Italia,  ripetuta da mille bocche, ricevuta dai principi e dai popoli,  consacrata e talora in parte effettuata dal capo supremo  della religione e del sacerdozio. Certamente, anche senza  una congerie di autorità sì grandi, potrei credere che il mio  concetto non è una chimera. Basterebbe a farmelo buono il  leggere nelle istorie che i soli suoi oppugnatori  furono in ogni tempo i perpetui nemici d’Italia, cioè gli  stranieri; i quali ripudiandolo, l’onorano di quella sola  conferma, ch’era in poter loro di dargli.</p>
<p>	Quando un’opinione è venuta alla luce, ella vuol essere  maturata dagli uomini gravi e prudenti, e accolta in qualche  seggio propizio e di riputazione, dove possa allignare e  cimentarsi, acciò la sua ragionevolezza e bontà si  chiariscano. Quest’adozione dei savi è quasi il saggio della  verità di essa, e la prova della sua opportunità; perché ogni  mutazione civile non è accettabile, se oltre all’essere  fondata sul giusto e sul vero, non è anche opportuna. Per  questo rispetto io credo che il disegno di una  confederazione italica sotto gli auspici del Pontefice se è  destinato quando che sia a fruttare, dee cominciare a gittar  le sue radici in Roma e in Piemonte, che sono l’albergo  speciale della pietà e della forza italiana. Imperocché  l’unione d’Italia, dovendo essere: come idea, consacrata  dalla religione, e come fatto, tutelata dalle armi patrie, ivi  par che debba pigliar le mosse, dove la fede e la milizia  annidano principalmente, cioè nella città santa e nella  provincia guerriera. Nessuna idea è più conforme di questa  al genio di Roma; la quale ama e favorisce per istinto, per  debito, per consuetudine, l’unità, la concordia, la fratellanza  in ogni giro di cose, ed è madre ugualmente amorosa dei  principi e dei popoli. Ora qual impresa più consentanea a  questi pietosi spiriti, che l’unire insieme le popolazioni e i  loro capi, e stringere le diverse provincie della penisola in  una sola patria italiana col sacro vincolo della religione,  mettendo un argine insuperabile ai tumulti, alle ribellioni,  alle rivoluzioni, alle guerre interne, e alle alluvioni  straniere? Coloro, che credono Roma più benigna e  propensa ai dominanti, che ai loro soggetti, generalmente  parlando, s’ingannano di gran lunga <note place="foot"><p> ”
<foreign lang="fra">La Russie, dans la personne de son empereur,  voyage, met la main à beaucoup de choses et n’en fait  aucune. On appelle cela habilité, finesse, profondeur: soit.  C’est une habileté dont on peut fort bien s’accomoder,  pourvu toutefois qu’on ne soit pas son sujet, surtout son  sujet catholique. A l’égard de ceux qui ne veulent pas d’un  czar pour pape, il n’y a, à ce qu’il parait, d’autre habileté  que la force, que la violence. C’est sans doute là un de ces  grossiers plagiats dont le gouvernement russe, depuis Pierre  le Grand, a déjà donné tant d’exemples à l’Europe. On  aura parlé d’unité nationale, on aura rappelé Louis XIV,  la révocation de l’Edit de Nantes, que sais-je? Le fait est  qu’on y est aux prises avec Rome. Rome n’est pas  impuissante méme de nos jours, lorsqu’elle a pour elle la  raison et le droit. Si la Russie a des baionnettes, des prisons,  des déserts, Rome a dans le monde entier des prétes, des  confessionaux, des églises; si la Russie a des journaux,  Rome a des chaires. Si les cabinets ménagent la Russie,  les peuples écoutent les plaints du pontife; car aujourd’hui  l’opinion publique est impartiale, méme à l’endroit de  Rome. Ce n’est plus le temps où la philosophie mendiait,  par de honteuses flateries, une protection nullement sincere  à Saint-Pétersbourg et à Berlin. Ces pitoyables comédies  ne sont plus de saison. Que Rome essaie de nous ramener  au moyen-âge, ou qu’elle renouvelle le pacte qu’elle eut le  malheur de signer au XVIe siécle avec le pouvoir absolu,  l’opinion publique se retire d’elle et fait route à part. Que  Rome, au contraire, reconnaisse et sanctifie le  développement légitime de l’humanité, qu’elle plaide les  droits de la foi et de la conscienee, l’alliance de la religion  et de la liberté, alors l’opìnion publique est avee elle et se  moque de ceux qui voudraient encore l’effrayer avec les  mots de prétre, de superstition, de sacristie. C’est là le vrai. “ Au fait, le moment est grave pour Rome. Elle se trouve en  présenee de deux ordres de gouvernements, de principes,  d’idécs: le gouvernement absolu, et le gouvernement  constitutionnel, chacun avec ses tendances et ses  conséquences, Rome, associée, j’ai presque di asservie,  depuis trois siécles au pouvoir absolu, ne s’empressa pas  de saluer l’ére nouvelle qu’a ouvert au mond la révolution  de 1789. Rome lui a été hostile, ou elle  n’a fait que la tolérer de mauvaise gr ce, à contro cceur.  Soyons justes: il était difficile qu’il en fùt autrement tant  qu’on était dans le feu de la révolution. Aujourd’huì,  l’ordre est rétabli; les choses ont repris leur cours naturel et  régulier; les gouvernements constitutionnels sont la force  et la gloire de l’Europe; la paix du monde est dans leurs  mains. Tant que la Franco et l’Angleterre ne seront pas aux  prises entro elles, toute guerre sérieuse est impossible.  C’est vers les gouvernements costitutionnels que se portent  l’opinion publique, le voeu et l’espérance des nations. C’est  auprés des gouvernements costitutionnels que le  catholicisme trouve respect, justice et protection.  L’Angleterre elle-méme, malgré la suprématie  anglicane de ses rois, a émancipé les catholiques, et des  orateurs papistes remplissent de l’éclat de leur éloquence  les salles de Westminster. L’avenix de Rome est là, dans  son alliance intime avee les gouvernements  constitutionnels. Le pacte du XVIe siécle, malheureux,  mais politique alors, serait aujourd’hui à la fois un  anachronisme ridicule, et une faute énorme. Aprés avoir,  au XVIe siécle, abandonné ja liberté parce qu’elle se  mourait, voudrait on aujourd’hui rester fidéle à l’agonie du  despotisme? C’est une erreur où Rome ne tombera pas,  parco qu’il n’est pas dans sa nature d’y tomber. Il faudrait  pour cela qu’elle eút un pouvoir qu’elle n’a pas, le pouvoir  de se dénaturer, de renoncer à ses principes, à ses  traditions, à sa mission. Rome sait proportionner  l’instrument  mondain aux temps, aux circonstances, aux besoíns. Elle ne  se sépare jamais définitivement de l’avenir, et l’avenir  aujourd’hui appartient aux gouvernements constitutionnels  ”. </foreign>
Queste parole, stampate in un giornale francese,  uscirono dalla penna di un valente statista italiano, che non  disdegna talora di scrivere nei giornali francesi. Noto questa  circostanza, affinché serva di scusa alle poche avvertenze,  che sto per soggiungere, imperocché chi scrive in un  giornale è costretto a vestire colle sue fogge i propri  pareri. Laonde, contraddicendo ad alcuni cenni accessorii  del prefato articolo, io non credo di oppormi alla mente che  lo dettava, ma solo di spogliarne il concetto principale  dall’abbigliamento parigino che lo ricuopre. Il perché io  spero che queste mie avvertenze siano per essere approvate  dall’illustre scrittore, o almeno scusate. Che Roma debba <hi rend="italic">riconoscere e santificare i progressi  del genere umano e patrocinare l’alleanza della religione e  della libertà</hi>, è verissimo purché si parli di una libertà  moderata e stabilita per vie legittime; né certe il valoroso  statista intende la cosa altrimenti. Ma ciò vuol dire che  Roma ecclesiastica dee fare ciò che fa e ha sempre fatto. La  libertà ripudiata più volte, o era colpevole ne’ suoi  principii, cioè causata da violenza e da ribellione; o  colpevole nel fine, cioè volta ad eresia e a miscredenza. In  ambo i casi Roma è da lodare di non avere immolata a una  libertà falsa e ingannevole la giustizia e la religione, e di  aver provveduto all’onore della libertà vera e innocente,  vietando alla sua maggiore nemica di farne le veci e di  vestirne le spoglie. Roma spirituale insomma non ha mai  combattuto che la libertà apparente, e se in ciò essa merita  biasimo, si dee condannare l’antichità più lodata, nella  quale, da Pitagora a Focione e all’Uticense, non si trova un  sol uomo virtuosamente grande, che non sia stato acerrimo  nemico ai demagoghi. Ma quando la libertà era devota a  Dio e ai diritti legittimi, Roma spirituale e temporale le fece  buon viso, e accarezzolla, e propugnolla, e contribuì a  stabilirla e radicarla in tutta Europa, facendo balzar la  corona dal capo dei re e degl’imperatori, se il duro spediente  era necessario per la difesa di quella. Cinque secoli di glorie  italiane attestano al mondo il sublime tribunato della tiara  pontificale. Ma ella mutò versi nel secolo sedicesimo e  patteggiò coi governi assoluti. Certo in quel secolo infausto  ebbe luogo una gran mutazione; se non che questa si dee  imputare ai popoli ed ai principi, anziché ai papi.  Imperocché i popoli ed i principi divisero allora per la  prima volta la libertà e la potenza dall’ossequio verso quella  madre, che le aveva generate e nudrite; gli uni dando  orecchie alle lusinghe di Lutero, e gli altri scotendo il freno  civile del Pontefice, e contrapponendo al suo morale  imperio i cannoni e gli eserciti. Or che poteva far Roma in  tal frangente? Doveva forse aderire a un’eresia che  distruggeva la religione, e ad uno scisma, che rompeva  l’unità europea, riducendo al nulla le fatiche di tanti secoli?  O era tenuta ad accrescere il male e la disunione, cacciando  dal suo seno eziandio que’ principi, che riconoscevano le  chiavi spirituali, ma contrastavano colla forza alle altre parti  de’ suoi diritti? Roma non fece né l’una cosa né l’altra,  e il genere umano tutto quanto dee ringraziarnela. Ella si  lasciò incatenare civilmente, purché la religion fosse  salva; ché in ciò consisteva la somma del tutto. Ella non  soscrisse alcun patto cogli usurpatori; ma poiché questi  aveano dalla loro gli strumenti di guerra, e a lei solo restava  l’autorità pacifica della parola, ella stette paga a protestare,  e osò ripetere in modo solenne le sue proteste persino  dinanzi alla maestà di Ludovico quartodecimo e di  Napoleone. Tal fu il procedere di Roma; la quale permise  ad alcuni principi ambiziosi e dissoluti di annullare le  constituzioni civili del medio evo, e ad un frate tornato al  secolo di smembrare la cristiana repubblica. Parlo qui dello  stile consueto della Santa Sede, e non delle azioni  particolari di alcuni papi; perché in ogni governo bisogna  distinguere il tenore ordinario de’ suoi portamenti dalle  eccezioni fondate nell’arbitrio o nel capriccio degl’individui.  Le quali eccezioni nel nostro caso non fanno al proposito;  perché se, verbigrazia, Clemente settimo se la intese con  Carlo quinto per dar Firenze in preda ad un Medici, il  magnanimo Giulio non mirò nel suo glorioso pontificato  che all’espulsione dei barbari, liberò Bologna dalla tirannide  dei Bentivogli, e fu sollecito per la libertà di Genova,  essendo per la inclinazione antica contrario ai gentiluomini  e favorevole al popolo. Certo da questa disposizione di  Giulio non si può inferire che Roma sia stata per abito  avversa ai gentiluomini, come dagli affetti privati di Leone  e di Clemente non si può dedurre ch’essa abbia favoreggiato  costantemente il dispotismo de’ principi. L’illustre statista non può ripugnare sostanzialmente a  queste considerazioni, poiché egli non biasima Roma del  suo contegno ne’ tempi più recenti, quando <hi rend="italic">l’incendio  delle rivoluzioni avvampava</hi>. Ma se Roma è da lodare,  allorché non abbraccia la causa della libertà licenziosa e  crudele, si dee pur commendare quando ripudia la libertà  sacrilega, come fu quella di Francia nel millesettecento  novantuno, e com’è quella di Spagna ai dì nostri. Né la  vera libertà può lamentarsene; perché i tumulti e i sacrilegi  l’uccidono, e adducono la tirannide. Si dee anzi saper grado  alla previdenza di Roma per aver ella rifiutato il suo  assenso ai principii di una libertà menzognera, che  riuscirono alla dominazione più funesta, qual si è quella  dei soldati e della plebaglia. Parigi non dee aver  dimenticate le carezze del Robespierre e del Buonaparte;  né quelle del Baldomero Espartero e de’ suoi satelliti  usciranno facilmente dall’animo alla misera Barcellona. Quanto alla libertà ordinata e legittima, si dee credere che  Roma l’ami e la favorisce anche ai dì nostri, tra per istinto  di umanità, di mansuetudine, e perché la conosce utile alla  religione. Il suo buon accordo colle monarchie  rappresentative del Belgio e della Francia, ne è una prova.  Essa consacrò col suo assenso i nuovi reggimenti di questi  paesi, come prima li vide pacificamente assestati, e  disapprovò in modo non equivoco la torbida fazione dei  legittimisti. E il fatto prova che i governi civili sono spesso  più favorevoli alla libertà della Chiesa che gli assolutisti;  onde anche qui si dee ammirare il senno di Roma. L’esimio  statista ha dunque perfettamente ragione su questo articolo;  se non che mi pare ch’egli abbia omesso una considerazione  assai importante. La quale si è, che se Roma ha d’uopo  fino ad un certo segno dell’aiuto dei governi rappresentativi,  questi hanno assai più bisogno di Roma; perché da Roma  dipende la salute del cattolicismo, e da questo la  conservazione del Cristianesimo, il fine delle guerre e delle  rivoluzioni, il successivo ricomponimento dell’unità  europea, e la civiltà pacifica dei mondo. Roma adunque non  può tanto ricevere dalle nazioni, che loro non dia assai più,  e pei diritti alla riconoscenza non sia sempre in capitale. Ma  l’inclito scrittore non si dee incolpare di avere tralasciata  questa e simili considerazioni; le quali non sono cose  stampabili al dì d’oggi nella maggior parte dei giornali  francesi. <hi rend="italic">Revue des Deux mondes</hi>, tom. 32, pag. 523,  524. GUICCIARDINI, <hi rend="italic">St. d’Ital.</hi>, lib. 7, cap. 2,  Parigi, 1832, tom. II, p. 399.  Questa nota fu scritta nel  ’43, quando erano ancor fresche le carneficine legali di Madrid e della Catalogna. </p></note>. Imperocché, se credendo alle leggi consuete del cuore umano, ella misurasse il suo affetto da quello che le è portato, dovrebbe essere più inclinata ai popoli, che ai principi. Havvi nelle nazioni cattoliche un naturale istinto, che le trae ad amare e adorare la paternità sublime del Papa, e nella potenza eccessiva dei principi qualche cosa, che la ripulsa. Ed è naturale; perché i dominanti veggono nel Papa un emulo ed un freno, e i popoli un padre, un mediatore, un propugnacolo. Rade sono nelle storie le differenze insorte fra Roma e i popoli; frequentissime fra Roma e i re. Troppo è noto quante contumelie, quante vessazioni, quante persecuzioni  svergognate ed ipocrite, pubbliche e secrete, la Santa Sede  abbia tollerate dai re assoluti di Spagna, di Francia e  d’Inghilterra, e dagl’imperatori bizantini e tedeschi. Basti  dire che la parte guelfa fu popolana e repubblicana, la  ghibellina regia e imperiale. L’eterodossa riforma del  cinquecento fu opera principesca e patrizia, sia rispetto a  coloro, che la stabilirono in Germania, in Inghilterra, in  Olanda, nella Scandinavia, come riguardo a quelli,  che vollero introdurla in Francia e in Italia, donde fu  propulsata principalmente per lo zelo e la mano dei popoli.  Qual è lo scisma, che non sia stato rogato da un sovrano  rescritto? L’Arianesimo, che menò tanta, strage nell’antica  Chiesa, e le due ampie scissure, che ancor durano  nell’Europa orientale e vi perpetuano la barbarie, dovettero  la loro origine, o almen gl’incrementi, alla superbia degli  imperanti. Fra i medesimi principi cattolici, che parvero più  ligi a Roma, ve ne furono ben pochi, che non abbiano  offeso il pontificato con gravissime ingiurie. Ludovico  quartodecimo fece alla Santa Sede un tratto così insolente,  che oggi un principe cristiano se ne vergognerebbe, usando  col Turco. Filippo secondo mosse guerra al Pontefice per  mezzo di quel ribaldo pinzochero del duca d’Alba; e  l’esercito di Carlo quinto dette alla città santa un sacco più  crudo, sacrilego ed orrendo delle rapine, ch’ella ebbe a  sostenere dai Vandali e dai Goti. Per quanto mi ricorda, un  solo re cesse alla disarmata presenza del primo pastore  cristiano, come già Alessandro a quella del pontefice ebreo,  e ringuainò la spada, con cui l’assaliva; ma per poco onore  dei potentati cattolici e civili, quel re era un barbaro e un  infedele. L’amore e il tripudio affettuoso delle popolazioni,  che fra tutti gli omaggi è il più caro a chi siede in dignità  suprema, nessun grande, nessun potente, nessun eroe lo  riscuote così vivo, effuso e spontaneo, come il Papa,  quando egli affaccia quella sua maestà unica in terra agli  occhi de’ suoi figliuoli. Allorché il settimo Pio andò in  Francia per sagrare Napoleone, (me ne spiace pei  legittimisti) benché le credenze e gli usi cattolici fossero  spenti nella maggior parte dei cittadini, nientemeno  incredibile fu la festa e la venerazione, con che tutti  l’accolsero. Bello e dolce spettacolo era il vedere quel santo  vecchio carezzar sorridendo i pargoli, che gli correvano  incontro, e lacrimando di tenera consolazione benedir le  turbe affollate. Tanta è la simpatia del cuore e la soavità  dell’affetto, che stringe insieme il povero volgo e il padre  supremo dei Cristiani! Fra quella gara universale di gioia e  di adorazione il meno commosso e riverente fu certo  l’uomo, per cui il canuto Pontefice avea valicate le Alpi e  corso un tanto cammino. E qual fu il guiderdone, di che  poscia il magnanimo Pio fu rimeritato? Ma se il Papa ebbe  ed avrà sempre molto a soffrir dai potenti, si consoli  coll’ossequio affettuoso dell’umile plebe, e colla  similitudine, che anche per questo rispetto egli ha con  Cristo, odiato e perseguitato dai grandi e dai superbi del suo  tempo, ma amato dai deboli e dagl’infelici, che in lui  ravvisavano un padre, un salvatore, un fratello.</p>
<p>	Benché per origine, per genio, per costume, Roma sia  popolana, e le sue viscere materne si commuovono  singolarmente per chi soffre e non è favorito dalla fortuna,  non si vuol però credere che nelle sue deliberazioni ella  dimentichi l’imparzialità condecente al suo grado  supremo, e non ami egualmente tutti i suoi figli.  Anzi una delle cose, che più onorano la Santa Sede e sugli  umani reggimenti l’esaltano, è appunto quella moderazione  assennata ed equanime, per cui ella si governa colla  ragione, non coll’affetto, e come madre comune tiene in  equilibrio la bilancia fra i principi ed i popoli, senza  lasciarla inchinare da un lato a scapito dell’altro. Che se agli  osservatori superficiali è talvolta paruto il contrario, chi  ben avverta agli aggiunti dei luoghi e dei tempi, vedrà in  ciò medesimo un effetto di quella savia moderanza.  Imperocché, quando le opinioni e gli affetti degli uomini  declinano a un estremo, egli è d’uopo sospingerli alquanto  verso la parte opposta, acciò dalla combinazione delle due  forze contrarie, dalla oscillazione temporanea che ne risulta,  siano in fine ridotti e fermati nella sapiente perfezione del  mezzo. Allorché nel medio evo gl’imperatori e i re  potevano ed osavano ogni cosa, e minacciavano colla  religione la libertà e la civiltà dei popoli, Roma abbracciò la  causa di questi con ardor giovenile congiunto a canuto  senno, e la sostenne per alcuni secoli con virtù e costanza  incredibile. Né si vuol già credere che Roma avversasse  ne’ principi la sovranità civile, sempre augusta e  veneranda; ella combatteva gli abusi e non le instituzioni, la  forza e non il diritto, le reliquie superstiti e predominanti  del dispotismo barbarico e pagano, e non la monarchia  novella e benigna, figliata del Cristianesimo. Imperò,  quando i semi funesti uscirono dalle reggie e dalle castella,  e per opera di Lutero e di Cartesio si sparsero per le piazze,  per le scuole e per le officine, infettando quasi tutto il ceto  laicale e le moltitudini, dando alla luce successivamente  l’eterodossia religiosa, filosofica, politica, introducendo  nella speculazione e nella pratica le dottrine di una civiltà  empia e di una libertà licenziosa, e infine spaventando gli  uomini coll’idra sanguinosa delle rivoluzioni, la Santa Sede  accorse alla difesa del trono e del principato, guidata dal  medesimo consiglio, che prima l’aveva indotta a proteggere  i comizii, i municipii e le diete. Né in questo caso ella fu  parziale delle monarchie, che dianzi stata fosse delle  repubbliche; patrocinando in ogni tempo colla stessa  oculata fermezza il principio sovrano dell’equità e del  diritto, combattendo l’anarchia e la violenza, qualunque  fosse il loro mantello, e abbracciando con generoso  ardimento, (ciò che di rado s’incontra fra gli uomini,) il  partito men fortunato e più giusto, o almeno manco lontano  dalla moderazione e dalla giustizia. Insomma Roma ebbe  quasi sempre negli ordini civili un solo nemico, cioè la  barbarie, e un solo scopo’ cioè l’incivilimento; quella,  inseparabile dal dispotismo regio, dall’anarchia popolare,  dalle false ed empie dottrine; questa, indivisa dell’autorità  legittima, dalla libertà moderata, dalla professione del vero  in filosofia e in religione. Niuno perciò reputi il Pontefice  poco propizio alla libertà dei popoli, perché egli odia la  sfrenatezza civile fondata sulla miscredenza, o  infesto al potere sovrano, perché depose in addietro i re e  gl’imperatori. Se oggi i partigiani degli ordini liberi sono in  generale avuti a sospetto dal custode dei divini oracoli, ciò  nasce dall’infausto connubio fatto da più di un secolo fra le  dottrine civili e le massime perverse di una filosofia  sacrilega e distruggitiva di ogni vivere sociale. Ma quando  il periodo di mendace sapienza incominciato colla Riforma  e col Cartesianismo avrà fine, e i popoli torneranno a quei  principii di libertà santa e italiana, che regnavano nei tempi  addietro, sceverandoli da ogni vestigio di loglio barbarico, e  recandoli a perfezione, la Chiesa si mostrerà di nuovo  affezionata ai popoli e ai diritti loro. Né perciò avrà ella  mestieri di abbandonare la causa dei regnanti, perché le  massime della politica cristiana sono egualmente conformi  agl’interessi degli uni e degli altri. I dissapori e i litigi fra  chi ubbidisce e chi comanda, che in antico nascevano dalla  barbarie superstite, ora provengono dalla barbarie rediviva,  cioè dagl’influssi, che le dottrine eterodosse, seminatrici di  risse e di scandali, ebbero nei sovrani e nei sudditi,  rendendo la monarchia dispotica e la libertà licenziosa.  Perciò l’unione sarà ristabilita, quando la società tutta  quanta verrà richiamata all’unità conciliatrice delle credenze  ortodosse. Al che gioverebbe non poco la confederazione  italiana; perché i capi dei vari stati e i loro soggetti  possono difficilmente essere uniti e accordanti, mentre le  varie provincie vivono fra loro disgiunte, e schiuso è il  varco alle discordie intestine e alle invasioni straniere.</p>
<p>	Lo scopo ultimo o supremo di Roma in ogni suo procedere  è la salute degli uomini, la custodia e la propagazione del  divino deposito, che le venne affidato. Ogni altro vantaggio,  benché grande, ogni altro bene, ancorché segnalato, dee  sottostare a quel fine eccellentissimo: e convenevolmente;  perché, lasciando stare le considerazioni di maggior  rilievo, tal è la stretta congiuntura, che corre fra i due  ordini fondamentali della civiltà e della religione, che  quanto conferisce al bene di questa è eziandio conducente  agl’interessi di quella. Il che basterebbe a farci venerare nei  papi i primi motori e operatori di ogni progresso europeo;  conciossiaché non v’ha quasi arte, né scienza, né  impresa nobile, che non abbia avuto i suoi principii e spesso  i suoi incrementi dalle influenze cattoliche. E come  potrebb’essere altrimenti, giacché la civiltà tutta quanta è  un’applicazione di certi pronunziati speculativi e  fondamentali, che nella religion si racchiuggono, né fuori  di lei possono rinvenirsi, essendo essa la notizia riflessiva e  parlata dei primi principii del sapere? Che se ogni umano  culto si radica nelle credenze quello, di cui l’età moderna è  gloriosa, procede dall’Evangelio, e si può definire  compendiosamente il dogma cristiano adattato alla pratica e  incarnato nel vivere civile. D’altra parte, in virtù di questi  medesimi legami, non v’ha miglioramento civile, (purché  effettivo e non apparente), che non profitti alla fede;  onde i pastori della Chiesa, facendosene promotori, non  trapassano i confini del loro ministerio, e la religione anche  per questo rispetto si rifà dell’opera loro. Se ne rifà, perché  i disordini civili ridondano per mille versi in danno della  disciplina ecclesiastica, della pietà e dei costumi, e sono  spesso cagione di eresie, di scismi, di miscredenza; se ne  rifà, perché si onora della civiltà, come di un’opera sua, e  adesca gli uomini a procacciarsi i beni eterni, mostrandosi  tenera e sollecita della loro felicità temporale. Quindi è,  che nei tempi dolorosi e difficili il cielo suscitò quasi  sempre nel seno della Chiesa qualche uomo straordinario,  autore di trovati proficui o di delizie innocenti, acciò  mentre i nemici di essa l’accusavano come disutile o  funesta, si toccasse con mano che non era in lei spento il  seme delle cose belle e gloriose. E senza parlare dei primi  secoli, in cui rifulse tanto splendore d’ingegno e di facondia,  Bernardo non fu egli coetaneo di Abelardo, Dante di  Filippo il Bello, Michelangelo di Lutero, il Malebranche  dello Spinoza, e il Vico del giovane Voltaire? Ciò che  avvenne nelle opere d’ingegno, succedette eziandio nelle  civili; e l’istoria del medio evo è così ricca per questa  parte, ch’è inutile l’entrar negli esempi. Ora, se io non  m’inganno, l’impresa della confederazione italiana sarebbe  al dì d’oggi di gran pro al cattolicismo, sia instaurando la  scaduta potestà civile del Papa in modo conforme e  proporzionato all’indole e ai bisogni del secolo, sia  accrescendo di rimbalzo il lustro della sua dignità religiosa,  e conciliandole l’affetto e la riverenza dei traviati. sia in fine  destando la maraviglia universale con un fatto nuovo,  magnifico. straordinario, partorito dall’idea cattolica. Oggi i  Protestanti, i razionalisti, gl’increduli di ogni setta e di ogni  colore muovono contro la religione cattolica due gravi  calunnie, le quali a chi non penetra bene addentro nelle  ragioni dei successi umani possono parere speciose. Essi  accusano il cattolicismo in generale di pregiudicare alla  civiltà, allegando che questa fiorisce assai meglio nei paesi  eterodossi; e la Santa Sede in particolare, come non curante  del buono stato civile d’Italia e poco sollecita di provvedere  al suo comune vantaggio. Cercherò fra poco ciò che vi ha di  saldo nella prima asserzione, e mostrerò che,  sebbene il fatto sia vero, la ragione di esso non è  quella, che viene allegata. Quanto al secondo capo, se il  Papa, come primo principe e cittadino d’Italia, non può più  esercitare su di essa quella signoria incivilitrice, che fu la  cagion principale delle nostre grandezze, a chi se ne dee  recare massimamente la colpa, se non a’ suoi consorti  nell’italico príncipato? Ma come prima i re ed i popoli siano  disposti a riverire nel prete del Vaticano, non solo il  successore di Pietro, ma l’erede del settimo Gregorio e del  terzo Alessandro, rigeneratori immortali della patria loro,  l’Italia e con essa la Cristianità universale  risorgeranno a novella vita. Niuno creda che Roma, usando  fare, con tolleranza longanime, della necessità virtù e della  sorte saviezza, sia imemore de’ suoi alti destini, o non  sappia che nelle sue mani sono riposte ancor oggi le sorti  del mondo. Ella è paziente, perché eterna, come quel  Dio, che l’ha fondata; e non si affretta a preoccupare il  tempo, perché non si sente incalzata da esso, e sa che non  può mancarle, Ella non ignora che chiunque vuol  comandare al secolo dee sovrastargli, e con azioni rare e  magnanime sforzarne la meraviglia. Così ella fece nei tempi  addietro colle leghe eroiche, colle poetiche crociate, colle  missioni cosmopolitiche, colle mirabili schiere di tesmofori  taumaturghi e d’inermi conquistatori. Così ella farà  nell’avvenire, quando la Providenza impietosita alle miserie  italiane, muterà il cuore dei nostri principi, e porgerà  occasione al loro capo di salvar nuovamente la patria, tante  volte redenta ed esaltata da’ suoi precessori. E chi può  dubitare che, giunta l’opportunità avventurosa, il Pontefice  non la pigli cupidamente? Non è egli indotto a farlo dal  suo gran cuore, dall’onor del triregno, dal bene della  religione, dalla carità della comune patria, dalla salute dei  Popoli e dei loro rettori? Non vi è invitato dagli esempi del  passato, dai dolori e dai desiderii del presente, dai terrori e  dalle speranze dell’avvenire? Imperocché. Dio buono! che  sarà della religione e di questa povera Italia, come prima si  desterà una nuova fiamma in Europa, se alla nostra  disunione e deboleza non si rimedia? Certo la fede non può  perire; ma ella può esser martire e sostenere di que’  travagli, che spaventano l’imaginazione; e la storia   c’insegna che la Chiesa e l’Italia sono per lo più indivise nei  martori come nei trionfi, e paiono destinate a provar di  conserva il riposo della bonaccia e i furori della procella.  All’incontro che gaudio, che gloria, che dolce ed onorato  riposo, quando l’antica fratellanza degl’Italiani sarà  ripristinata per opera del comun padre! Qual è il cittadino,  che non gli sarà obbligato, racquistando per esso una  patria? Qual è il principe, che non gli sarà grato,  vedendo per opera di lui assicurato il suo trono? Qual è  l’amatore della religione e della gentilezza, che gli rifiuterà  l’ossequio, contemplando rinata per virtù di esso la nazione,  che disciplinò l’Europa, e serba in modo speciale il deposito  delle divine promesse? Con che effusione di gioia, con che  pietà, con che lacrime, verrà salutato da tutti il pacifico  liberatore’ Santo Padre. se il cielo non ha ordinato che  questo lieto giorno rallegri la vostra canizie, voi godete  certo, pensando che toccherà a qualcuno dei vostri  successori. Ma accresca, se è possibile, il vostro giubilo e  la vostra speranza, il sapere che questo sacro voto alberga  pure nel cuore di tutti i vostri figli. Vi consoli l’intendere  che l’eccelsa sede, su cui la Provincia vi ha collocato, è per  noi tuttavia e sarà perpetuamente quello che fu in antico.  Molti popoli e principi sviati hanno potuto  rinnegarla; altri più ipocriti hanno potuto conculcarla,  facendo, sembiante di riverirla, scegliendo fra le sue divine  prerogative quelle che loro, piaceva di riconoscere, e  componendo o alternando un ossequio bugiardo colla  ribellione verso di essa. Ma noi, senza essere commossi da  tali esempi, né sedotti dai sofismi, con cui si tentò di  legittimarli, perseveriamo costanti nell’antica fede, e vi  veneriamo, non solo come vicario di Cristo e monarca  spirituale della sua Chiesa, ma come arbitro e pacificatore  in universale dei popoli e dei principi cristiani, e in  particolare di quelli d’Italia. Vi veneriamo, come creatore e  salvatore della patria, che Iddio ci ha data; e se i tempi  corrono contrari a una parte dei vostri privilegi, aspettiamo  con desiderio quell’ora, in cui potrete di nuovo esercitarli.  Non vi ha prescrizione giuridica contro ai diritti indelebili,  né rapina che duri, quando chi n’è spogliato è certo di  sopravvivere all’usurpatore. Né perché vi si tolga al  presente di farli vivi, crediamo che sia accorciato e  indebolito il vostro braccio, o scemata la vostra potenza. I  principi secolari possono veder menomata o spenta la forza  loro, che consiste nei tesori, negli eserciti e in una opinione  labile e caduca, come coloro, in cui ella si annida. La vostra  forza, beatissimo Padre, non è riposta nell’oro, o nel ferro,  o nei pareri degli uomini, ma nelle promesse divine e nelle  idee eterne, di cui siete l’interprete e il promulgatore. La  potenza delle idee, eziandio umanamente, è superiore a  quella dei mortali, del tempo e della fortuna. Non vi ha  forza creata, che contrasti alle idee; perché esse sono il  senno di Dio, e il loro trionfo è quello della Providenza.  Voi siete inerme e debole, e questa condizione, non che  diminuire, mette il colmo al vostro potere. I vostri  antecessori furono inermi e deboli, e perciò regnarono il  mondo colla santità degli esempi e colla efficacia della  parola. Se i tempi sono cambiati, la mutazione non è dal  canto vostro, poiché voi annunziate, come in antico, il  verbo di vita, voi compartite i rivi di quella fonte, che reca  ai bramosi un refrigerio eterno, in voi rivivono le virtù di  Pietro e danno un nuovo risalto alla facondia dei vostri  insegnamenti. Essa non è dal canto dei figli, che vi son  rimasti fedeli, i quali sperano ed amano come i loro avi, e a  voi levano lo sguardo per nudrire l’affetto e rinfrancar le  speranze. Non si può dir né anco che duri dal canto di tutti  quelli, che vi hanno diserto; poiché il loro orecchio non è  più chiuso affatto e sordo alla vostra voce, né muti ad essa  e indurati i loro cuori. Quando testé narravate al mondo  cristiano il lento ed orribile martirio di una Chiesa, che  tiene oggi il primo luogo nel vostro paterno animo, perché  Iddio le ha assegnato il primo grado nelle sventure, l’Europa  tutta mise un grido unanime d’indegnazione, che fece  impallidire e fremer di rabbia il fiero oppressore. Ciò  dimostra, Padre santo, che voi siete più forte di quel  barbaro, non ostante le migliaia de’ suoi satelliti armati. E  che importa, se il cielo gli concede ancora qualche  anno di vita per toccargli il cuore, o colmar la misura delle  sue scelleratezze? Gl’indugi della pietà e della giustizia  possono scorar gli altri uomini; ma non i vostri figli: i quali  aspettano rassegnati l’ora della consolazione, perché sanno  di adorare un padre immortale.</p>
<p>	Come Roma è il seggio privilegiato della cristiana  sapienza, il Piemonte è ai giorni nostri la stanza principale  della milizia italiana. Posto alle falde delle Alpi, e bilicato  fra l’Austria e la Francia, quasi a guardia della penisola, di  cui è il vestibolo e il peristilio, egli par destinato a velettar  là sui monti, e a schiacciare tra le sue forre ogni estranio  aggressore facendo riverire da’ suoi potenti vicini  l’indipendenza d’Italia. Ma oltre all’essere il campo e il  presidio comune, le idee rigeneratrici debbono germinare  principalmente nel suo terreno per due ragioni particolari,  l’una delle quali concerne la stirpe che l’abita, e l’altra  s’attiene alla famiglia che lo governa. Per amendue questi  capi si può credere che quella redenzione italiana, a cui tre  secoli sono Niccolò Machiavelli invitava e confortava  indarno i principi signoreggianti alle radici  dell’Appennino, debba quando che sia uscir dal Piemonte. I cui  abitatori sono i più freschi e novizzi degl’Italiani nelle opere  civili, e sino ad un’età poco rimota da quella che oggi corre  attesero al culto delle armi solamente. Ora la storia ne  insegna che le imprese più illustri son riservate ai popoli  nuovi, e l’aumento dei beni sociali ai popoli armigeri;  perché quella esuberanza di vita, che bolle nei giovani, gli  scalda alle cose grandi, e la militare palestra, fortificando i  corpi, invigorisce gli animi, e gli addestra alla gara delle  idee e ai conquisti dell’intelletto. Onde in tutti i luoghi, dove  lettere, le scienze e le arti belle furono in fiore, i tempi aurei  di queste discipline vennero preceduti da molti secoli di  fiera e marziale rozzezza. Del che occorrono non pochi  esempi nella storia, come i Macedoni dell’antichità, gli  Arabi del medio evo e i Prussiani dell’età moderna. Un  popolo, che tenga ancora alquanto del ruvido e non abbia  per l’addietro esercitato molto l’ingegno, è come un  maggese rigoglioso e fecondo, che promette al bifolco  un’abbondante ricolta. Si osserva pure che nei vari periodi  del vivere di una nazione vi ha sempre una provincia  speciale, che contiene, come dire, il principio dinamico  de’ suoi progressi o del suo risorgere, secondoché essa  nazione, è in sul fiorire o scadente. Queste provincie  rallignatrici si succedono nel giro del tempo, e di rado  incontra che alcuna di esse adempia molte volte il  medesimo ufficio. Conciossiaché il corso della civiltà è  come quello del sole diurno, che risplende successivamente  a tutte le parti del globo, ma non si ferma sopra nessuna. La  luce italiana, che nei tempi più longiqui spiccò dall’ostro e  mosse verso settentrione, par che debba oggimai tenere un  cammino contrario; e siccome l’Italia è il  compendio di Europa, due simili corsi civili si possono  notare per qualche rispetto nel resto del continente. Così la  nostra cultura, che a principio fiorì probabilmente e rifulse  nella Trinacria, o almeno fu meriggiata e propria di quelle  regioni, dove il nome di Grecia venne qualificato  coll’epiteto della grandezza, divenne in appresso romana; e  quando la risorta barbarie fu dissipata novellamente, le  lettere italiane furono sicule, prima di essere fiorentine.  Ora, come il capo australe ebbe le novellizie intellettive del  nostro paese, sembra che i frutti serotini sian riserbati alle  parti boreali di esso. Da queste generalità passando a una  considerazione più minuta, troviamo che l’incivilimento  italico ebbe di mano in mano diversi seggi; e prima spuntò  nelle alte valli selvose dell’Appennino; poi crebbe nelle  vallee più basse, messe a coltura domestica, e lungo le  acque barcherecce, quali sono il Liri, il Tevere, l’Arno,  l’Adige, il Po; quindi scese ne’ siti rivieraschi, come  Amalfi, Pisa, Venezia, e le liguri spiagge; e in fine mise  radice nelle pianure rilevate di fruttiferi colli e corse da rivi  pescosi, che sottostanno alle penne delle Alpi. La lunga  spina montuosa, che corre, quasi vertebra della penisola,  dall’ardente Etna al nevoso Cenisio, segna per così dire, le  successive propagini dei generosi tralci, che a poco a poco  si stesero ed abbarbicarono nelle varie zone d’Italia, e le  rallegrarono coi loro proventi. Laonde siccome la civiltà  nostra fu in origine appennina, quindi circonfluviale, in  appresso litorana, par ch’ella debba essere per ultimo  subalpina; e come incominciò il suo corso in Sicilia, sembra  destinata a compierlo in Piemonte, dove il genio italico  tiene ancor del macigno, ma è forte e bene aspirante,  secondo l’indole dell’età fervida. E siccome ogni cielo civile  si suole intrecciare con un sistema di monti, e colla  complession di una stirpe, (atteso le attinenze, che legano  l’uomo coll’ambiente che respira, e coi luoghi che abita),  l’ultima coltura parziale d’Italia dee essere alpina e  appartenere a quel ramo pelasgico, che più si confuse colle  altre schiatte. Imperocché i Piemontesi partecipano più  che gli altri Italiani dei Celti e dei Germani, anzi di una  terza razza, che si vuol distinguere dal ramo giapetico  degl’Indopelasghi, se i prischi Liguri si considerano come  un rampollo iberico o piuttosto cantabrico, apparentato coi  moderni abitanti della Biscaglia. Ora la mescolanza delle  stirpi impedisce per lungo tempo il loro maturamento, ma le  rinsanguina e vantaggia; tanto che, finita che hanno la loro  compenetrazione, il legnaggio, che prevale nella mistura,  ristorato e rifatto dal sangue avventizio, fruttifica tanto  meglio, quanto muove più tardi. Che il genio pelasgico,  nazionale d’Italia, sia destinato a predominare anco nella  tempra dei Piemontesi, e che l’ora sia giunta, in cui dee  fruttare, avendo fornito quel secreto apparecchio, col quale  la natura suol disporre e lavorare nei penetrali dello spirito  umano i maravigliosi portati dell’arte, si ricava dal fatto.  Imperocché da un secolo in qua il Piemonte è  entrato gloriosamente nell’aringo delle lettere e delle  scienze, mostrandosi pari all’eminenza dell’ingegno italico.  Fra gli uomini segnalati, che vi sorsero in questo periodo,  alcuni spiccarono un volo maggiore; e due di essi poggiaron  sì alto che soli basterebbono ad illustrare qualunque età e  qualsivoglia paese. Il Botta, raccontando l’indipendenza  americana, diede all’Italia una egregia storia, ed esponendo  le quadrilustri sventure della penisola sotto i Francesi,  vendicò molti torti, e protestò eloquentemente contro il  dominio straniero. Il Caluso fu l’uomo più dotto d’Italia, e  forse il savio più universale de’ suoi tempi; giacché non  vi ha quasi una sola parte di gentile erudizione, in cui non  abbia impressi i segni del suo valore <note place="foot"><p> Tommaso Valperga di Caluso è uno di quegli uomini rari,  la cui fama non è proporzionata alla grandezza de’  meriti e dell’ingegno. Imperocché, salvo qualche erudito,  chi è che conosca il suo nome e le sue opere? E pur egli,  oltre che fece dono dell’Alfieri all’Italia, come il Gravina  acquistò il Metastasio, oltre che gittò presso di noi i  fondamenti dell’erudizione orientale, si può considerare  come il creatore della filologia e letteratura subalpina. Si  dee perciò desiderare che gli eredi della scienza e del nome  di un tant’uomo si mostrino riconoscenti alla sua memoria,  dandoci una raccolta delle sue opere già stampate e delle  manoscritte; alcune delle quali possono giovare anche oggi  ai progressi, e tutte appartengono alla storia del sapere.  Sarebbe questo un monumento onorevole al Piemonte, e  atto a far ricredere coloro che accusano questa provincia di  essere ingrata verso i suoi grandi vivi e morti, e si  maravigliano che l’Alfieri e il Lagrangia non vi abbiano  nemmeno un’inserizione o una statua.</p></note>. Il Lagrangia, che si  doleva del non esservi un altro universo, onde potesse  scoprir le leggi, e acquistare il possesso, non a sé, giusta il  voto ambizioso del Macedone, ma all’ingegno umano e alla  scienza, è sol per questo rispetto inferiore al fortunato e  sommo Inglese, che lo precedette di un mezzo secolo.  Finalmente l’Alfieri creò di pianta la nostra tragedia,  richiamò le lettere trasandate ai loro principii, instaurando il  culto di Dante, e inaugurando un’Italia italiana, quando i  figliuoli e i nemici di essa cospiravano insieme a volerla  barbara. In questa insigne tetrarchia dei subalpino ingegno  risplende la sapiente libertà dello spirito, vero marchio della  grandezza; ma tal dote è cospicua specialmente in Vittorio  Alfieri, che protestò a viso aperto contro la servitù letteraria  e civile de’ suoi tempi, e levò alto una insegna  d’indipendenza patria. Nel che il fiero Astigiano rispose  fedelmente alla vocazion del Piemonte, piantato dalla  Providenza a tutela del resto d’Italia, come le piramidi e le  aguglie naturali delle Alpi, che gli fan cerchio alle spalle.  Ora quando in una provincia sorgon uomini di tal nerbo,  egli è segno che l’ ora è giunta, in cui il paese, che gli  ha prodotti, è maturo alla vita nazionale, e dee partecipare  al moto intellettivo delle altre partì sorelle; anzi è forse  sortito dal cielo ad accrescerlo e timoneggiarlo.  Imperocché l’ingegno è una rivelazione naturale di Dio, e  il sentimento di una patria comune è la coscienza delle  nazioni; onde quando un tal senso sottentra all’egoismo  municipale, quando l’intelletto e il cuore si dilatano alle  grandi idee ed alle affezioni magnanime, quando gli spiriti  pubblici assopiti si svegliano e gittano una viva luce, si può  tenere per fermo che il popolo, in cui si veggono questi  segni, è in sullo scorcio del vivere sbrancato e divulso,  proprio delle età semibarbare, e si accosta a quella larga e  civil fratellanza, in che risiede la virilità delle nazioni e  l’adulta loro cultura.
	Qual è per ordinario l’indole di una stirpe, tal è quella di  coloro che la governano. I principi fanno i popoli, e sono la  causa di ogni loro fortuna, educando appositamente o  alterando i semi di natura, e migliorandoli o peggiorandoli  coll’aiuto dell’arte. La cupidità mercantile, l’ambizione  smisurata, l’abuso della ricchezza e della potenza, la  frivolezza e la dissolutezza dei costumi, l’ignavia, la  perfidia, la superstizione, l’empietà, e gli altri vizi de’  popoli, e quindi le discordie, le guerre i tumulti, le  rivoluzioni, il decadimento e la ruina degli stati, che  inevitabilmente conseguitano a quelle ree abitudini, sono  opera principalmente dei capi delle nazioni, come per lo più  del padre di famiglia o dell’institutore i difetti e le prave  usanze dei figliuoli e degli alunni. Perciò chi regge non ha  da dolersi del cielo, né degli uomini, se in fine paga il fio  delle proprie colpe, e ricoglie la trista messe, che ha  seminata nel campo commesso alle sue cure. Per contro i  savi e solleciti governanti indirizzano i loro soggetti ad ogni  opera virtuosa, imprimendo in essi una buona forma,  connaturandoli colle leggi, colle instituzioni e  principalmente col regio esempio, a quegli abiti di equità, di  giustizia, di temperanza, di verecondia, di operosità, di  decoro, di grandezza d’animo, di tolleranza nei mali, di  moderazione nella buona fortuna, di valore, di pietà, di  religione, dai quali dipendono la quiete, la sicurezza, e la  prosperità pubblica. I popoli piemontesi sono obbligati dei  pregi che hanno e dei beni che posseggono sovrattutto alla  Casa di Savoia; la quale, uscita, come le altre famiglie  regnanti, dalla Germania e dalla conquista, fu ammansata e  ingentilita dalla religione, che è la sorgente primaria di  ogni umanità e di ogni cultura. Imperocché le dinastie non  potrebbero allevare e dimesticare le nazioni, se non  avessero dianzi ricevuto beneficio dal sacerdozio; il quale  colle dottrine che insegna e coll’ufficio che esercita, è il  solo magisterio capace di mutare i barbari e feroci  conquistatori in ordinatori e duci civili, atti a trasfondere  nella greggia moltitudine quella disciplina, che attinsero a  più alta fonte. Due titoli singolarmente assegnano alla Casa  di Savoia un luogo illustre e onorato nella memoria degli  uomini. Il primo che in una lunga seguenza di principi non  diede al mondo un solo tiranno; imperocché se bene la  severa storia non possa giustificare tutte le azioni loro,  (giacché la storia sarebbe stolta ed empia, non che  adulatrice, se assumesse di scusare o palliare quelle azioni,  che sono dannate dalla diritta ragione e  dell’Evangelio), ed alcune se ne leggano degne di  gravissimo, biasimo, tuttavia tali eccessi furono l’effetto  momentaneo delle passioni, e non di quella consuetudine  deliberata, che muta il regno in tirannide. Lode tanto più  grande, che pochissime sono le famiglie regnatrici, eziandio  dell’Europa cristiana, che possano parteciparne. L’altra  gloria dei duchi di Savoia è l’educazione pietosa e forte,  che diedero ai loro sudditi, disciplinandoli alla religione e  alle armi, non per offender gli altri, ma per difendere il loro  proprio paese e le porte d’Italia. Se i Piemontesi sono i  popoli più armigeri e meglio armati della penisola, e non si  mostrano inferiori per la pietà a quelli di alcun’altra  provincia, debbono saperne grado agli esempi e alla  disciplina dei loro principi. Il quale accoppiamento della  instituzion religiosa colla vita marziale conferì a dar loro  quella fierezza e tenacità d’indole, quella saldezza d’animo e  virilità di costumi, che nei tempi addietro poterono talvolta  aver sembiante di rusticità e durezza, ma che,  accompagnate e abbellite dal culto dello spirito, sono la  fonte di ogni virtù civile. Resta che l’illustre Casa, la quale  incominciò e condusse innanzi l’opera del tirocinio  piemontese, le dia compimento, conformandosi ai progressi  e ai bisogni dei tempi che sorgono; perché negli ordini  pubblici come nei privati, e riguardo ai popoli come rispetto  agl’individui, non si confà all’età virile la disciplina  opportuna alla fanciullezza.</p>
<p>	Chi legge attentamente gli annali politici dei popoli, trova  che la successione delle schiatte reali non è fortuita, e che  ciascuna di esse risponde per ordinario a un periodo della  vita nazionale. Da ciò deriva la lor buona e rea fortuna;  perché fin tanto che i dominanti sono buoni conoscitori  dell’ufficio loro commesso e lo adempiono fedelmente,  indirizzando i popoli loro affidati in modo conforme al  disegno della Providenza, essi prosperano e fioriscono; ma  quando si scostano da questa norma, e vogliono perseverare  nell’antico stile divenuto inopportuno, senza ubbidire alle  mutazioni dei tempi e ai progressi della cultura, cadono violentemente, o  naturalmente si spengono. Il che avviene, perché la forza e  l’industria non provano, quando non sono al servigio delle  idee; e ciascuna fase o vicenda della storia di un popolo è  governata da un tipo, che le corrisponde. Questi tipi parziali  insieme raccolti e armonicamente disposti nella successione  del tempo, secondo la connessione logica dei concetti  correlativi, compongono l’idea nazionale e la vita di una  stirpe, ed hanno verso di essa l’attinenza delle parti col  tutto, quasi altrettante scene ed atti di un dramma eroico, o  cantiche di una vasta e magnifica epopea. Ogni governo è  buono e felicita, se armonizza col genio del suo tempo;  laddove è cattivo e rovina o almeno perielita, se a tal  modello ripugna. Per esemplificare il mio concetto,  richiamerò alla memoria di chi legge le varie dinastie, che  regnarono in Francia; ciascuna delle quali risponde a un  grado della vita nazionale propria di quel popolo, che uscì  dal connubio dei Franchi cogli antichi Galli. I Merovingi,  autori della invasione e della conquista, composero la  nazione barbarica, e ricevettero i primi rudimenti del  Cristianesimo; ma come tosto si mostrarono restii alle  influenze religiose e clericali, e ricaddero nei costumi  dissoluti e pagani dei loro avi, imitando il popolo vinto  solamente nei vizi, furono sterminati dalla stirpe migliore  dei Pipini. Da questi uscirono i Carolingi, che composero la  nazione rozza a stato feudale, sostituendo per tal modo  un’ombra di ordine e di giustizia e una condizione di  cose più ferma e tollerabile a quel vivere scompigliato e  violento, ch’era uscito dalla conquista. Ma ammolliti e  tralignati i successori di Carlo, sottentrarono i Capetingi; i  quali attesero lungamente a temperare e indebolire i feudi a  vantaggio dei municipii, della corona e del sacerdozio, e  gittarono le basi della monarchia rappresentativa, che è il  modello ideale dei popoli cristiani. Ordinato il principato  civile, la poca sollecitudine usata nel mantenere intatto il  principio cattolico e l’unità religiosa della nazione, oltre la  corruttela dei costumi, la viltà, la ferocia e la perfidia dei  portamenti, tolse lo scettro al ramo dei Valesii a pro dei  Borboni; ma quando questi ebbero mutata la monarchia  temperata in dispotica, e rinnovate le infamie antiche,  caddero luttuosamente come i lor precessori. Né la fiera  battitura della rivoluzion francese bastò ad emendarli, tanto  che, risaliti sul trono, non ripigliassero i vecchi modi; onde  il primo loro ramo, chiaritosi incorreggibile, venne infine  del tutto espulso da un impeto nazionale, e il potere passò  agli Orleanesi, nella cui saviezza e moderazione quieterà la  Francia, trovandovi la bramata concordia della libertà e del  principato. Vedesi per questo esempio che la fortuna delle  regie schiatte dipende dalla loro attitudine a saper leggere  nell’indole dei tempi i disegni della Providenza, e dalla loro  docilità ad eseguirli; essendo troppo irragionevole che abbia  la divozione degli uomini chi è ribelle alle leggi di natura  e ai voleri del cielo. A questo ragguaglio è verissimo il  dire che le vicende dei troni e dei popoli sono opera di Dio  e non dei poveri mortali, e tampoco del fato o della fortuna.  La linea primogenita della Casa di Savoia ebbe per ufficio  di agguerrire i popoli subalpini, e far del paese, dove il Po  nasce e dove incomincia a correre altero, ricco di altri  fiumi, una provincia unita, pia e bellicosa. Il quale intento  fu egregiamente sortito dai nostri duchi, che vi attesero per  molti secoli e vinsero con mirabile costanza tutti gli  ostacoli, che vi si attraversarono. Ma l’unità provinciale  crea solo il primo periodo della vita pubblica, e avendo il  valore di un semplice mezzo, non può ottenere il suo scopo.  se non in quanto è rivolta all’unità nazionale. Parimente le  armi sono un mero amminicolo, e vogliono essere ordinate  alle parti più degne e squisite della civile coltura; onde  l’opinione, che assegna loro in alcuni paesi il primo grado di  onore, è una reliquia della barbarie. Che i Piemontesi  siano italiani, e non debbano fare un popolo da sé, ma  appartenere alla nazione italica come un suo membro  nobilissimo, si raccoglie da tutte le condizioni loro; e  specialmente dal sangue che hanno, dal paese che  occupano, dal dialetto che parlano, dalla lingua in cui  scrivono, dal costume, dal genio, dalle antiche memorie e  dalle invecchiate consuetudini. Che poi l’ora sia giunta, in  cui essi debbono uscir della vita provinciale e pigliar essere  di nazione, entrando nel corpo italico, cel persuade il  vedere che l’idea di tal cambiamento è nata negli  spiriti, il desiderio ne’ cuori e il conato nelle operazioni.  Le quali tre cose fanno la coscienza civile di un popolo; e  quando questa è bastevolmente maturata, e il concetto ne  spicca chiaro e distinto in alcuni ingegni privilegiati, mentre  negli altri alberga solo confusamente, segno è che il  primo cielo politico della nazione stà per finire, e s’appressa  il secondo. La qual mutazione ebbe luogo nei Subalpini  nella ultima metà del passato secolo; quando il Piemonte  parve pigliar senso e atto di persona, incarnandosi in  Vittorio Alfieri, e divenuto consapevole delle proprie sorti,  si accorse per la prima volta di essere italiano. E se l’uomo  sommo non seppe apprezzare le parti buone della  monarchia piemontese, e si lasciò sviare da alcuni errori  correnti, ciò nacque in parte dal tralignare, che i principati  cattolici aveano fatto universalmente, sciogliendosi da ogni  freno, in parte dalle condizioni speciali di quello, a cui  Vittorio fu suddito. Io non dubiterò di avvertire i difetti di  quel governo, senza temer per ciò di mancare al debito  rispetto verso la Casa di Savoia; perché la riverenza  dovuta ai regnanti non dee pregiudicare al vero, né  annullare l’utilità della storia, come farebbe, se obbligasse  chi scrive a falsare i fatti o a dissimulare l’indole e gli effetti  loro. Il supporre nei principi una infallibilità chimerica è  cosa ridicola in ogni scrittore e indegna di un  filosofo e di un Cristiano; e chi non sa moderatamente  usare il biasimo verso i loro trascorsi, toglie fede alle lodi,  che porge alla loro memoria. I reali di Savoia sono così  ricchi di veri meriti, che non han d’uopo di encomii falsi, di  reticenze e di adulazioni. E ben si può comportare al loro  ramo primogenito l’aver pagato negli ultimi tempi qualche  tributo all’umana natura, dopo che ebbe gloriosamente unita  e fortificata l’Italia maestrale, coll’opera indefessa di molti  secoli, facendo di una piccola ducea un regno agguerrito e  potente. Né andò già errato per difetto di buone intenzioni;  conciossiaché pochi principi le ebbero così diritte, e  furono tanto ragguardevoli per virtù pubbliche o private,  come quelli che governarono il Piemonte nell’ultima parte  dell’età scorsa. Il loro sbaglio nacque dal non aver saputo  variare opportunamente, secondo i tempi, il loro procedere;  errore, in cui incorrono comunemente, giusta l’avvertenza  del Segretario fiorentino, eziandio gli uomini più  segnalati<note place="foot"><p> <hi rend="italic">Disc.</hi>, III. 9. <hi rend="italic">Princ</hi>, 25. </p></note>. Imperocché, quando una famiglia regnante, governandosi in un certo modo, prosperò molti secoli, raro  è ch’ella alteri il suo stile, ancorché i tempi siano mutati,  tra per la lunga assuetudine passata in natura, e perché le  par duro e strano il credere che i portamenti riusciti sino  allora opportuni non facciano più a proposito. I re sardi  avvezzi a reggere il Piemonte come uno stato  divulso e segregato, con freno paterno, ma stretto e  arbitrario, trascurando le industrie, i commercii, le lettere,  le scienze e le arti, e rivolgendo tutto il loro studio alle  entrate e alla milizia, non s’avvidero che la stagione era  giunta in cui si dovea aggiungere la gentilezza alla forza, la  libertà moderata e monarcale alla potenza, iniziando la  bellicosa provincia alla vita pubblica della penisola e  instituendo di conserto cogli altri principi un anfizionato  italiano. Era d’uopo insomma che il Piemonte, Macedonia  novella, seguisse l’esempio dell’antica, e i suoi rettori  imitassero la sagace previdenza di Filippo, che mutò una  regione barbara in provincia ellenica, aggregandola nel  consesso delfico alle altre parti, sotto il patrocinio  reverendo della religione, e apparecchiò un condegno teatro  alla gloria di Alessandro e ai trionfi del nome greco  sull’antico mondo. E se chi regnava sul Po, avesse steso lo  sguardo oltre l’Appennino, e fosse stato sollecito della  felicità comune d’Italia, questa avrebbe anco avuto il suo  Alessandro non minore dell’antico; perché l’eroica ed  infelice Corsica non sarebbe stata venduta con infame patto  alla Francia, e quando giunsero i tempi procellosi, il gran  capitano dell’età moderna avrebbe pugnato e trionfato sotto  i vessilli della penisola. E chi può antivedere la piega, che  avrebbero presa le cose di Europa, se l’esercito della lega  italica avesse avuto per duce Napoleone? All’incontro la  segregazion del Piemonte causò la sua debolezza, e la diede  vinta ai Francesi, la cui soverchiante fortuna poteva solo essere domata, non da sforzi parziali, ma da un impeto nazionale. E quando, compiuto un esilio trilustre, i nostri  principi ricuperarono il trono, gli antichi modi non furono  mutati; di che nacquero le commozioni, che, poco stante,  afflissero il Piemonte; segno manifesto, che il suo governo,  benché mite, non era più conforme per ogni parte ai  bisogni ed al genio dei tempi che correvano. In simili casi  chi regge sovranamente i destini delle nazioni suol ricorrere  per salvarle al consueto spediente, mutando affatto la stirpe  dominatrice, ovvero: surrogando al vecchio ceppo un  ramo giovane e novello, che entrando per la prima volta  all’amministrazione della cosa pubblica, non abbia quelle  cagioni d’errare, che sviarono i suoi antecessori. E quando  l’error di questi fu innocente o scusabile, non sogliono  essere spodestati con modi violenti, ma naturalmente si  estinguono; come un uomo virtuoso e benemerito, che  fornito il compito assegnatoli dalla Providenza, chiude  tranquillamente i suoi giorni in età provetta. Tal fu la fine  quieta e onorata del primo ramo sabaudo.</p>
<p>	Quel divino consiglio, che regola il crescere e il  trasformarsi delle nazioni, provvede eziandio al moto  proporzionato delle famiglie, che le governano. Perciò non  è meraviglia, se quando l’ingegno piemontese  comincia a sentire e conoscere le nuove sorti, a cui  è invitato, l’antica casa di Savoia si rinnovella, e il vecchio  tronco ripullula e rifiorisce con vicenda e fiducia conforme dalla  parte del regno e da quella dei regnanti, chiamati dal cielo a  felicitarlo. L’Italia non estima che questo concorso sia nato  a caso, poiché salutò nell’avvenimento della fresca stirpe  un augurio lieto alle comuni speranze, e una nuova era per  tutta la penisola, congratulandosi col Piemonte divenuto  italiano, e quasi investito di naturalità nazionale per mano  del nuovo principe. Tutto cospira a far credere che la Casa  di Carignano sia destinata a compier l’opera di quella, da  cui discende, rannodando i popoli alpini cogli appennini, e  componendo di tutti una sola famiglia. La natura dei tempi,  i desideri degli uomini, i bisogni d’Italia in generale e dei  Piemonte in particolare, le condizioni universali d’Europa,  l’indole stessa dell’augusta Casa, ve la invitano.  Conciossiaché il moto unificativo della nostra  penisola si ravvisa pure negli altri paesi civili, presso i quali  le divisioni municipali, cittadine, distrettuali, si cancellano  e fanno luogo all’unità perfetta dello stato, della nazione e della patria. Il comune, il  cantone, la provincia, si accorgono di essere una parte, non  il tutto, e cercano il natio paese fuor delle mura, oltre il  rigagnolo o il colle che li circonda: risorge il culto patrio  nelle memorie storiche, nella lingua, nelle arti belle, nella  letteratura; e mentre questa felice mutazione succede nei  pensieri e negli effetti dei popoli, le dinastie, che li reggono,  ringiovaniscono, o tralignanti prenunziano una vicina  morte. Questo nuovo stato di cose è incominciato  sottosopra nella penisola spagnuola, in Francia, nel Belgio,  in alcune parti della Svizzera e della Germania, ma  sovrattutto nell’Italia occidentale; i cui abitanti non si  contentano più di esser forti, ma vogliono essere gentili;  non si appagano di un arbitrio stretto, benché dolce e  paterno, ma bramano di essere governati dalle leggi di un  principato largo e civile; non si soddisfanno di esser  solamente sardi, liguri, piemontesi, perché sanno e si  rallegrano e si gloriano di appartenere al nome italiano. La  nuova linea dei loro monarchi piena del brio e delle  speranze dell’età verde aspetta con ansietà l’occasione di  muovere qualche impresa grande e segnalata, che le  accresca l’amor dei presenti, e la commendi all’ammirazion  dei futuri. Imperocché ciò che fa la forza morale delle  schiatte signoreggiatrici e promette loro una lunga vita nel  mondo, e una perpetua fama nell’istoria, non è il possesso,  né l’esercizio della potenza, ma le opere di beneficenza  patria e regale, con cui si conciliano la gratitudine dei  popoli e acquistano in solido la riconoscenza di tutta la  specie umana. E chi è più capace di meritarla e più degno  di ottenerla, che la progenie di Carlo Alberto? Generoso   principe, i sensi ch’io vi esprimo non sono miei  propri o di pochi, ma dell’universale, perché quieti e  moderati. Io oso manifestarveli, parendomi conformi a  quelli, che albergano nel vostro real cuore e proporzionati  alla vostra grandezza. Voi amate e venerate l’Italia, come  patria e madre comune dei Piemontesi, che vi son tanto  cari, e di quella regia prosapia, onde siete il nobile  rampollo. L’amate, come cosa singolarmente vostra,  poiché il cielo vi ha predestinato fra i principi italiani  all’alto onore di tutelarla, collocandovi sulle soglie di essa,  come vigile scolta per annunziare il nemico, e come  formidabile antiguardo contro l’impeto dei primi assalitori.  Da lei muovono quei soavi influssi, che addimesticarono e  ingentilirono il Piemonte; quella religone, che tiene il primo  luogo nel vostro animo e nelle vostre cure; quella lingua,  con cui promulgate gli oracoli delle vostre leggi; quelle  lettere e quelle arti, di cui siete animoso e magnifico  protettore. Tanto che, se il Piemonte è il braccio e il  propugnacolo d’Italia, l’Italia è il cuore e il capo del  Piemonte: da lei esce la viva luce, che c’illumina e scalda, e  a lei si volgono i nostri sguardi, come al divino e legittimo  oriente del paese che signoreggiate. Che avverrebbe infatti  delle subalpine provincie, se fossero svelte dal grembo  materno, e si rinfrescasse una ferita appena rammarginata?  Dieci secoli di senno militare e civile, di sudore e di sangue  piemontese, furono annullati in un istante, e la fama, la  dignità, l’indipendenza del Piemonte esularono colla  famiglia de’ suoi principi. Ma il timore di questi mali più  non ci turba, poiché voi regnate. Voi avete già provveduto  alla sicurezza dei popoli vostri, creando un fiorito e copioso  esercito, e spianando colle armi la via all’unione desiderata  d’Italia. Resta solo che proseguiate l’opera illustre, senza dar  retta a coloro, che paventano la vostra grandezza o  invidiano alla vostra gloria. Al quale effetto non occorre  innovare, ma solo rinnovare un’idea italiana, cattolica,  antichissima, ed effettuarla con modi pacifici, a pro di tutti,  senza offendere, anzi avvalorando i diritti di ciascuno. E chi  vorrà credere che non abbiate il concorso di coloro, a cui  sono commesse le altre provincie? E specialmente del  primo di essi, che a tutti sovrasta per l’eminenza  dell’ecclesiastico principato, e ha d’uopo sovrattutto di voi  per colorire il disegno e adempiere il voto de’ suoi  antecessori? Perché, s’egli è vero che le idee e le armi  accoppiate girano il mondo, da Roma e da Torino unanimi  pendono i fati d’Italia. Ma quando qualche cupa o  sconsigliata politica vi ripugnasse, ciò non ci sgomenta;  perché sappiamo che voi siete armato, e posto sul limitare  della penisola, per respingere con una mano gli strani, e per  invitare coll’altra e tirare a voi i principi ed i popoli italici. E  abbiamo per fermo che in  tal caso la vostra virtù farebbe per la nostra patria ciò che  un secolo addietro Federigo di Prussia fece pel suo  paese, allorché con un piccolo esercito si difese contro  tutta Europa; e rinnoverebbe i miracoli di eroica costanza,  con cui un vostro antenato salvò la capitale e il regno,  quando più disperate ne parevan le sorti. Perciò, valoroso  principe, l’Italia si confida che dalla vostra stirpe sia per  uscire il suo redentore. E non teme di rivolgere a voi le  seguenti parole, che un libero Italiano indirizzava tre secoli  sono a un potente suo cittadino e coetaneo: “ Pigli adunque  l’illustre Casa vostra questo assunto con quell’animo e con  quella speranza che si pigliano le imprese giuste,  acciocché sotto la sua insegna e questa patria ne sia  nobilitata, e sotto i suoi auspici si verifichi quel detto del  Petrarca:

<quote rend="block">
<lg>
<l>Virtù contro al furore,</l>
<l>Prenderà l’arme e fia il combatter corto.</l>
<l>Ché l’antico valore</l>
<l>Negl’italici cor non è ancor morto</l>
</lg>
</quote>
<note place="foot"><p> MACHIAVELLI, <hi rend="italic">Princ.</hi>, 26.</p></note>. </p>

</div2>

<div2>
<head>DELLE RIFORME CIVILI</head>

	<p>Fin qui ho discorso dell’unione reciproca degli stati  italiani; la quale però non può verificarsi, se prima in  ciascun di essi non v’ha un amichevole e concorde  temperamento fra chi governa e chi è governato.  Imperocché l’unità e l’armonia di un tutto qualsivoglia non  possono emergere dalle parti miste, se già non si trovano  nei componenti elementari di ciascuna di esse. Niun popolo  può fiorir d’industrie, di commerci, d’arti, di lettere, di  nobili discipline, ed essere unito e forte, senza reciproco  amore fra i rettori ed i sudditi; giacché nel conserto loro  consiste la perfezione del vivere pubblico, come nel  commercio dell’anima e degli organi, e nello scambievole  accordo delle varie membra, la vita e la salute  dell’individuo. Quando il capo duole, o secondo il prisco  apologo, dallo stomaco discordano le altre viscere, tutto il  corpo è languido ed infermo, e se il disordine persevera, al  morbo succede la morte. Lo scisma morale, che divide i  soprani dai disottani nel civile consorzio, cagiona la sua  debolezza; perché in tal caso la natura si risente,  febbricita, travaglia e quasi guerreggia seco medesima, o in  profondo letargo pigra languisce; onde la società giace  intorpidita, o si agita inquieta e convulsa, e cogli opportuni  progressi vien meno la prosperità pubblica. Chi regge in  questa infelice condizione di cose, sapendo di non essere  amato, mosso da paura e incalzato dal sospetto ricorre per  assicurarsi alle spie, agli sgherri, alle macchinazioni, o si  confida solamente negli esterni guardandosi dai propri  sudditi, come dai nemici più formidabili, i quali cacciati del  pari da odio e da diffidenza, mordono il freno  rabbiosamente, e cercano di riscattarsene per vie  subdole, appigliandosi ai conventicoli e alle congiure,  ovvero per vie palesi e violente, ricorrendo ai tumulti alle  rivoluzioni, e torcendo in amendue i casi a sterminio dei  governanti la frode e la forza da loro adoperate. Or quando i  principi ed i popoli sono insieme a sordo od aperto  contrasto, squadrando a vicenda ogni moto gli uni degli  altri, come di mortal nemico, e cercando ogni via di  nuocersi a vicenda, invece di congiungere le loro forze e  aiutarsi con generosa fiducia al compito comune del  pubblico bene, la civiltà perisce, o ristagna e indietreggia.  Quindi si spiega in parte un fatto singolare, notato da molti,  dichiarato, per quanto io mi sappia, da niuno, e di cui certi  scrittori menerebbero meno romore, se ne cercassero le  ragioni. Il quale si è, che in alcuni paesi cattolici  dell’Europa australe la civiltà assonna o retrocede  miseramente, quando essa cammina di bene in meglio in  molti stati acattolici di tramontana. V’ha chi ricorre per  chiarire questo contrapposto alla diversità fisiologica delle  stirpi, e attribuisce alla Germanica una maggioranza  naturale sulle altre, e più attitudine ai progressi civili. Ma  oltre che la dottrina, che ammette una varietà originale di  razze, è improbabile fisicamente, falsa storicamente,  impossibile filologicamente, inumana moralmente ed empia  teologicamente, i Germani sono un semplice ramo del gran  tronco indopelasgico, a cui dagli Israeliti, dagli Zingari, dai  Biscaglini, dai Turchi e dalle nazioni finniche ed uraliche in  fuori, appartengono tutti i popoli europei. La storia  dimostra che le schiatte non pervengono alla maturità loro,  se non mischiandosi e arrotandosi insieme; e che  all’incontro esse tralignano, quando vivono a lungo  segregate le une dalle altre, perché l’isolamento perpetua la  divisione e la rottura, laddove l’affratellamento ricompone  l’unità primitiva. Non mancano esempi di stirpi rinverdite e  rifatte da peregrini innesti; come, verbigrazia, i popoli  celtici e pelasgici, che vennero ringiovaniti dal sangue  teutonico. La qual sorte toccherà probabilmente agli stessi  Germani quando, svigoriti ed smunti dalla civiltà abusata,  rinsanguineranno per opera degli Slavi, destinati forse ad  infondere nelle vene esauste della vecchia Europa novelli  spiriti di vita. E i Bulgari, i Magiari, i Circassi non sono  forse di finnica origine? Cosa presso che incredibile  riguardo agli ultimi, se non cel facesse congetturare non  altrimenti che degli Ungheri. I turchi a principio furono  fratelli dei Turcomanni, e uscirono dalla razza giallastra  dell’Asia centrale; tuttavia al dì d’oggi non si distinguono di  fattezze e di pelo dal bianco legnaggio. Ma inutile sarebbe  l’entrare in molte parole per ribattere un’opinione fondata su  mere conghietture, e combattuta unitamente dalla fede,  dalla ragione e dalla storia; come superfluo mi parrebbe il confutare la sentenza anticata e ripugnante agli annuali delle nazioni, che ripete le varietà morali e civili di queste dai prepotenti influssi del clima, (come se le instituzioni fossero inette a vincerli) e  tiene i progressi della cultura per un privilegio dei popoli  boreali.</p>
<p>	Se la natura delle schiatte è innocente della declinazione, a  cui soggiacciono alcuni stati europei, non è manco alieno  dalla buona ragione il recarne la colpa alla fede cattolica.  La quale non che inimicare gl’incrementi civili, ne è la  vera progenitrice; perché essa sola serba incorrotti quei  veri fondamentali, che sono i principii, onde mosse in  Europa ogni miglioramento, e compone con acconcia  misura le due molle dell’indirizzo autorevole e del moto  libero, egualmente necessarie a produrre gli effetti misti ed  armonici dell’umana cultura. Chi vuol accusare di barbarie  il cattolicismo dee buttar sul fuoco le istorie; le quali ci  mostrano vinte e dissipate da lui la grossa ignoranza e la  rusticità feroce, che dianzi occupavano l’Europa, e sostituito  in lor vece un fiore di gentilezza, che, maturato dal tempo,  fa lieto il mondo dei frutti che veggiamo. Ai quali si vuole  annoverare la stessa vantata pulitezza e umanità dei paesi  protestanti, come quella che uscì dai semi cattolici, schiusi  e nudriti dagli influssi benefici, benché rimoti, del sole  italiano. La civiltà proviene dalle opinioni e dalle credenze,  non già nuove e posticce, ma radicate dall’uso, confitte,  ribadite dal tempo e quasi tornate in natura; e niuno vorrà  credere, esempigrazia, che le consuetudini inveterate dagli  Inglesi e dei Tedeschi siano opera di coloro, che vi  alterarono l’antica fede, quando tali popoli erano già assai  culti e a matura età pervenuti. E sebbene il senno anglico e  l’idealità germanica siano stati secondati ed avvalorati dal  genio rispettivo dei sangui, certo è che queste disposizioni  sarebbero state infeconde, senza la dolce e severa disciplina  del sacerdozio cattolico. Se oggi in alcuni paesi del  mezzogiorno il moto civile si è fermo o rinverte, e  l’ingegno impigrisce, oltre la parte che si vuol assegnare  alle influenze pericolose, ma superabili, del morbido clima,  se ne dee rintracciare la principal cagione nello stato morale  di tali paesi, cioè nel contrasto reciproco dei governanti e  dei loro soggetti, dei chierici e dei laici, della religione  sempre incorrotta nella sua essenza, anche quando è  trasandata negli ordini disciplinari, e di un bugiardo  incivilimento. Dove i principii religiosi vennero alterati  nella loro sostanza, cessò tal pugna, perché le credenze  divenute arrendevoli ai capricci del cuore e ai ludibrii dello  spirito, non potevano più riputarsi incomode o nemiche.  L’orgoglio dell’ingegno si adira e ribella contro il dogma  inflessibile, perché non vuole inchinarsegli e dispera di  vincerlo o alterarlo; ma si compiace dell’opinione cedevole,  perché la signoreggia, e la considera come sua propria  fattura. La libertà del pensare, divenuta licenza, può far  bene, come male; ma essa suole addurre più male che bene,  quantunque non così apparente ne’ suoi principii, perché  il male riguarda le credenze e le intime disposizioni  dell’animo, che non appariscono, e il bene consiste negli  esterni incrementi della vita civile, che si veggono e si  toccano con mano. Il disordine delle idee cagiona una  corruzione lenta, che, guastando gli animi, infetta la società  nella sua radice; come un morbo letale, che serpe occulto  dentro le viscere, e a lungo andare prorompe, quando è  resa difficile e per poco impossibile la guarigione. Tal è lo  stato dei paesi eterodossi, che più si pregiano di gentilezza;  i quali se durassero a lungo nella via dell’errore e questo  riuscisse a spegnere affatto ogni vestigio del cattolico  tirocinio, onde furono composti a umanità di consorzio,  ricadrebbero nella barbarie. Della quale in alcuni luoghi già  si veggono i segni pronosticali; onde si può credere che non  sia lungi l’ammenda, o la rovina e il flagello.</p>
<p>	Presso le nazioni cattoliche all’incontro la falsa cultura,  non avendo spenti e soverchiati i religiosi instituti, diede  luogo all’uno o all’altro di questi difetti. O una parte  notabile del ceto laicale, lasciando stare la religione in  piedi, ne abbandonò le insegne, governandosi con principii  affatto contrari, creando a costa di quella una società  irreligiosa, e innalzando, per così dire, altare contro altare e  tempio contro tempio; e in tal caso, che è quello della  Francia e della Spagna al dì d’oggi, la religione, non  potendo più vivificare lo stato, divenne un’instituzione  morta, fuori di pochi cultori e del sacerdozio. D’altra parte  l’empietà, insignoritasi del maneggio delle cose pubbliche,  spinse gli abusi dell’anarchia intellettuale sino ai più  deplorabili eccessi; i quali, spaventando gli scarsi  conservatori dell’antica fede, gli sforzarono ad allontanarsi  da ogni partecipazione del moto civile; anzi, solendo  avvenire che anche i migliori trasmodino, gl’indusse  talvolta per odio del male a disconoscere ed astiare anco il  bene, confondendo gli errori sbanditi e gli abusi annullati  colle credenze e instituzioni legittime. Altre volte il  governo si attenne a queste per sincera persuasione o per ignobile cupidigia, e ne assunse il patrocinio contro i disordini di una civiltà novatrice, sopravvegliandola coll’astuzia, frenandola colla forza,  vietandole l’operare e lo scrivere, e costringendola a  pascersi di desiderii, di rancori e di speranze, senza potere  estrinsecare i suoi voti e i suoi pensamenti. In tal  condizione, che è sottosopra quella d’Italia, la società si  divise in due campi nemici, l’uno dei quali mirò a tutelar la  religione col braccio pubblico, e l’altro a spiantarla colla  frode o coll’abuso dell’ingegno, dal quale contrasto venne  impedito e annullato l’unanime concorso richiesto a  promuovere gl’interessi comuni. Il male poi talvolta si  accrebbe per colpa dei primi, quando, essi non contenti a  combattere colle armi debite le follie dei novatori,  trascorsero in biasmevoli eccessi, sia patrocinando  la fede con mezzi alieni dalla sua mite natura, sia  inimicando la vera civiltà per odio della falsa, e abusando  l’autorità delle cose sacre per ostare ai miglioramenti,  perpetuare i vizi e i disordini, e dannar gli avversari  eziandio in quelle parti, dove la ragione e il buon diritto in  lor pro militavano. Ma non ostante questi gravi  traviamenti e i mali  che ne conseguono, l’elezione non può essere dubbiosa fra i  paesi, in cui l’eterodossia prevalse e svegliò gli spiriti a  progressi rapidi, ma non duraturi, e quelli, in cui sospeso il  corso civile dal dissidio accennato, il sacro deposito del  primo vero fu sostanzialmente salvo, e con esso il principio  generativo di ogni pubblico e privato bene. Conciossiaché  in tutte le cose, che si attengono all’umano consorzio, è  gran senno il mirare al futuro, e il non lasciarsi sedurre  dall’utile presente, quando è pregno di danni per  l’avvenire. Ora, che alterate o distrutte le massime del  Cristianesimo, unica base del perfetto vivere, e spente le  abitudini cattoliche, la società possa durarla lungamente in  fiore, è un presupposto chimerico, impossibile a  verificarsi. Le nazioni, per contro, in cui la dottrina  salvatrice non è perita, benché afflitte da quella  immobilità, che nasce dalla discordia intestina dei voleri e  degl’intelletti, hanno tuttavia dalle altre questo segnalato  vantaggio, che serbando intemerati per via della religione, i  cardini dell’incivilimento, possono eziandio dopo il sonno e  il ristagno di parecchi secoli, ricuperare il tempo perduto,  ripigliando con nuova lena l’interrotto cammino, e  compensando i danni della dimora col buon volere e colla  prestezza. La qual fortuna non può già incontrare ai popoli  sommersi nell’errore; i quali, smarrito il buon sentiero,  pensano assai a tornarvi, e spento il principio di guarigione,  sono astretti di ricorrere agli esterni che lo posseggono.  Quindi è che di rado risorgono e rifioriscono; e come nei  loro fati a una  breve prosperità menzognera succede una lunga  declinazione, così a questa suol sottentrare una ruina  irreparabile; secondo che avvenne ai Greci di Bisanzio.  Laddove le popolazioni, in cui i semi cattolici  sopravvivono, benché soffocati a tempo, sono acconce a  risuscitare per virtù propria, e hanno il privilegio di una  perpetua vita.</p>
<p>	Questo punto è così rilevante, che mi verrà perdonato il  trattenermi ancora pochi istanti a considerarlo, acciò  apparisca quali sono i mezzi operabili nei paesi  ortodossi, per rianimarvi  gli spiriti civili, e sollevarli dalla bassezza, a cui  declinarono. La disciplina religiosa custodisce i semi di  ogni umano perfezionamento; ma essi non possono mettere  e fruttificare, se non vengono coltivati dalla solerzia degli  uomini e se le derrate intellettuali, che ne  provengono, non sono spiritualmente trafficate da essi. Ora  la coltura e la permuta dei pensieri, donde nascono i  miglioramenti e gli acquisti della vita pratica, sono opera  degl’ingegni; i quali valgono, se non sono formati  dall’educazione e aiutati dagli instituti civili. Non è dunque  da stupire che i dettati della religione rimangano infruttiferi,  e siano quasi un capitale morto, quando vengono meno  quelle due condizioni. Le quali non possono aver luogo, se  da un lato la forza comprime gl’ingegni, i governanti  insospettiscono dei savi, e i chierici ingelosiscono de’  laici, mentre dall’altro lato i dotti e i secolari, quasi per  giustificare i timori del sacerdozio e del principato,  convertono la franchigia dal pensare in licenza, volgono il  sapere a distruzione della morale e della fede, la libertà a  sterminio delle instituzioni, e muovono guerra occulta o  palese, ma implacabile, allo stato e al santuario. Tal è, lo  ripeto, la causa principale del morbo, che travaglia alcuni  stati cattolici; morbo, di cui la civiltà e la religione sono  affatto innocenti, ma che proviene dalla discordia dei popoli  coi loro capi e conseguentemente dai vari ordini  cittadineschi, che quasi tutti trascorrono. E questo in Italia  è mal vecchio, di cui giova il ritoccare le origini, che non  furono nostrali, ma barbariche. L’incivilimento cristiano  d’Italia venne sottosopra crescendo dalla caduta del romano  impero sino al millecinquecento; e sebbene già ferito a  morte da Filippo il Bello e dalla servitù avignonese, che  vedovò l’Italia del suo primo splendore, esso gittò ancora  verso il fine del secolo quindecimo, e in sull’entrare del  seguente, una viva luce. Ma quando l’unità religiosa d’Italia  fu gravemente minacciata dalle novità germaniche, la  libertà del pensare e dello scrivere, che sino allora avea  regnato nella penisola, impaurì ragionevolmente gli uomini  pii e i custodi della religione, e gl’indusse a ristringerne  l’esercizio per impedirne gli abusi. Il che certo, non sarebbe  avvenuto, se tutti gl’Italiani, memori della dignità patria e  della prudenza antica, avessero spregiate, secondo i meriti,  le sofisme e le scede de’ barbari. Ma sventuratamente  l’ingegno austero di quelli era già stato infiacchito dalle  divisioni e dalle sciagure, e invano il Savonarola (uomo  sommo, ma non irreprensibile per ogni rispetto) avea cerco  di ridestarlo; onde le lusinghiere fallacie allignarono presso  alcuni grandi, benché non infettassero il corpo della  nazione. Ma acciò il malore non si propagasse, fu d’uopo ai  capi il vegliare con gran diligenza, e (cosa degna di eterno  rammarico) alcuni s’indussero ad aspreggiare i sudditi e ad  incrudelire; e per tal modo quella foggia di governare larga,  libera, guelfa e schiettamente italiana, che era invalsa sino a  quei tempi, fa inseverita e ristretta dalle tratte straniere. Il  fare sospettoso, cupo e tirato degli ordini ghibellini, entrò in  voga, e contristò per la prima volta le parti più liete e più  dolci della penisola. A questa cagione si aggiunse  l’ambizione scellerata di un principe barbaro, che spense  la più gentile delle nostre repubbliche, mise Roma a  sacco col braccio di un Francese, e trattò la città santa,  rispettata da Attila, in modo assai più inumano e feroce di  Genserico, di Totila e di Alarico. Egli fu sempre fatale, che  i nemici d’Italia, dal Brenno<note place="foot"><p> BRENN, titolo di comando militare presso i Celti di Gallia,  e non già nome proprio.</p></note> al Buonaparte,  suggellassero le imprese loro, violando la maestà suprema  del Campidoglio e del Vaticano. Da Carlo quinto e dai  principi, che lo imitarono, furono spenti al tutto o in parte  quei nazionali instituti, procreati dal cattolicismo, che solo  abbisognavano di essere migliorati; fu distrutto il più forte e  valido propugnacolo dell’autorità dei governanti e della  libertà dei soggetti; esautorato il Pontefice di quel civile  arbitrato, che dopo la cattività di Avignone cominciava a  risorgere; sciolto il regio potere da ogni freno e reso  sovente formidabile od ostile alla Chiesa, molesto ai savi,  intollerabile ai popoli; sostituito nel convivere dei sudditi  coi principi all’amore il terrore, all’ossequio la forza, ai  cuori gli eserciti, create le grandi corti e le reggie all’uso  orientale, e introdotto con esse il lusso strabocchevole,  l’adulterio legale e privilegiato, il regno dei cagnotti, dei  favoriti e delle meretrici, che d’allora in poi si chiamarono  cortigiane; messe in uso e legittimate le guerre funeste di  conquista e di successione; insomma condotta al colmo la  declinazione morale e civile della misera Italia. Allora  cominciò il brutto, vergognoso. dolo, roso servaggio  degl’Italiani verso i forestieri, che durò due secoli; e fra  quell’ozio abbietto, fra quelle vili e crudeli battaglie, la  nostra istoria non si potrebbe leggere senza fremito e senza  rossore, se l’indegno spettacolo non fosse rattemperato dalle  opere insigni di parecchi sapienti e cultori delle arti e lettere  gentili, e dalle virtù di molti pii uomini, di alcuni dotti e  santissimi pontefici. Singolar nazione che è l’Italia, donde  il valor dell’ingegno e dell’animo non sa uscire, anco ai  tempi meno propizi; e quando è cacciato dai campi e dalle  reggie, si ritira fra le pareti domestiche, ne’ pacifici  recessi de’ chiostri e dei santuarii, negli studi tranquilli  dei savi e nelle nobili officine degli artisti.</p>
<p>	Il duro letargo cessò al fine, e l’ingegno italiano rialzossi,  se non affatto sano, almeno convalescente e benesperante  per l’avvenire, i sospetti si dileguarono, i costumi si  ammansarono e si ripulirono, la guerra diede luogo alla  pace; rinacquero l’amore e la fiducia fra i sudditi e i  dominanti, e cominciarono a vedersene i frutti preziosi.  Questa benefica mutazione fu specialmente opera di alcuni  principi nostrali; fra i quali sorse nell’età passata un  mirabile zelo e una emulazione veramente regia e civile per  migliorare le sorti dei loro soggetti e in ispecie delle classi  più infelici, perfezionare le leggi, correggere gli abusi,  abolire le reliquie degli ordini feudali, e volgere profitto  dello stato i trovati e gli acquisti dell’umano ingegno. In  questo nobile gareggiamento rifulsero la pietà  assennata di alcuni papi generosi e benevoli, e il senno  animoso di Leopoldo di Toscana; il quale, se invece di  regnare sopra un piccolo paese, fosse stato un potente  monarca, avrebbe pareggiata e forse vinta la gloria dei  Traiani e degli Antonini. Né egli provvide solo al ben  presente de’ suoi soggetti, ma seppe talmente imprimere  nel suolo toscano la forma di quel suo mitissimo  reggimento, che non si è più perduta, e gli spiriti  leopoldini continuano a vivere e a risplendere nei  successori, quasi parte indivisa del principesco retaggio.  Tanto che Firenze, rattristata e contaminata dalla tirannide  dei primi e dalla ignobile signoria degli ultimi Medici,  divenne, da Leopoldo in poi, per la moderazione reciproca  di chi ubbidisce e di chi comanda, uno dei soggiorni più  tranquilli e giocondi d’Italia. Niuno può immaginare il  segno di prosperità, a cui saremmo pervenuti, se l’opera  saviamente riformatrice dei nostri principi non fosse stata  intorbidata, poscia interrotta e in fine annullata, prima dagli  scandali, poi dalle insidie e dalle armi forestiere. Come nel  secolo sestodecimo i tristi esempi della riforma germanica e  la follia de’ pochi nostri, che vollero imitarla,  raffermarono la gretta ed acerba dominazione di Carlo, e  impedirono gli effetti sperati dalle fiere imprese di Giulio, e  dal magnanimo regno di Leone; così nella età scorsa le  enormità della rivoluzione francese, la spensieratezza di  alcuni Italiani nell’abbracciar le dottrine, che l’aveano  causata, e per ultimo le astuzie e le forze galliche,  fermarono quel generoso moto, e non solo impedirono i  nuovi guadagni, ma ne tolsero in gran parte gli antichi  acquisti. Imperocché, rinata la solita discordia del popolo  e del principato, gli eccessi de’ pochi spaventarono i  molti, sconfortarono i buoni, screditarono i savi,  rallegrarono e imbaldanzirono gl’ignoranti ed i tristi,  diedero ragione in apparenza a coloro che avversavano le  giuste riforme, e volsero, perfino in nemici implacabili di  esse taluni di quelli, che dianzi le amavano e con più ardore  le favorivano. Così prima le esorbitanze di Germania nella  religione, poi quelle di Francia nella religione e nello stato,  s’attraversarono due volte alla rinascente civiltà italiana, ne  troncarono il filo, ne sperperarono i proventi, e spensero coi  vantaggi presenti le speranze dell’avvenire. Ma certo, se le  improntitudini degli strani non avessero trovato plauso e  imitatori fra noi, i nostri governi non se ne sarebbero  adombrati, né gli oltramontani avrebbero osato sperare e  tentare la signoria d’Italia, né il corso dei nostri  miglioramenti sarebbe stato interrotto dal sospetto interno e  dall’ambizione straniera.</p>
<p>	Svanito l’ultimo conato riformativo dei principi italiani, la  penisola divenne campo di guerra a tutti i popoli d’Europa,  ma ebbe sovrattutto a soffrir della Francia; pietoso  consiglio di Providenza, che quelli, di cui eravamo divenuti  spontanei mancipii ed adoratori, ci malmenassero da  padroni. Ma quando a un martirio di vent’anni succeddette  un respiro di pace, e l’Italia ebbe in parte ricuperati gli  antichi ordini, (peggiorati, non migliorati, per le  colpevoli trame di Vienna, d’ogni ragione violatrici) era vano lo sperare che  fra i reduci dominatori, spaventati dalle macchinazioni,  asperati dalle ingiurie, accaniti da lungo esilio, e i popoli  attoniti, delusi, e prostrati da inaudite calamità, l’amore e la  fiducia subitamente rinascessero. Ogni grande infortunio  sociale ha la sua coda, che dura per ordinario quanto il  volgere di una o due generazioni. Negli ultimi quattro lustri,  l’Italia travagliata dagli antichi rancori, vide nuovamente  fumar le sue terre di cittadino sangue per l’impazienza dei  popoli, frodati delle loro speranze, parte ragionevoli e parte  eccessive, e per la tenacità dei governi, avversi ai voti  eziandio discreti per tema degl’immoderati. Ora gli animi  cominciano a quietare e ad accorgersi che la discordia di chi  regge e di chi è retto fa mal pro ad entrambi, e non vuol  essere eterna. Gli uomini, a cui le influenze francesi aveano  aggirato il cervello, si riposano dai loro errori nella quiete  senile o sepolcrale, e sottentra in loro vece una nuova  generazione, che libera dalle preoccupazioni, dagl’inganni,  dagl’impegni e dai puntigli de’ suoi padri, può eleggere la  via migliore, e imparare dalle storie quanto il sognare in  politica sia pericoloso, e quanto poco onorevole il  vaneggiare cogli altrui farnetichi, e l’esser ligio e copista  anco nei sogni. La filosofia francese, che testé regnava in  tutta Europa, or si muore eziandio nel suo paese, e trova  negli ultimi suoi seguaci, razionali, eclettici, progressivi,  umanitari, chi le porge pietosamente gli ultimi uffici, e la  gratifica di sepoltura. E benché qualche Italiano  degenere faccia ancora buon viso alle ferrane politiche e speculative dei nostri spiritosi vicini, niuno certo vorrà misurare da un piccol numero d’intelletti ostinati e incurabili il senno di una nazione. Quando alcune false dottrine sono invalse quasi universalmente, non sogliono dileguarsi a un tratto, ma ripudiate dai migliori ingegni, trovano un rifugio nel volgo ancora per qualche tempo; come le ombre notturne, che al fiorire dell’alba,  abbandonate le cime e i luoghi aprichi, si avvallanno e  covano nelle fondure dei monti. Nel resto, è cosa rara che  una generazione imiti appunto gli errori della precedente  dopo di averne veduti e gustati i frutti, e battuta  dall’esperienza non rinsavisca, purché i suoi guidatori con  lene e sopportevole sapienza al vero bene la scorgano. Si  può dunque credere giunto il tempo propizio per ripigliare  sotto più lieti e sicuri auspicii le prudenti riforme del secolo  preceduto. Il retto senso dei nostri antichi portò sempre  opinione che il maneggio delle cose pubbliche debba essere  monarchico ed aristocratico, cioè risedente nei principi e  avvalorato dal concorso degl’ingegni più eccellenti, che  sono il patriziato naturale e perpetuo delle nazioni. Questa  idea cattolica, romana, doriese, pitagorica, e quindi tutta italiana, migliorò in pochi lustri le condizioni della patria nostra  assai più che dianzi non s’era fatto nello spazio di due  secoli. Sventuratamente ci vennero dalla Senna alcuni  nuovi dottori, i quali ne insegnarono che i miglioramenti  civili debbon muovere dalle regioni infime dello stato, non  dalle somme, ed essere effettuati tumultuariamente dai  popoli, non in modo pacifico e legale dai regnanti. E  poiché non sapemmo impedire che il perfido consiglio  allignasse e portasse i suoi frutti, ne giovi almeno l’amaro  esperimento per farei ricredere e richiamarci alla  moderazione dei nostri maggiori. Ma giovi non manco ai  principi che ai popoli; perché, se questi, trascorrendo,  perdettero gli acquisti e le speranze, quelli, ritraendosi dal  bene incominciato per paura del male, accelerarono lo  sterminio. E a che valse il romper la fede, il perseguitare  gl’ingegni, il pascersi di vendette atroci, il sostituire ai  portamenti mansueti e i benevoli l’acerbità e la tirannide, in  pro di Ferdinando e di Carolina? Forse il sangue innocente  del Caracciolo, del Pagano, del Conforti, del Cirillo,  dell’Albanese, del Baffi, del Rotondo, del Fierentino, del  Ciaia, del Russo, del Logoteta, del Falconieri, del Bagni,  del Neri, del Sarno, del Natale, del Massa, del Federici, e di  tanti altri valorosi, salvò a quelli il trono e la fama? Forse  giovò loro, mentre martoriavano e scannavano i buoni, il  sollevare i perversi, e accettare per ausiliari alcuni uomini  nefandi, (col nome dei quali non voglio macchiar queste  pagine), verso cui per ferità ed ignominia i ladroni e gli  assassini ne perdono? E quando la trista coppia, pari nella  subita e spaventosa morte, com’era stata compagna nelle  scelleratezze, si presentò, forse impreparata, al divin  tribunale, vogliam credere che si rallegrasse di aver chiuso  colla rabbia e col sangue i lieti e benefici principii del suo,  regno? Grazie a Dio le giustizie sommarie e inumane sono  al dì d’oggi più formidabili ai principi che ai popoli;  perché ogni governo, che incrudelisce, apparecchia  infallibilmente la propria rovinaricordanza di quei tempi atroci è temperata da qualche  conforto, quando Napoli riposa sotto lo scettro di un  principe, che, rinnovando la pia umanità di Carlo Borbone,  fa dimenticare le tristizie del suo successore. Le riforme,  . Le riforme insomma sono la sola via efficace per  evitare le rivoluzioni, ed assicurare in perpetuo i troni dei  dominanti; perché i popoli non volgono i loro pensieri a  innovare negli ordini politici, se non quando veggono  chiusa ogni altra strada a ottenere i beni civili, che sono  l’unico desiderio dell’universale. Ogni altro spediente può  accelerare o differire lo scoppio del male, secondo le  occorrenze; ma non vale a rimediarvi efficacemente,  troncandone le radici. E chi regge sarebbe tanto più  indegno, di scusa e di compianto se v’incorresse, quanto  meno per sottrarvisi è d’uopo che altri tocchi il santuario  della potestà o ne scemi la pienezza in chi la  possiede; bastando al voto pubblico che si renda più diritto  e più salutare l’esercizio di essa con quelle riformazioni  legali ed amministrative, che aumentando la prosperità  pubblica e privata, accrescono lustro e potenza ai capi delle  nazioni.</p>
<p>	Un uomo solo, benché sommo e potentissimo, aspira  invano alla gloria di riordinare un vivere civile, se non  chiama in aiuto i cittadini più savi e più esperimentati,  componendo intorno al trono un’aristocrazia elettiva di veri  ottimati, per sua guida e consiglio. Il che non solo è  necessario per migliorare gli ordini pubblici, ma anche per  assodarli e renderli perpetui; conciossiaché un principe  d’animo alto e benevogliente, non potendo affidarsi che i  suoi successori siano tutti per rassomigliarlo, dee far di  modo che l’opera sua non possa esserne agevolmente  alterata o distrutta, ordinando un freno morale contro i loro  trascorsi. Questo freno non può essere in sostanza che  l’opinione, la quale abbracciando le idee e gli affetti, (che  sono le due molle spontanee delle operazioni umane), è  più forte di ogni altra potenza. Ma l’opinione, che risiede  nei pareri degli uomini, se non può estrinsecarsi con modi e  ordini regolari, e non è, per così dire, organata nella sua  azione, riesce debole e inefficace, o rovinosa e torbida: oltre  che è volubile come la fortuna, e può facilmente sviarsi,  volgendosi al male come al bene. Per dare all’opinione tutto  il nervo, di cui è capace, e ovviare alla incostanza ai  traviamenti di essa, uopo è determinare il modo della sua  manifestazione, e imprimervi una forma stabile. Gli organi  esteriori dell’opinione sono i pochi e i molti, la parola e la  stampa. La parola dei pochi, e la stampa, che esprime più o  meno il parere dell’universale, si riducono all’unità del  linguaggio sotto il doppio volto della favella e della  scrittura, e costituiscono i due modi, con cui l’opinione si fa  e si manifesta, adempiendo verso la civiltà umana l’ufficio  di strumento per accrescerla, e di guardia per conservarla.  Ma la parola e la stampa, se non sono ben governate,  riescono vane e infruttifere, e son più atte a nuocere che a  giovare. Il modo di ordinare civilmente la parola, per ciò  che spetta alle cose politiche, consiste nelle assemblee dei  migliori; le quali possono essere di due specie, cioè  legislative e deliberanti, o solo consultative. Siccome le prime  importano una divisione nel potere sovrano, lascerò di  parlarne, perché nel presente discorso io mi ristringo a  cercare i modi acconci a rendere migliore lo stato d’Italia,  senza mutare gli ordini politici delle varie sue province, e  toccare la sovranità rispettiva de’ suoi principi: il che io  credo possibile ad ottenersi, mediante le assemblee  consultive, quando l’assetto ne sia bene inteso e saviamente  concatenato colle altre parti della cosa pubblica <note place="foot"><p> Pietro Colletta, amatore sincero e fervido, ma prudente, di  libertà, così discorre del Consiglio di stato instituito in  Napoli da Giuseppe Buonaparte. “Era composto di trentasei  consiglieri, un segretario, otto relatori, un numero indefinito  di auditori, un vicepresidente, un presidente, il re: dava  sopra ogni legge parere segreto per giuramento e statuto.  Chi guardasse alle condizioni di quel consiglio lo direbbe  parte della potestà regia; e chi alle occorrenze dei tempi,  instituzione libera e popolare. Senato al certo consultivo,  ma in presenza del re, a rincontro de’ ministri, di  opposizione o almeno di ritegno al voler cieco del potere. Il  re ne creava i membri; ma re nuovo dovea sceglierli fra i  meritevoli, che erano gli onesti per fama e i sapienti.  Segreto il voto; ma poiché cinquanta i presenti, non  mancava il benefizio della pubblicità, che non risiede negli  usci spalancati alla plebe, ma nel giudizio sempre retto  delle moltitudini, e quindi nel bisogno, per trarre dal  discorso laude e consentimento, del dir vero e giusto.”Ed  oltracciò (il nostro orgoglio non se ne offenda), non  eravamo allora bastanti a più libere instituzioni; ché si  vogliono costume, non leggi, per far libero un popolo; né  la libertà procede per salti di rivoluzione, ma per gradi di  civiltà; ed è saggio il legislatore, che spiana il cammino  a’ progressi, non quegli che spinge la società verso un  bene ideale, cui non sono eguali le concezioni della mente, i  desiderii del cuore, gli abiti della vita. Confessiamolo e  speriamo, poco si addice e poco basta a noi molti Italiani,  troppo civili o non civili abbastanza per le imprese di  libertà ” <hi rend="italic">Stor. del reame di Napoli</hi>, lib. 6, cap. III, n.  17.</p></note>. Le quali assemblee non  partecipano al potere sovrano, poiché non hanno  facoltà di far leggi né di eseguirle, e tirano tutta la  loro giurisdizione dal beneplacito libero e rivocabile del  principe; ma siccome esse indirizzano il potere esecutivo e  legislativo, scorgendolo col senno loro, possono essere per  l’effetto tanto utili, quanto quelle, la cui potestà è più larga  e parallela al principato. La monarchia, che si vale di esse,  può con alcuni statisti chiamarsi consultiva; la quale tiene  un luogo di mezzo fra il principato rappresentativo, in cui la  sovranità è divisa ed ha un freno giuridico indipendente da  quello, e il principato arbitrario, in cui la sovranità è unita,  ma senza freno di sorta. Nella monarchia consultativa la  sovranità non è limitata giuridicamente da nessuno, ma  unita e raccolta nella persona di chi regge; se non che,  essa ha un ritegno morale,  organato dallo stesso principe, cioè un Consiglio civile, il  quale adempie moralmente lo stesso ufficio, che nei governi  rappresentativi viene esercitato politicamente dai consessi  parlamentari. L’instituzione di un Consiglio civile o di stato  fu abbracciata da molti principi dentro e fuori d’Italia, come  conforme al genio della monarchia e propizia al bene dei  popoli; il che m’invita ad accennar brevemente in che modo  si possa ordinare, acciò corrisponda all’intento dei  fondatori. Né se in ciò mi accadesse di scostarmi su  qualche punto dall’altrui opinione, temerei per questo  d’incorrere nel suo biasimo; perché gl’instituti umani  possono essere perfezionati, mediante una discussione  discreta e tranquilla, e si dee credere che niuno desideri più  dei nostri principi il miglioramento di quelli e l’uso dei  mezzi opportuni per ottenerlo.</p>
<p>	L’acconcio assestamento di un Consiglio civile vuol essere  determinato dal suo scopo; il quale consiste nell’esprimere  la parte sana e ragionevole dell’opinione pubblica, per ciò  che spetta all’ordinazione delle leggi e alla esecuzione loro.  Mediante un tale aiuto, il principe può governare lo stato in  modo conforme al voto sapiente della nazione, senza  detrimento del proprio potere; nel che solo è riposta quella  concordia dei sudditi e dei dominanti, dalla quale dipende  la felicità dei popoli e la stabile potenza dei loro rettori. Se  l’opinion comune è debole o sviata, spetta al governo, e  quindi alla sua consulta, l’emendarla e l’avvalorarla;  perché chi regge non dee ubbidire all’opinione, se non in  quanto essa si conforma colla diritta ragion delle cose e col  pubblico bene. Conoscere questo bene distintamente,  volerlo fermamente e dirlo al principe coraggiosamente,  sono dunque le tre condizioni richieste nei consultori di  stato, acciò possano adempiere l’ufficio loro commesso. Ora  per aver piena conoscenza del pubblico bene si ricerca  penetrativa d’ingegno, esperienza, buon giudizio e dottrina;  per volerne l’esecuzione, rettitudine d’animo e virtù;  per dirlo liberamente a chi regna, facoltà intera di proporlo  anche senza esserne interrogato, e sicurezza e di non  pregiudicare, francamente parlando, ai propri interessi.  Acciò i consultori siano periti e virtuosi, non debbono  essere eletti in un ceto determinato; come sarebbe a dire,  nella classe sola dei nobili; giacché non si è veduto finora  che la natura e la grazia privilegino i patrizi dei loro doni. E  sebbene fra essi non manchino uomini di mente e d’animo  nobilissimi tuttavia la esperienza ci mostra che il maggior  numero di questi suole uscire dalla minor fortuna; e Cristo,  (credibile testimonio anche ai nobili), afferma con enfasi  tremenda, che i ricchi non entrano di leggieri nel regno  de’ cieli. Ora, benché molti credano coi moderni  Cristiani che le doti dell’ingegno, senza la virtù, bastino a  ben governare, io penso cogli antichi pagani il contrario;  perché, se l’uomo virtuoso, ma inetto, è un cattivo  politico in ogni caso, l’uomo abilissimo, ma tristo e vizioso,  riesce un pessimo statista, ogni qual volta il suo utile  privato contrasta al pubblico bene. La libertà e la sicurezza  delle deliberazioni richieggono che i consultori civili  abbiano l’entratura delle materie da discutersi nelle loro  tornate, e siano investiti a vita del loro grado. Imperocché,  se i soli ministri del principe hanno autorità di proporre  nuove leggi e nuovi ordini amministrativi, e i consiglieri  non possono trattare argomenti estrinseci a queste proposte,  il Consiglio civile non può sortire il suo principale intento,  che è di migliorare lo stato, di sopperire ai nuovi bisogni  che vengono addotti dal tempo, di rimediare agli abusi, di  esprimere la pubblica opinione, e di stabilire un freno  morale ai trascorsi del principato. Né questa entratura  offende la piena potestà di chi regge, o le torna pericolosa,  perché da chiunque muovano le deliberazioni, la  competenza del consesso non si allarga oltre il voto  consultativo, e trae dal libero volere del principe ogni sua  forza giuridica. Laonde, mentre da un lato ha  quell’efficacia, che basta per ordinario ad impedire il male,  non può dall’altro lato contrastare al bene, né reca il  menomo diffalco al regio potere. La libertà poi e  l’indipendenza bisognevoli ai consultori acciò non siano  corrotti, né impediti di aprire il vero dal timore o dalla  speranza, mancherebbero affatto, se il loro carico fosse a  tempo e non a vita. Imperocché, quando un uomo dee  scegliere fra il debito e l’interesse seco medesimi  discordanti, egli può facilmente appigliarsi al partito più  utile e manco onorevole. Né a questo pericolo  sufficientemente ripara la presunta virtù di quello; sia  perché la virtù mezzana cede spesso agli ardui cimenti,  né si può ragionevolmente presupporre negli uomini,  eziandio buoni, altra virtù, che mezzana; e perché  nell’instituire un magistrato è follia l’ordinarlo in modo,  che i suoi membri debbano avere una virtù rara e  straordinaria per soddisfare al debito loro. Si dee supporre  all’incontra che gli uomini siano deboli e cattivi, e  ingegnarsi di stabilire le cose in guisa, ch’essi non  abbiano facilità di fare il male, eziandio volendo, e siano  indotti a operare il bene dal proprio utile, anche senz’altro  riguardo. E che la cosa sia così, veggasi dalle prerogative,  che si danno ai giudici in quasi tutte le nazioni civili; i quali  si eleggono al possibile probi e virtuosi; tuttavia, come ciò  non bastasse, si creano perpetui, per cessare da essi colla  gelosia del grado un forte incentivo di corruttela. Ora, se  venne stimato opportuno l’investire i giudici di questo  privilegio, non è forse di egual momento il conferirlo ai  consiglieri universali del principe, confacendosi a questi  non meno che a quelli, per la natura del carico loro? E  l’ufficio di moderatori del regno non pareggia forse in  importanza l’amministrazione della giustizia? Crederci anzi  che la superi; conciossiaché, per quanto la prevaricazione  del giusto e la condanna degl’innocenti siano deplorabil  cosa, un mal consiglio, dato a chi governa può produrre  effetti tanto più calamitosi, quanto che nel primo caso il  danno suol essere privato e passeggero, ma nel secondo è  pubblico, e più o meno durevole. Di tutti gli uffici civili,  quello di bene indirizzare l’avviso dei reggitori, mi sembra  il più rilevante; giacché il Consiglio civile in una  monarchia bene ordinata è una magistratura suprema, una  censura regia, un senato legale e amministrativo, e per dirlo  con una sola parola, il senno del principe.</p>
<p>	La stampa è la parola scritta, recata al maggior grado di  perfezione per l’agevolezza del dettato e per la lettura,  mediante la maggiore comodità e celerità della sua  propagazione. Due sole aggregazioni d’uomini hanno  saputo trovar la stampa, cioè la Cina colle sue dipendenze,  e l’Europa, che è quanto dire la schiatta primitiva e la  schiatta cristiana. Imperocché fra tutti i popoli del  paganesimo i Cinesi sono in soli, che abbiano serbati per  qualche parte gli ordini primigenii del patriarcato e  dell’aristocrazia elettiva, e la cui istoria risalga, senza  notabile interruzione, sino allo stabilimento dei primi coloni  poco dopo i tempi falegici. Quindi è che poterono cansare  lo scoglio del castal reggimento, e non ismarrire affatto il  filo tradizionale delle origini; doppia gloria, in cui furono  emulati, anzi vinti, dai soli Israeliti. Ma siccome da un altro  canto il patrimonio della civiltà primitiva venne guasto e  alterato eziandio nella Cina, benché assai meno che presso  altri popoli eterodossi, perciò la cultura cinese sottostà di  lunga alla cristiana nella perfezione della parola e negli utili  discoprimenti, e le somiglia quanto un semplice abbozzo a  un compiuto lavoro. La medesima proporzione corre fra il  modo cinese di stampare a caratteri incisi o scolpiti, e il  nostro a lettere mobili e manesche. Come la parola è lo  strumento più efficace del pensiero, così la stampa cristiana  è lo strumento più universale della parola, e quindi  dell’opinione; cooperando da un lato a crearla o piuttosto ad  attuarla, e dall’altro a manifestarla, a diffonderla, ad  accrescerla. Perciò in un governo ben assettato la stampa è  il compimento delle assemblee civili, sia che queste  abbiano un potere legislativo o riducansi a una consulta di  stato nei termini sovradescritti. E ciò ella fa in due modi;  cioè in prima, supplendo al difetto inevitabile di tali  adunanze, che non possono confidarsi di evitare tutti gli  errori, né di esprimere in ogni caso il senno  dell’universale. Inoltre essa è la guardia, la guarentigia e il  compimento delle altre instituzioni, come quella che è  meno suscettiva di essere falsata e corrotta dalla potenza,  dall’odio e dal favore. La stampa, per ottenere l’intento suo,  dee essere sincera e libera, non serva né compra, dee  essere ordinata, e non licenziosa. Vuol esser libera per  divulgare il vero ed il bene, senza potersi rendere banditrice  e ministra della corruttela del cuore, e dei traviamenti  dell’ingegno. Quella, che oggi appellasi da molti libertà  dello stampare, dovrebbe piuttosto chiamarsi licenza, ed è  nemica capitale della morale pubblica e privata, dello stato  e della religione, della quiete individuale e della sicurezza e  tranquillità universale. Nuoce anco gravemente alle scienze,  alle lettere e alle gentili arti, invece di giovar loro, come si  crede da molti; perché l’assoluta facoltà di mandare al  palio, non dirò i ritratti, ma gli sgorbi dei propri concetti,  moltiplica maravigliosamente il numero dei mediocri e tristi  scrittori, dei giornali e dei libri frivoli ed insulsi, favorisce  l’impostura e la ciarlataneria del sapere, volge la nobile  industria dello scrivere a lucro o a gretta ambizione,  convertendola quasi in un mestiere meccanico e servile, e in  fine pregiudica agli studi pubblici e privati, soffocando i  buoni autori e le opere eccellenti, che son sempre poche,  colla moltitudine dei libri cattivi e mediocri.  Donde è nata la declinazione scientifica e letteraria della  Francia e dell’Inghilterra da qualche tempo in qua? Da che  proviene l’infanzia intellettuale degli Stati Uniti di America,  senza speranza di virilità stabile, anzi coi sintomi di  declinazione immatura e di precoce decrepitezza? Dall’uso  eccessivo dei giornali e dagli ordini viziosi  dell’insegnamento elementare e sublime; due disordini  fondati principalmente nel frivolo uso e nella soverchia libertà della stampa.  Imperocché dove questa è sciolta da ogni regola, le  gazzette a poco a poco sottentrano ai librigiornalisti diventa signora del campo, e la facoltà di  insegnare cade in mano al volgo, cioè agli ignoranti. Chi  , il costume di leggicchiare succede a quello di  leggere e studiare, l’improvvisare al comporre meditato e  allo scrivere, la plebe dei giornalisti diventa signora del  campo, e la facoltà d’insegnare cade in mano al volgo  saccente, cioè ai presuntuosi ignoranti, che sono la  maggior peste della cultura moderna. Chi volesse mettere il  colmo alla ruina intellettiva e morale d’Italia, non potrebbe  meglio affidarsi di riuscirvi, che introducendovi e  stanziandovi per qualche lustro la licenza dei torchi. E in  prova di che, vedete che quando in una età poco  lontana le varie nostre province fruirono di questa preziosa  prerogativa, sotto gli auspizi, decorosi di un vicino signore,  le lettere italiane furono sterili e abbiette assai più che in  addietro; onde un libro di qualche pregio stampato a quei  tempi è quasi un miracolo. Dico sterili, quanto agli scritti  di polso perché il cinguettìo letterario, e il ticchio dello  scrivacchiare (
<foreign lang="lat"><hi rend="italic">scribendi cacoethes</hi>) </foreign>
non  furono mai così grandi, accadendo alle penne dei cattivi  autori quel che alle lingue di certi volatili, che, sbrigliate  dall’impaccio dell’ugola, senza posa sfringuellano.</p>
<p>	Come la licenza dello stampare è pregiudiziale per ogni  verso, così dannosa ed irragionevole è la servitù. Chiamo  serva la stampa, quando è governata, non dalla ragione,  ma dall’arbitrio e dal capriccio dei potenti. La moderata  libertà della stampa è un diritto sacrosanto degli uomini civili; imperocché niuno avendo potestà d’impedire la manifestazione del vero, niuno può altresì vietare il promulgarlo coi modi più speditivi ed efficaci a coloro che lo discoprono. E, siccome il vero è Dio e la scienza è una rivelazion divina negli ordini naturali, di cui gl’ingegni grandi sono gl’interpreti e i  banditori, l’ ostare alla pubblicazione del vero è un  sacrilegio e un’empietà. La qual nuoce all’incivilimento e  alla moralità degli uomini; perché i progressi e  gl’incrementi della vita civile nascono da quelli delle  cognizioni, e una gran parte dei difetti e dei vizi umani  procedono dall’ignoranza. Chi accarezza, legittima e  santifica l’ignoranza, non è degno del nome d’uomo, il cui  privilegio sovrano. risiede nel partecipare alla mente divina  e increata per mezzo del conoscimento e della ragione; né  del titolo di cristiano, poiché egli reca a bene il male, a  santità il morbo, a virtù l’effetto di quel vizio, che altera la  nostra natura, e la cui medicina ed ammenda è  l’intento supremo del Cristianesimo. E pregiudicando alla  civiltà, la servitù della stampa reca gran danno eziandio alla  religione; la disciplina e la scienza della quale, fondate sul  dogma immutabile, ma perfettibili negli ordini umani ed  enciclopedici, hanno bisogno per non trasandare e per  avanzarsi degl’influssi civili. Quindi è che quando la  cultura si addietra o si ferma, rado è che gli statuti  disciplinari non trascorrano per soverchio rigore o per  colpevole rilassamento; e la teologia, (scienza universale,  perché specchio e compendio di una dottrina cattolica e di  un instituto cosmopolitico), sprovveduta dei sussidi umani,  segregata dalle altre cognizioni, scade ed intorpidisce; onde  in breve scacciata dagli atenei, dalle accademie, dai  consessi dei savi, senza onore, senza brio, senza vita, con  pochi e freddi cultori, è costretta a rinchiudersi e languire  nei seminarii e nei templi, sequestrandosi affatto  dalla vita pubblica. Perché mai le opere teologiche di  qualche valore sono così scarse in Italia e più ancora in  Ispagna ed in Portogallo da tre secoli in poi? Perché  allorquando una folla di libri stranieri inondava le due  penisole e vi spargeva col veleno dell’anarchia e della  miscredenza il vezzo di un sapere borioso non vi sorse un  grande ingegno nazionale e cattolico, che porgesse un  potente e salutare antidoto ai gusti adescati dal lenocinio  esiziale? Certo molte son le cagioni, di questa vergogna; ma  non ultima forse la servitù della stampa introdotta nei detti  paesi con improvido consiglio. Imperocché, se molti  odierni statisti errano a lodare la stampa sciolta da ogni  regola, scambiando la libertà colla licenza, altri incorrono  nell’eccesso contrario, confondono la legge coll’arbitrio, la  soggezione col servaggio, il freno colle pastoie, e mirando  solo a cansare gl’inconvenienti della stampa  sregolata, non curano quelli che occorrono quando essa è  troppo ristretta. I quali riescono tanto meno appariscenti e  palpabili, quanto più tengono del negativo; perché niuno o  pochi s’accorgono della verità taciuta ed oppressa, molti  dell’errore diffuso e promulgato alla libera. Ma il male nel  primo caso è poco men grave e funesto; perché spesso  l’ignoranza del vero è così perniciosa, come la persuasione  del falso; anzi la prima per l’ordinario si trae dietro la  seconda, solendo avvenire che nello spirito ignaro del vero,  come in piazza vuota ed aperta al primo occupante, l’errore  agiatamente si annidi.</p>
<p>	Il freno legittimo della stampa consiste nella censura. Due  sorti di censura si trovano; l’una preventiva, che versa sugli  scritti prima che escano alla luce; l’altra repressiva, che  viene appresso, ed esercita la sua giurisdizione sull’autore  del libro o su coloro che lo divulgano. Non parlerò di  quest’ultima specie di sindacato censorio, come quella che  propriamente appartiene ai governi rappresentativi, benché  alcuni principi di assoluto dominio, come testé il re di  Prussia, l’abbiano per qualche parte introdotta negli stati  loro. La censura preventiva è un giudizio, che si  pronuncia, non già sulle persone, ma sulle opinioni e sulle  dottrine. Ora ogni giudizio torna pericoloso, quando si  rende in tal modo, che può riuscire arbitrario, invece di  essere predefinito dalle leggi e concertato per forma, che il  capriccio e l’errore non ci trapelino. La censura anticipativa  è dunque conforme al suo scopo, se non dipende  dall’arbitrio censorio; il quale certo non è rimosso, se lo  scritto da stamparsi soggiace all’esame di un uomo solo,  come si usa in parecchi luoghi, o anche di molti, ma  giudicanti alla spicciolata, senza che il loro modo di  deliberare e di sentenziare sia sottoposto a un regolare  processo. Imperocché, se bene il censore sia ingegnoso,  dotto e leale, egli è uomo, e come tale soggetto a  mille preoccupazioni, a molti affetti ed errori volontari ed  involontari, che possono ostare all’integrità e alla dirittura  del giudizio che porta. Ora l’esporre a queste contingenze la  pubblicazione del vero, e l’affidarne il giudizio sovrano e  perentorio a un uomo fallibile, è cosa troppo enorme;  poiché questo è un presupporre che il vero debba  sottostare al parere di un privato, o che tal parere partecipi a  quella inerranza, che non si trova umanamente fra i mortali.  Come mai il principe potrebbe aggiudicare o conferire  altrui un privilegio, che non possiede egli stesso? Che se il  censore si ha per un uomo capace di errare, è assurdo il far  dipendere dal suo beneplacito la pubblicazione di un libro,  che può contenere verità importantissime e utilissime al  genere umano, esponendo la cognizione di esse al rischio di  smarrirsi per sempre, o di essere sepolta e differita per molti  secoli. Né si dica che questo è un presupposto  straordinario, che non si verifica; imperocché il fatto non  calza contro l’intrinseca probabilità della cosa, quando ella  è di natura, che non può farsene la verificazione. Il voler  conoscere le idee soffocate dalla forza è come un voler  penetrare i delitti occulti, sfuggiti agli occhi della giustizia;  e il conchiudere dall’ignoranza, in cui siamo, di quelle tali  idee e scoperte, ch’esse non abbiano avuto luogo, è un  imitare la logica di colui, che arguiva non esservi misfatti  impuniti e trionfanti, perché si castigano tutti quelli che  vengono conosciuti. Ma se il Lavoisier percosso dalla  mannaia repubblicana aveva in petto alcuni maravigliosi  trovati, che perirono irreparabilmente colla morte di un  tanto ingegno, chi può assicurarci che la censura arbitraria  non faccia talvolta il medesimo effetto? Quando un solo  concetto buono e salutare fosse stato per tal modo impedito  di nascere e mostrarsi, il male sarebbe abbastanza grave da  indurre i prudenti a cercarvi rimedio. Perché mai l’ingegno  spagnuolo, così vivo e fecondo nelle lettere amene, noti  portò alcun degno frutto nelle discipline più austere per lo  spazio di molti molti secoli? Chi può dubitare che la  compression degli spiriti non ne sia stata almeno in parte  cagione? Imperocché rade volte un ingegno grande vorrà  sottoporre i suoi pensieri alla trutina di un uomo privato,  ch’egli conosce di gran lunga minore di sé. E non potendo  stampare, lascerà di pensare; giacché gli uomini per lo più  si astengono dal meditare e sentono rimessamente, quando  non possono appalesare i concetti e i sensi loro. Né egli  potrà volgere ragionevolmente a un individuo l’ossequio  dovuto alla signoria divina, che conserva e promulga fra i  mortali il vero celesteautorità della Chiesa, e di coloro che la reggono e la  , solo perché chi governa  ha fatto colui arbitro e soprantendente dei pensieri di una  nazione. Il comandare alle scienze e alle idee non  appartiene ad alcun potere umano, non che ad un  semplice cittadino; perché esse a Dio solo e alla società  sua vicaria ubbidiscono. Lascio stare i censori, che  vogliono imporre a chi scrive i lor propri pareri, eziandio  nelle materie opinabili; quelli che presumono di giudicare  ciò che non capiscono; che non sanno innalzasi al concetto  altrui e collocarsi in quel punto di prospettiva, in cui era chi  scrisse; che dopo aver frantesi i principii, fanno stima di un  libro dalle conseguenze ch’essi ne tirano: che spogliano gli  autori de’ lor genuini pensieri, e gl’investono dei propri,  Iddio sa quali; che infine sono gretti, minuti, difficili,  schizzinosi nei loro giudizi, muovon lite su ogni paroluzza,  e non contenti di rimestare i pensieri, vorrebbero persino  rifar lo stile degl’infelici scrittori, che cadono sotto la loro  sferza. Guardimi il cielo dal voler far credere che tali siano  tutti i censori italiani; fra cui ho conosciuti uomini per  ingegno, dottrina e moderazione degnissimi, al giudizio dei  quali niun autore savio e discreto ricuserebbe di sottoporre  le sue opere. Né in questo mio discorso sugli  inconvenienti della censura maneggiata da un solo uomo, io  intendo parlare di quella che regna negli stati ecclesiastici,  sia perché l’ordito della giurisdizione religiosa le dà ivi un  carattere speciale e venerando, e perché la giudicativa dei  romani censori è per l’ordinario savia e moderata. Anche in Toscana la censura  libraria soleva essere esercitata per modo,ordinario esercitata in modo così discreto e sapiente, che i   che i buoni ingegni non avevano  occasione di dolersene gran fatto e di desiderare quella  libertà di stampa, che regna presso gli oltramontani.</p>
<p>	Siccome però non sarebbe ragionevole lo sperare che il  senno di qualche uomo o di qualche provincia sia per  diventar comune ad ogni paese, io vorrei che la censura  preventiva si ordinasse in guisa da rimuovere tutti gli abusi.  E mi pare agevole il farlo, adattando allo scrutinio degli  scritti e delle opinioni quegli ordini, che vennero instituiti  per giudicare le azioni degli uomini; e ampliando, col  migliorarla, una instituzione, di cui si trova il germe in  alcuni stati, e fra gli altri in Piemonte. Dove il principe  regnante stabilì un Consiglio di censura per l’introduzione  dei libri forestieri, composto di uomini dotti e assennati; gli  ordini del quale potrebbero ampliarsi, e la giurisdizione  abbracciare anco la stampa paesana. Sarebbe questo un  corpo di giurati intellettuali, a cui niuno potrìa stimare  indegno di sottoporre i suoi pensamenti prima di  pubblicarli, come in altri luoghi vi soggiacciono, quando  sono già divulgati. Ma acciò il Consiglio censorio ottenga il  suo fine, e egli è d’uopo ordinarlo a foggia del giurì  inglese, che senza unanimità di pareri non può sentenziare a  pregiudizio dell’accusato; perché, se uno o pochi voti  bastassero ad impedire la pubblicazione di un libro,  la censura per via di consulta tornerebbe peggiore  della individuale. Imperocché si dee tener per fermo  questo principio (il quale non verrà messo in dubbio da  nessun uomo savio e sperimentato), che il rigore in opera di  censura è assai più nocivo della larghezza. In un consesso di persone intelligenti e moderate un solo suffragio favorevole alla divulgazione di uno scritto porge una  guarentigia sufficiente della bontà sua; laddove molti voti  avversi non bastano a giudicarlo degno di riprova; perché  molte cagioni accidentali possono suggerire a più di un  censore una severità soverchia, niuna delle quali può  indurre un solo di essi a un rilassamento colpevole e  dannoso. Tanto più che nel primo caso il rigore, avendo un  effetto negativo, non è insindacabile, né punibile, dove  che nel secondo caso chi pronunzia stà pagatore del suo  parere, se non dinanzi alle leggi, almeno al cospetto di chi  governa e della pubblica opinione. Sarebbe anche da  considerare, se allo stesso modo che nelle contenzioni civili  e criminali la legge, per ovviare maggiormente a ogni  errore possibile, stabilisce uno o più appelli contro la  sentenza dei primi giudici, non si possa introdurre qualche  ordine equivalente nel sindacato delle scritture destinate a  veder la luce. E certo, benché sia assai più difficile il  ridurre sotto alcuni capi generali le opinioni che non le  azioni degli uomini, vi sono parecchie regole universali,  atte a formare un codice censorio; essendo cosa troppo  incongrua che i ventilatori delle idee di chi scrive usino il  poter loro senza procedura o regola di sorte, e in quel modo  sommario e avventato, che corre nelle materie giudiziali presso i popoli barbari. Quattro sono gli articoli, su cui può cadere  la censura libraria, cioè le persone, la politica, i costumi e  la religione. Le persone sono private o pubbliche: quanto  alle prime, la regola dello scrivere si dee desumere da  quella del parlare; la quale interdice, non solo le calunnie,  ma le accuse e le insinuazioni sinistre, che toccano l’onore  altrui, salvo il caso, che ciò assolutamente richieggasi alla  propria sicurezza e difesa. Ben si dee lasciar libero il campo  al giudizio degli autori, e non vietare la critica anco severa  e acerba, purché essa non trapassi dalle opinioni  manifestate negli scritti al santuario inviolabile delle  intenzioni e della vita privata. Per questa parte la censura  non può mai essere troppo oculata e inflessibile; e uno  degli incomodi più gravi della stampa licenziosa è certo il  giuoco e il ludibrio, che vi si fa talvolta delle riputazioni più  pure ed intemerate. Riguardo alle persone pubbliche, non  solo il principe è sempre inviolabile, ma nelle monarchie,  che non si reggono cogli ordini rappresentativi, il biasimo  dee essere generalmente vietato in ordine ai governanti;  perché il male, che nascerebbe dall’uso contrario,  sarebbe di gran lunga maggiore del bene. Dico il biasimo  irriverente verso le persone, non la critica rispettosa delle  opinioni e delle operazioni; e parlo dei propri governanti,  non degli esterni; perché sarebbe certo incomportabile e  inaudito alla cristiana repubblica, se chi scrive in Torino od  in Napoli non potesse aprire liberamente il suo parere  intorno alle atrocità commesse in Varsavia od in  Barcellona. Anzi questa libertà cristiana di giudicare i  reggimenti forestieri è utile a tutti, perché adempie,  rispetto a ciascuno di essi le veci dì un freno salutare; e v’ha  forse tal principe in Europa, che sarebbe peggiore o men  buono che non è, se potesse incatenare la stampa degli altri  paesi, come quella del suo proprio dominio. Nella politica  dee essere vietato tutto ciò che mira a distruggere la forma  del governo stabilito, e a mutarla, mediante le sommosse, le  congiure, le rivoluzioni; ma si dee aprire un ampio e libero  campo alle proposte e discussioni riguardanti le utili e  ragionevoli riforme, che non toccano l’essenza degli ordini  governativi, purché l’argomento sia trattato con quella  pacatezza e moderazione, che si richiede. Né i governi,  che fanno il bene, debbono adontarsi o sdegnarsi, se altri  gl’invita rispettosamente a far meglio, e loro ne suggerisce  il modo riputandoli, non già impeccabili ed infallibili, ma  amatori e dotati di quella docilità generosa, che sa  opportunamente ricredersi e emendare i propri errori. Si  persuadano ch’egli è assai più conducente agl’interessi e  alla dignità loro la libertà moderata di scrivere, che l’uso  contrario; perché quando tal libertà manca, i popoli vi  suppliscono colla licenza delle parole; la quale non può  essere impedita da nessun governo del mondo. E il parlare  clandestino è tanto più dannoso dei pubblici scritti, che  suol essere sbarbazzato, calunnioso, ingiusto, superlativo, e  chi è bersaglio a’ suoi colpi, non può difendersi, né  scolparsi; laddove sotto una censura larga e prudente lo  scrivere non può essere altrimenti che moderato, e  palesando a chi regge qual sia la pubblica opinione, gli  porge il modo di vantaggiarsene, se è buona, e di  ravviarla, se in qualche parte trascorre. Per la parte dei  costumi, la vigilanza del governo sulla stampa è di  grandissimo rilievo; perché nulla più nuoce a quelli dei  cattivi libri. E se tanti impuri novellieri e versificatori, che  ammorbarono l’Italia, si potessero sterminare dal mondo, le  nostre lettere non ne scapiterebbero punto, e il costume dei  giovani, che vi attendono, ne starebbe assai meglio.  Finalmente intorno alla religione, la censura dee essere  tanto inflessibile circa il pretto dogma, quanto larga in ciò  che spetta alle opinioni; giacché ripugna che un uomo  qualunque tolga a chi scrive quella libertà di pensare, che  vien dalla Chiesa conceduta a tutti i cristiani. Un censore  non ha il diritto d’impedire la pubblicazione di una  sentenza; ancorché erronea al parer suo, quando essa non  contrasti alle definizioni autorevoli; perché dalla libera  discussione ed eletta delle materie  opinative sotto  l’imperio immutabile e perenne del dogma dipendono i  progressi e gli acquisti della scienza ortodossa. La qual  considerazione è sovrattutto applicabile alle discipline  filosofiche nelle quali il solo error grave, certo ed espresso,  e non l’errore implicato o dubbioso, può cadere  legittimamente sotto la verga censoria. Imperocché, se  questa avesse balìa di condannare un sistema filosofico,  spesso astruso e difficilissimo, a contemplazione dei  corollari che paiono derivarne, ciascun vede che la libertà  filosofica sarebbe ita, con grave danno della religione e  dell’umano sapere. Perciò la vecchia e prudente massima,
<foreign lang="lat"><hi rend="italic">cave a consequentiariis</hi>, </foreign>
dee qui essere  principalmente ricordata; e quanto importa che i critici  privati studino sollecitamente a mettere in mostra le ree  conseguenze dei principii falsi, ma speciosi, che  s’introducono nella speculazione, tanto rileva che i pubblici  censori si astengano dal farlo nell’adempimento del loro  carico.</p>
<p>	Parrà forse ad alcuno che nel proporre l’ordinazione di un  consiglio e quasi di un senato censorio, per ciò che riguarda  la stampa, io ecceda nel misurare l’importanza di questa. So  che da alcuni la pubblicazione del pensiero si ha per cosa di  poco momento e per un semplice accessorio del moto  civile; ma io, non che concorrere in questa sentenza, tengo  che gli scritti siano spesso ancor più rivelanti delle  operazioni, perché l’azione procede dal pensiero, e non  viceversa. Le idee in questo mondo son più potenti dei  danari e dei soldati; e la stampa, tromba di esse, è più forte  dei re. L’ammetter poi, come si fa da molti, l’efficacia  malefica della stampa abusata, senza riconoscere, la  grandezza dei beni, che procedono dal suo buon uso, e  quindi il credere che l’importanza del tutto stia  nell’impedirne i traviamenti, senza curarsi che i mezzi  adoperati a tal effetto ne vietino, impastoiandola, eziandio  le salutari influenze, è un error gravissimo, che ha condotti  molti governi ad un  grado di debolezza poco lontano dalla ruina. Imperocché,  se altri riesce a imbrigliare la lingua degli uomini, mettendo  loro la museruola, e a spuntarne la penna, gl’ingegnii ben  tosto infiacchiscono e diventano impotenti anco nel piccol  giro di cose, dov’è lor conceduto l’esercitarsi; perché  l’ingegno è cosa delicata e sdegnosa, e somiglia l’uccello, a  cui se tarpi le ali colle forbici, o stringi i piedi coi geti,  acciò non ti sfugga, gli togli il privilegio più bello della sua  specie, levandogli il volo e il dominio del firmamento. E  l’intrinseco danno, che ne torna alla cultura civile, è ancora  accresciuto dalla disparità che ne risulta fra i paesi, in cui  ella scapita, e quelli, in cui fiorisce; accadendo alla civiltà  in universale ciò che avviene alle monete, le quali,  peggiorate dal calo o dalla lega, impoveriscono i  possessori, Perché il loro valore fittizio e arbitrario non  corrisponde al corso reale, che hanno presso i forestieri.  Guai a que’ governi che credono di potere impunemente  soffocare gl’ingegni, e vivere senza le idee, che sono il pane  cotidiano degl’intelletti, e l’unica sorgente della vita morale  del mondo! Ovvero stimano che le idee possano fiorire e  fruttare fra i ceppi; conciossiaché la religione stessa, che  è pur divina e fonte suprema di ogni scienza ideale, divien  l’ombra di sé medesima, quando, accettando la violenza  per ausiliare, perde il suo libero imperio sugli spiriti. Spesso  poi accade che gli uomini esasperati riescono a strapparsi la  musoliera, e per manco di libertà ragionevole, si pigliano la  licenza; e allora la stampa, divenuta ministra di empietà, di  rivolta e di corruttela, produce quegli effetti, che tutto il  mondo conosce. Ma certo niuno o solo pochissimi  s’indurrebbono a bramare la stampa licenziosa e  l’inviderebbero ai popoli che la posseggono, se la censura  fosse ben ordinata, e impedisse, non i buoni effetti, ma solo  i danni di quella. L’invidieremmo manco degli altri noi  Italiani; perché, generalmente parlando, siamo più savi e  prudenti, siamo meno inclinati agli eccessi e meno  incontentabili di molte altre nazioni civili.</p>
<p>	Nel confortare i governi italiani alle utili e savie riforme,  io non credo di essere temerario, né presuntuoso; poiché  non fo se non interpretare dai portamenti l’animo e le  intenzioni benevole dei nostri princìpi. E il mio parlare in  questo proposito è tanto più franco e sicuro, che mira al  componimento di quello ch’essi hanno già incominciato,  mostrandosi in molte guise vaghi e volonterosi di  migliorare la sorte dei popoli, che loro ubbidiscono. E  lasciando stare le instituzioni benefiche, le imprese  industriose e le riforme legislative, alle quali si dà opera da  parecchi anni in qua nelle varie parti della penisola, mi par  di ravvisare nelle disposizioni presenti di alcuni regnanti  italiani un pegno ancora più splendido di felicità futura. Il  più certo contrassegno della sapiente benevolenza dei  superiori è l’amore che portano alle arti leggiadre, alle  lettere amene, a tutte le nobili e proficue discipline, e il  decoroso favore che porgono a chi le coltiva. Dalle scienze  sovrattutto procedono gl’incrementi civili; giacché esse  sono la fonte di ogni utile trovato, e tengono dopo la  religione il primo grado, come principio di prosperità  presente e arra dei beni succedituri. Ora io veggo sorta fra i  principi nostrani una regale emulazione nell’onorare e  favorire il fior degl’ingegni, agevolando loro quelle  reciproche comunicazioni, che accrescono il capitale del  sapere mediante il commercio degli intelletti. Di che fanno  buon testimonio i congressi scientifici testé convocati in  Pisa, in Firenze, in Torino, in Padova, e celebrati con sì  mirabile accordo di amore e di riverenza fra quelli che  civilmente e quelli che intellettualmente imperano, da  poterne augurare il perfetto obblio dei passati  rancori, e un’era novella di felicità pubblica. Ciascuna di  queste adunanze fu una festa nazionale, a cui tutti  parteciparono, salvo forse alcuni pochissimi, che hanno  buone ragioni per temer la concordia del sapere e del  potere, e sperare nella barbarie. Ai quali dovettero tanto più  nuocere quelle gravi e pacifiche ragunate, ch’esse non  porsero il menomo appiglio ai loro nemici per calunniarle.  Egli è da sperare che le altre parti della penisola godranno  successivamente di sì gioconda vista; e specialmente  Roma, capo di tutte le provincie italiche. E che diranno i  nemici della città santa ed eterna avvezzi a predicarne gli  oracoli, come infesti all’ingegno e al sapere, quando  vedranno il venerabile concilio dei sapienti d’Italia e di altre  parti d’Europa assiso relle aule del Vaticano e benedetto  dalla mano augusta del Pontefice? Non sarà questo il  suggello di quella sospirata alleanza fra l’umana e la divina  sapienza, che non sarebbe mai dovuta venir meno e ora si  rinnovella? Non basterà questo lieto e solenne spettacolo  per vincere molte ingiuste preoccupazioni e ricondurre più  di un figlio sviato al seno del comun padre? E chi sarà più  atto a gioirne del venerando vecchio, che mentre  timoneggia con forte senno la salvatrice arca fra le procelle  di questo agitato secolo, non dimentica, anzi promuove con  tanto amore quelle gentili arti, che abbelliscono l’umana  vita? Né i magnanimi esempi si ristringono in Roma, ma si  stendono per tutta penisola. La Toscana ha testé veduto  inaugurarsi il culto letterario di Galileo sotto i generosi  auspicii del principe che la governa, e vede ora per opera  del medesimo sorgere un tempio sontuoso a quell’uomo  impareggiabile, che basterebbe solo per conferire all’Italia  l’intellettuale maggioranza fra le nazioni. Mi è caro che da  questo discorso sia pure ricondotto alla provincia ove  nacqui, e dove il monarca regnante instaurò un genere di  studi, di cui tutta l’Italia dee essergli riconoscente. Un  uomo, a cui la nobiltà del sangue non fu stimolo, né  pretesto per vivere ozioso, fondò verso il fine del passato  secolo nel Piemonte, di cui era nativo, la filosofia orientale,  consacrandovi lo zelo e le fatiche di un animo vasto e di un  ingegno incredibile. Ma gli sforzi di Tommaso Valperga e  dei valenti, che lo imitarono e proseguirono l’opera sua,  come d’uomini privati, non bastavano a un assunto, che  abbisognando di sussidi estrinseci e copiosi, richiede il  concorso del principe. Il re Carlo Alberto venne in aiuto  all’impresa cominciata da quel grande, suscitando un  munifico patrocinio nel cofto, nell’arabico, nel cinese e nei  sanscritto tali studi e tali lavori, che fanno dell’odierno  Piemonte quasi una illustre colonia italica dell’arcana  letteratura di Oriente. Né questa è la sola specie dì eletta  erudizione, che egli ha tolto a promuovere con regia  magnificenza; concedendo un favore speciale a quegli studi  di storia patria, che mediante la notizia accurata e profonda  delle preterite vicende e condizioni d’Italia, ne  preparano e assicurano i miglioramenti futuri. E siccome  egli è quasi il primo dei nostri re, che proteggendo  largamente gli studi, pensi ad ingentilire i popoli, quando i  più de’ suoi precessori attesero solo ad assicurarli colle  armi, così egli mostra di esser conscio dei nuovi e nazionali  aringhi, a cui il cielo invita i Subalpini, sotto la prosapia  ringiovanita dei loro principi. Di che ci porse un pegno  novello, pigliando a ristorare l’Università degli studi nella  capitale o del suo reame. Quando salì sul trono, egli trovò  questo illustre seggio di sapienza conquassato, lacero, ridotto  poco meno che ad una larva di sé medesimo, e con pochi  vestigi superstiti dell’antica fama. E siccome ciò era  provenuto in parte delle traversie dei tempi, ma  principalmente dall’imperizia di coloro che avevano  l’indirizzo di quello, egli cominciò a troncare le radici del  male, abolendo l’antico uso, per cui un consesso di savi e  un’aula di pubblica dottrina poteva essere talvolta governata  dagl’ignoranti <note place="foot"><p> Fra i patrizi, che veramente illustrarono nei tempi addietro  il magistrato degli studi in Torino, Prospero Balbo aggiunse  a un grande ingegno e ad un sapere quasi universale molta  perizia civile, e il Napione continuò con onore la scuola  erudita del Maffei e del Tiraboschi.</p></note> Questi lieti principii  danno ferma fiducia che la sapienza del re compierà  l’instaurazione del primo studio subalpino, non solo  richiamandola all’antico lustro, ma rendendola pari ai  progressi e ai bisogni dell’età nostra. Imperocché il  Piemonte è tal parte d’Italia e l’Italia occupa un tanto grado  in Europa, che l’università di Torino per la bontà degli  ordini, per l’ampiezza enciclopedica del disegno, per la  copia e l’eccellenza dei professori, per la moderata libertà  dell’insegnamento (necessaria nel tirocinio pubblico per  evitar la licenza negli studi privati) per la dovizia dei  sussidi scientifici di ogni sorta, dee pareggiar le migliori dei  paesi più civili e non essere superata da nessuna. Io non  credo d’ingannarmi, dicendo che questo è il desiderio  dell’universale; e Carlo Alberto è tal principe, che gli fa  ingiuria, non chi esprime riverentemente, ma chi dissimula  il voto pubblico. Ed è impresa degna del generoso  monarca, che primo eresse un sontuoso monumento alla  memoria di Emanuele Filiberto, liberatore della patria dal  giogo francese, il ravvivare e compiere una instituzione,  che è la più bella gloria di questo principe come ordinatore  civile e pacifico del Piemonte.</p>
<p>	Il culto dell’ingegno è un vano e frivolo trastullo, se non  viene indirizzato a felicitare gli uomini, migliorando le loro  condizioni private e civili. Ma l’usufruttuare la sapienza dei  pochi e volgerla a utilità comune non potendo esser opera  dei particolari cittadini, è ufficio di chi governa. E niuno  può riuscirvi meglio che i principi investiti di un pieno  dominio, come quello che solo può vincere tutti gli ostacoli,  recare nei disegni e nella esecuzione quell’unità, quel  vigore, quella costanza, che al conseguimento del fine  richieggonsi, e insomma padroneggiar la materia per modo  da potere imprimere in essa una nuova forma. Perciò tutti  gli ordinatori civili delle nazioni ebbero un potere illimitato  o sel presero, né senza di esso avrebbero potuto recare a  compimento l’opera loro. Che se, composto bene uno stato, chi  sottentra a governarlo, non dee potere alterare o annullare i  buoni ordini stabiliti, (essendo cosa troppo enorme che dal  capriccio di un uomo dipendano la felicità e la salute di  tutto un popolo) il freno giuridico non perciò si desidera,  quando v’ha un ritegno morale, e chi possiede la pienezza  del potere sovrano sa temperarla da sé medesimo,  conformandone l’esercizio all’opinione, e usandola a  comune vantaggio. Imperocché i popoli retti ad assoluto  comando aspirano soltanto a novità perigliose, quando pro  vano gli abusi ed i danni, non i beni, delle condizioni, in cui  vivono. Non vi ha esempio, credo, nella storia di una  rivoluzione spontanea, che non sia stata precorsa da un  governo dispotico o tirannico; onde la via regia e sicura per  conservare intatto il potere, consiste nel moderarlo. Se  adunque la signoria indivisa è opportuna a chi vuol  riordinare un vivere politico, e se essa non è di rischio ai  soggetti quando i possessori non ne abusano, questi hanno  un modo facile e spedito di far benedire la loro potenza e  rimuovere dall’universale il desiderio di temperarla e  ristringerla<note place="foot"><p> MACHIAVELLI, <hi rend="italic">Disc.</hi>, I, 9. - ROUSSEAU,  <hi rend="italic">Du contr. soc.</hi>, II, 7.</p></note>. L’Italia  certo ha tanto da fare per sollevarsi dalla bassezza, a cui i  barbari l’hanno condotta, che non dee dolersi della troppa  balìa de’ suoi rettori, quando essa venga adoperata a  promuovere la civiltà. Imperocché il fondare l’egualità  legale di tutti i cittadini, il ridurre a civil moderazione i  costumi dei nobili, l’instituire l’educazione pubblica, per  quanto l’indole dell’età moderna lo comporta, il rimediare  all’ignoranza e alle miserie della povera plebe,  perfezionando ed ampliando gl’instituti di pubblica  beneficenza, il distribuire egualmente le imposte e le altre  gravezze, il migliorare le leggi e specialmente quelle che  riguardano le successioni, il rimediare ai difetti della tela  giudiziaria, sovrattutto nelle materie criminali, l’emendare  d’accordo col sommo sacerdozio la disciplina trascorsa  della religione, il volgere al maggior bene dell’umano  consorzio i vari ordini dei chierici, il promuovere e il  coordinare, proporzionatamente ai progressi del secolo, i  commerci e le utili industrie, il rimettere in fiore le arti, le  scienze e le lettere trasandate, il provvedere in modo più  largo e squisito all’insegnamento elementare e sublime, l’  evitare con savio mezzo la licenza e la servitù della stampa,  il ridurre a miglior sesto il potere municipale, il gittar le  basi di una monarchia consultiva nei vari stati della  penisola, il comporre l’unione di tutti essi, mediante una  lega patria e nazionale, e infine il farsi, che l’Italia non la  ceda alla Francia, alla Germania, all’Inghilterra, né ad  alcun’altra nazione, nelle varie parti dell’incivilimento, è  impresa così ardua, vasta e complicata, che l’imperio  assoluto di un solo, atto a prevalersi del senno  migliore e ad indirizzare tutte le forze dello stato a uno  scopo unico, non è soverchio. La somma potenza è un  tesoro incomparabile, quando chi n’è investito può essere  secondo padre di un popolo e partecipare alla gloria de’  suoi fondatori. Principi italiani, voi possedete questo gran  bene, e avete il privilegio veramente invidiabile di essere  onnipotenti per salvare l’Italia. Sappiate approfittarvi di  questa rara fortuna. Procacciatevi con essa un nome  immortale quaggiù, e assicuratevi per una vita migliore quel  premio, che si concede dal cielo ai benefattori della patria e  della specie umana. Non vogliate contentarvi di regnare con  fama volgare e comune; aspirate a una gloria somma, a una  gloria straordinaria e unica, qual è quella che si addice al  vostro alto seggio, e ai doni, onde la Providenza vi è stata  cortese. Specchiatevi in Lui, che ha creati, e in voi trasfuse  un raggio della sua potenza; e com’Egli, tratto il mondo dal  nulla, con forte e soave sapienza governandolo, lo guida al  suo fine, così voi ricomponete l’Italia, facendo emergere  l’armonia dal caos, in cui è ravvolta, e dalle tenebre  foltissime spiccare la luce. Principi italiani, voi potete,  volendo, esser più grandi di Napoleone, poiché questi  oppresse e spense scelleratamente quella patria, che a voi  è dato di richiamare a perpetua vita. Oh non imitate quel  barbaro, a cui bastò l’animo di trafiggere il seno che l’aveva  allattato, e d’incatenar quelle braccia, che cinsero dei primi  allori l’ingrata sua fronte! Ricordatevi che l’Italia è nostra  comune progenitrice e che da lei ricevete quell’aria che vi  nutre, quel sole che vi rallegra, e quello scettro paterno,  onde siete privilegiati. Mirate questa povera madre,  vecchia, derelitta, inferma, languente, conculcata dagli  strani, tradita e vilipesa da’ suoi figliuoli; vedetela  contarvi le sue piaghe, mostrarvi le sue lacrime, a voi  rivolta e pregante che vi moviate a pietà di tanto infortunio  e la salviate dall’ultima rovina. Salvatela, poiché a farlo vi  basta il volerlo; salvatela, incominciando la sua redenzione  col richiamare al grembo la dispersa famiglia de’ suoi  figliuoli, e collegandoli insieme con nodi sacri e  indissolubili. Ella non chiede che ponghiate mano a utopie  e a chimere; ma solo che rinnoviate il senno antico,  cumulandolo coi trovati moderni, e ripigliando l’opera  riformatrice di Benedetto e Leopoldo, principi filosofi. Così  facendo, accrescerete la vostra potenza in cambio di  scemarla, e, rimosso il pericolo delle rivoluzioni e delle  invasioni, aggiungerete splendore al vostro diadema, e lo  assicurerete sul capo dei vostri figli. Non indugiate di  accingervi alla santa impresa; perché l’età è breve, il  tempo fugge, l’occasione s’invola, la morte arriva subita,  inesorata, tremenda ai principi non meno che ai sudditi,  apportatrice di eterno e disperato rammarico a chi non ha  saputo bene usare la vita. Valetevi di questa pace europea  per rinvigorire la patria italiana e prepararla ad ogni evento;  perché purtroppo i tempi torbidi e procellosi torneranno, e  i regnanti s’accorgeranno che la salute è riposta  nell’amore e nella fiducia dei popoli, e che senza di questi  non giovano a lungo i tesori, né gli eserciti. Niun governo  italiano sarebbe perito nel passato secolo, se tutti fossero  puntati sullo zelo e sull’affetto della nazione, e avessero  fatto con essa un sol corpo; ma quando chi regna vuol  trattare lo stato come cosa propria, godendo ed esercitando  da sé solo i privilegi della potenza, non può dolersi, se  negli estremi frangenti si trova sprovveduto e diserto, senza  aiuto e conforto nella solitudine. Non vedete che la Prussia,  quantunque retta ad assoluto dominio, entra con generosa  franchezza nella via delle riforme civili, e porge il raro  esempio di un principe, che invita spontaneamente e con  animosa fiducia i propri sudditi a sovvenirlo dei loro  consigli a pro ed onore delle comune patria? Deh non  permettete che i nemici della vostra potenza e dell’augusta  fede che professate, vi accusino di esser meno propensi e  arrendevoli ai veri progressi, che le genti eretiche del  settentrione! Non comportate che altri incolpi questa grande  e misera Italia di non osar seguire pur lontano le orme  virtuose degli altri popoli in modo consentaneo alle sue  condizioni, ella che fa già avvezza a capitanarli, e a porgere  loro ogni ottimo esempio. Guardatevi dai pessimi  consiglieri, che per tristizia d’animo, o imbecillità di spirito  ve ne dissuadono; i quali sogliono assicurare i regnanti che  il popolo gli adora, benché essi non pensino a beneficarlo.  Il popolo non ama chi non conosce, e non suol conoscere,  che i suoi benefattori; per questi soli egli prova nell’ora del  cimento quei sensi impetuosi e gagliardi, che inspirano le  risoluzioni eroiche, e salvano, quasi per mira colo gli stati  pericolanti. Principi della penisola, voi non siete già tutti  del novero di quelli, a cui possano i buoni Italiani negare  ossequio e gratitudine. I vostri sudditi vi amano e vi  osservano riconoscenti dei benefizii ricevuti, riputandoli  una preziosa caparra di quei beni maggiori, che da voi si  promettono, per compiere ed assicurare in perpetuo il  pietoso desiderio vostro. Ma cautelatevi da coloro che  vorrebbero fermare il corso delle vostre beneficenze, ed  odiano la gloria vostra come propria onta; i quali, traditori  della fama e parassiti del favor vostro, invece di assodare  l’imperio vacillante, gli dan l’ultimo crollo, e ne affrettano  la perdizione. Né crediate che le loro bugiarde promesse,  ancorché si avverassero in questa, possano scusarvi  nell’altra vita, al cospetto del sommo giudice e inesorabile  punitore. Ricordatevi di quel formidabile oracolo della  divina sapienza, che
<quote rend="block">
i potenti saranno potentemente  castigati
</quote>
<note place="foot"><p> Sap. VI.</p></note>, esercitando in modo il vostro  terreno dominio, che possiate affidarvi di regnare eziandio  in cielo e di rendere immortale la vostra corona.  Lodando le riforme tentate o eseguite in Italia dai  nostri principi, durante il passato secolo, non voglio già  inferirne che tutte fossero buone egualmente e degne di  esser oggi imitate. Le copie servili non sono mai opportune,  e tornano biasimevoli, quando l’esperienza ha mostrato che  si può migliorare l’originale. Lo stesso esito luttuoso, sortito  da un’epoca, che incominciò con sì lieti auspicii, mostra che  l’Italia travagliava di un male interno, cui niuno seppe  conoscere e curare, perché tutti vi soggiacevano. Il quale  fu la servitù morale e intellettiva degl’Italiani verso gli  stranieri, che ci rese partecipi in solido del bene e del male  dei nostri vicini, ma più del male che del bene, perché  l’imitazione sola dei vizi è agevole a mettersi in opera.  Cosicché il difetto di quelle riforme può significarsi,  dicendo che <hi rend="italic">non furono per lo più dettate e avvalorate  dal genio nazionale italiano</hi>. Ciò che vi era di buono, (e  il buono era assai) consisteva in quegli ordini, che  procedendo dalle attinenze comuni e immutabili della  natura umana nello stato civile, hanno luogo  universalmente nelle società pervenute a un certo grado di  perfezione, e non vengono diversificati dalle specialità  nazionali. Ma le idee assolute e generali non sono  applicabili a un luogo e tempo determinato, né possono  farsi vive e pigliar essere di concretezza, se non adattandosi  alla qualità della materia, che informano; onde di rado o  non mai incontra che gl’instituti universali non debbano  essere più o meno variamente modificati, secondo il genio  proprio di ciascun popolo. Certo nel Filangieri, nel Pagano,  nel Genovesi, nel Beccaria, nel Verri, in tutta la schiera  degli statisti e degli economici dell’età passata, e più  recentemente nel Gioia, nel Romagnosi e in altri  valentuomini, non manca l’altezza dell’ingegno, né la  copia e sodezza del sapere, né un animo sincero e  generosamente benevolo, né un amore sviscerato alla  patria, e né anco un certo senno e una moderazione, quasi  indelebili nella nostra indole; ma indarno vi cercheresti i  vivi spiriti, l’istinto, e per così dire, il volto italiano dei  concetti e dei sentimenti. Tanto che non sapresti quasi che  tali scrittori vissero e scrissero in Italia, anzi che nell’altra  Europa o in America, se la natura delle voci, o piuttosto il  lor finimento, non te lo dicesse. Il genio proprio degli  Italiani nelle cose civili risulta da due componenti, l’uno dei  quali è naturale, antico, pelasgico, dorico, etrusco, latino,  romano, e s’attiene alla stirpe e alle abitudini primitive di  essa; l’altro è sovrannaturale, moderno cristiano, cattolico,  guelfo, e proviene dalle credenze e instituzioni radicate,  mediante un uso di ben quindici secoli, e tornate in seconda  natura agli abitanti della penisola. Questi due elementi, che  sono entrambi nostrani, ma il primo dei quali è  specialmente civile e laicale, il secondo religioso e ieratico,  insieme armonizzano; giacché, essendo logicamente  simultanei e cronologicamente successivi, ma con assidua  vicenda, l’uno compie l’altro, e corrispondono ai due gran  periodi della nostra istoria prima e dopo di Cristo, e  alle due instituzioni italiane più forti e mirabili, (alle quali  credo che niun’altra si possa paragonare) cioè all’imperio  latino nato dalla civiltà etruscopelasgica, e alla dittatura  civile del Papa nel medio evo, procreata dal Cristianesimo.  Amendue questi concetti, nazionali all’Italia e toscoromani  di origine, mirano a compenetrare tutte le parti del vivere  civile; mediante un’aristocrazia elettiva, consigliera e  ausiliare naturale del principato, (la quale è la molla degli  ordini dorici e pitagorici) e un primato ieratico, moderatore,  preside e unificatore dei governi particolari, che è il perno  della società ecclesiastica. Dal che risulta che gli ordini  popolari non sono acconci alle instituzioni della penisola, se  non vengono notabilmente temperati dall’aristocrazia degli  ottimati, sotto l’imperio del principe; e che i poteri divulsi  dei vari stati debbono essere collegati insieme e ridotti a  conserto armonico dall’unità prevalente della tiara  pontificale. Una varietà di aristocrazie civili e consultative,  ciascuna sotto un capo ereditario, investito del supremo  comando, e la confederazione di esse sotto il Pontefice  elettivo, son perciò le due condizioni proprie del  reggimento nazionale d’Italia; e qualunque forma politica,  che sostanzialmente se ne dilunghi, non potrà mai allignare  nel nostro paese, né renderlo forte e potente. Imperocché  errano a gran pezza i nominalisti politici, stimando che una  certa foggia astratta di governo sia accomodata a tutte le  nazioni, ovvero che ciascuna di esse possa mutare  radicalmente i suoi ordini naturali e anticati. Un popolo può  difficilmente vivere e crescere e prosperare, senza gli statuti  ricevuti nascendo, incorporati colla sua indole e connaturati  alla sua storia, come ciascuno individuo non diventa adulto,  se non serbando sottosopra quei lineamenti, quella  carnagione, quelle abitudini organiche, che ebbe fin da  fanciullo, né riesce idoneo a far cose grandi in qualunque  genere, se non conformandosi a quella special vocazione,  che ricevette a principio dal cielo. Il che non impedisce di  mano in mano le mutazioni, che corrispondono al  successivo crescere e perfezionarsi dei rudimenti originali;  le quali riguardano gli accidenti variabili di lor natura, e  non l’essenza degli instituti immune da ogni vicenda.  Laonde, come nell’uomo maturo durano le fattezze e le  proporzioni, ch’egli avea negli anni teneri, ma svolte,  ampliate e talmente modificate, che talora a prima vista non  si raffigurano, così le condizioni primitive di un popolo,  benché non possano mai transustanziare, né alterarsi  nelle radici, senza grave scapito di esso popolo, sono  tuttavia suscettive di un continuo esplicamento, in virtù del  quale crescono, si assodano, si dilatano, si compiono, si  ritondano, si migliorano, si raffazzonano, serbando però  sempre invariabile il volto e il carattere della loro origine.  Questo maturamento e svolgimento successivo è tanto  richiesto alla felicità di un popolo, quanto è necessaria la  perseveranza immutabile dell’ordito sostanziale ed  intrinseco delle instituzioni; conciossiaché la vita e i  progressi degli stati son riposti in tali due condizioni e nel  loro amichevole accordo. Qual popolo vuol alterare la  sostanza, o perpetuare le parti accessorie degli ordini suoi,  contrastando ai portati e ai bisogni del tempo, non è uno  nel primo caso, ma molti, e nel secondo, non è vivo, ma  morto, o almeno infermo, e la sua civiltà si sfascia in un  attimo, distrutta dall’urto e dall’impeto di quelle subite e  radicali vicissitudini, o si arresta e perisce d’inedia e di  languore. Quell’organica compagnia d’uomini, che nazione  si appella, è una forza mista e soggetta al corso dinamico  del creato, secondo l’indole comune di ogni sostanza mista  od elementare. Il qual corso consiste nel successivo  sgomitolarsi delle forze finite, per cui le loro potenze si  vanno attuando a poco a poco ed estrinsecando, finché  dalla implicazione primitiva siano giunte all’esplicazione  finale, che è quanto dire dai rozzi principii della puerizia  alla perfezione della età ferma. Ciò che accade agl’individui  incontra pure alle nazioni; le quali, nascendo, portano  inchiusi virtualmente nel proprio seno tutti i loro fati  succedentisi di mano in mano, secondo che la potenza  passando in atto, l’avvenire retroguarda e s’inviscera nel  presente, mentre il passato pronostica e s’infutura; onde  nasce la continuità piena e l’equabile andare del moto  dinamico. Tanto che egli è così impossibile che un popolo  muti essenzialmente le sue condizioni coll’andar del tempo,  senza perire, come ripugna che cangi il suo essere naturale,  e, nuovo Proteo o Vertunno, deposta la persona e  sembianza propria, in altro popolo si trasformi. Ne abbiamo  un illustre esempio avanti agli occhi nella Francia la quale  dopo aver tentato due volte di mutar la sostanza del suo  governo, prima per opera dei re, che vollero scambiare la  monarchia temperata con un dominio assoluto e dispotico,  poi per opera del popolo o piuttosto di una fazione, che  sognò di sostituire al principato la repubblica, e al concorso  degli ottimati una democrazia schietta, non poté quetare  che ripigliando quegli antichi ordini, secondo i quali il regio  potere era moderato e corretto dai vari gradi  dell’aristocrazia nazionale e dal sindacato dei parlamenti. E  non solo gli ha ripigliati, ma perfezionati per molti  rispetti,  conforme alle condizioni dei tempi, (benché forse nella  bilancia dei vari componenti sociali gl’influssi del volgo,  ricco soverchino) riducendo a finezza e proporzion di  contorni, e dotando di forma stabile, gli abbozzi del medio  evo.</p>
<p>	Noi Italiani non solo abbiamo smarrita la coscienza di noi  medesimi, come nazione, ma diamo spesso luogo a un  sentimento ingannevole delle nostre forze, somigliando  coloro, che inconsapevoli della lor vocazione, si arrischiano  a cose impossibili e creano miseri aborti.  Conciossiaché egli è vano ed assurdo il contrastare alla  natura per ciò che riguarda le abilità e le attitudini; la quale,  vicaria di Dio, doma irrepugnabilmente coloro, che non  riconoscono le sue leggi e si ribellano alla sua potenza. Ora  il genio nazionale è la natura di un popolo, come la tempra  dell’ingegno e dell’animo, e la complessione del corpo, sono  la natura dell’individuo. Il che ci spiega come gl’italiani  abbiano quasi sempre fallito il segno dei loro desideri, e  invece di dolersi di sé medesimi e d’imparare alle proprie  spese, accusino il fato od il cielo delle loro sventure,  ostinandosi a ritentare ciò che hanno più volte sperimentato  contrario alla loro indole. E questo nella penisola è pur  troppo un male antico. Imperocché l’idea del primato  romano, che produsse le due leghe lombarde e quasi tre  secoli di glorie italiane, ed è il solo principio di unione  possibile ai vari stati peninsulari, cominciò a scadere fin dal  secolo terzo decimo; e i tre statisti più grandi, acuti e  robusti che abbia sortito l’Italia cioè l’Alighieri, il  Machiavelli e il Sarpi, la ripudiarono, rimovendo dal  politico ideale de’ guelfi l’elemento più vitale ed  intrinseco. Né l’assetto armonico di ciascuna provincia,  mediante la monarchia ereditaria, temperata moralmente  dall’aristocrazia elettiva, può bastare a stabilire l’unione  d’Italia, senza il ristauro dell’unità latina. Ma i tre sullodati  vollero sostituire a questa unità viva e nazionale l’unità  barbarica di un principe estrano, o l’unità chimerica di un  despoto natìo, che finora non sorse: ovvero posposero la  nazione a un municipio, come fece il veneziano frate. E qui  giova il notare la continua e ognor crescente declinazione  del genio italico, secondo il successivo peggiorare dei  tempi. Dante, nato verso il fine di una età gloriosa, ricca di  uomini e di cose ricordatrici della recente grandezza, ma  coetaneo di alcuni papi degeneri, pose il principio della  concordia italiana nell’imperatore; il quale, benché  straniero, rappresentava tuttavia nell’opinione il successore  e l’erede del romano imperio, ed era vassallo spirituale del  Pontefice. Questa fantasia dantesca, benché strana, teneva  ancora del grande, e non era affatto indegna agli spiriti  italiani, né all’ingegno del magnanimo esule, che si  dichiarò in modo solenne alieno dal parteggiare col volgo  dei ghibellini per un reggimento barbarico ed avverso alle  somme chiavi

<note place="foot"><p> Dante protesta espressamente di non essere ghibellino e di  non appartenere ad alcuna fazione, facendosi dire da  Cacciaguida in proprio esilio:

<quote rend="block">
<lg>
<l>“E quel che più ti graverà le spalle</l>
<l>Sarà la compagnia malvagia e scempia,</l>
<l>Con la qual tu cadrai in questa valle:</l>
</lg>
<lg>
<l>Che tutta ingrata, tutta matta ed empia</l>
<l>Si farà contra te, ma poco appresso</l>
<l>Ella, non tu, n’avrà rotta la tempia.</l>
</lg>
<lg>
<l>Di sua bestialitate in suo processo</l>
<l>Farà la pruova, si ch’a te fia bello</l>
<l>Averti fatta parte per te stesso ”.</l>
</lg>
</quote>

Si noti in ispecie l’ultimo verso. Gli uomini della tempra  di Dante pensano solitari, non in greggio, fanno un mondo  da sé soli, e non servono ad una parte. Par. XVII.</p></note>

. Il Machiavelli, vissuto circa due secoli dopo,  quando l’indipendenza italiana era ita, l’imperio non ancora  rialzato da Carlo quinto, e ridotto a un vano e ridicolo  simulacro, Roma vergognosa e dolente di alcuni gravissimi  scandali, la divisione d’Italia divenuta senza rimedio, gli  antichi costumi perduti, volse le sue speranze a un tiranno  ambizioso e fortunato; e non arrossì di proporre a modelli  del liberatore alcuni uomini scellerati e vilissimi, come  Cesare Borgia e Oliverotto da Fermo. Tuttavia, a malgrado  di queste sozzure, l’idea dell’unità italiana lampeggia  vivissima nelle opere del Segretario, e a somma facondia  talvolta l’innalza; nella quale ravvisi il coetaneo corrotto,  ma grande, del Savonarola, di Michelangelo, dell’Ariosto,  del Ferrucci, di Giulio e di Leone. Ma il Sarpi, venuto al  mondo, quando la viltà era giunta al colmo, e il sonno  italiano divenuto simile alla morte, è solamente veneto; e  non che volgere le sue cure all’unità civile della comune  patria vorrebbe torle l’unità religiosa, facendo buon viso  alle innovazioni colpevoli della Germania. Tristo esempio  di aberrazione in un uomo dotato d’ingegno sovrumano, che  in tutto il corso dei secoli ha pochi pari dentro e fuori  d’Italia, e forse per l’ampiezza della mente non trova chi lo  superi. E veramente il tremendo frate con tutti gli errori  suoi fu ancora per altezza d’ingegno, per sagacità  speculativa, per senno pratico, per limpidezza e candore di  elocuzione italianissimo; e seppe sentire e apprezzare tutte  le parti mirabili degli ordini veneziani, reliquia del romano  imperio sopravvissuta fra le lagune. L’astuto e fiero  consultore rende imagine dei pregi e dei difetti della sua  repubblica; la quale, se fosse stata animata dagli spiriti  guelfi di Firenze, (ovvero il brio popolano dei Fiorentini  avesse avuto per correttivo il senno aristocratico di  Venezia), l’Italia forse non sarebbe perita; ma i due principii  di salute rimasero infecondi, perché disgiunti e bisognosi  l’uno dell’altro. Col Sarpi finì la generazione dei grandi  statisti italiani, liberi ed indipendenti, e poco appressò  cominciò quella dei servili. Fra queste due schiere si  frappose un uomo, in cui si vide che l’italiana indole,  quando si serba pura dalla infezione straniera, può rinascer  grande e crescere quasi gigante, anche in secolo pigmeo.  Ma il Vico, parte per la tempra del suo ingegno  singolarmente inclinato alla speculazione, parte per la sua  condizione umile ed oscura, parte ancora per la qualità dei  tempi, che non seppero apprezzarlo perché indegni di  possederlo, lasciò di rado l’antichità classica e i voti  platonici per conversare co’ suoi contemporanei e  occuparsi delle cose loro.</p>
<p>	Col Vico ebbe fine la pellegrinità speculativa e civile  degl’Italiani; e nei tempi corsi dalla Scienza Nuova al  Misogallo, i nostri statisti e scrittori politici furono inspirati  dal genio celtico. Il quale, alienissimo dal nostro, inclina da  una parte all’egualità democratica e dall’altro al dispotismo  monarcale e guerriero; due estremi, che combaciano  insieme, e si raccozzano o si avvicendavano, come mostra  l’istoria, e sovrattutto quella di Oriente. Vero è che le idee  e le instituzioni druidiche innestate dai Ciniri sul vecchio  ceppo dei Gaeli, la conquista dei Romani e delle tribù  germaniche, e infine le credenze cattoliche colla lor  magistrale gerarchia multiforme, crearono un contrappeso  aristocratico e clericale al potere regio  e plebeo. Dalla mistura dei Franchi, specialmente  del ramo di Austrasia, cogli antichi abitatori, fecondata dal  Cristianesimo, mediante la triplice opera dei vescovi, dei  monaci e dei Pontefici, nacque la nazion francese colla sua  monarchia civile, riputata dal Machiavelli il governo più  temprato de’ suoi tempi<note place="foot"><p> Disc, I, 16, IIII, 1.</p></note>. Ma la natura  celtica o per meglio dire gaelica, (tanto son vividi gli spiriti  primitivi e pronti a ripullulare anche quando paiono spenti),  contrastò sempre più o meno alla costituzione cattolica  della Francia; e quella parte della popolazione antica, che  ripugnò alle riforme druidiche e impresse la forma sua nei  Franchi di Neustria, risorse più volte riluttante contro la  nazion novella e vive tuttavia nelle classi volgari. dell’età nostra.  Imperocché, (singolar cosa a dire), la complessione morale  dei prischi inquilini della Gallia, sorvolando a quella delle  stirpi soprarrivate, aspira ancor oggi a signoreggiarvi. Da  lei provennero principalmente le antiche discordie fra i  Galli del meriggio e quelli del settentrione; da lei, le  migrazioni frequenti degli sciami men forti e le illuvioni  conquistatrici, che desolarono la metà di Europa e si stesero  sino all’Asia minore; da lei, la declinazione universale della  Transalpina e le risse intestine, che al principio della nostra  era, la diedero in preda al ferro romano; da lei, la ripulsa  dell’autorità moderatrice del Pontefice ai tempi di Filippo  quarto, e i conati laicali, provinciali, protestanti, non meno  contro la tutela ieratica, che a distruzione dell’unità cattolica  e nazionale, sotto gli ultimi Valesii; da lei l’ampliazione  dispotica dei regii diritti, cominciata dopo la morte del  grande Arrigo, l’irreligione del secolo diciottesimo, e per  ultimo la rivoluzion francese, la quale, etnograficamente  considerata, fu il trionfo assoluto, benché momentaneo,  del genio primitivo e gaelico su quello delle schìatte  succedute. Certo sarebbe ridicolo il non riconoscere in  questi fatti il concorso di molte cause differentissime; ma  fra esse la forza indelebile del più antico legnaggio, (che è  sempre quello, che dà la forma più risentita e durevole alle  nazioni), in modo non equivoco si manifesta. Perciò non a  caso i Celti misti degli antichi tempi, nei quali il sangue  gaelico predominava, presero il nome di Galli. La  rivoluzione francese, non che essere un’inspirazione  cristiana, come affermano piacevolmente alcuni suoi  lodatori, fu un moto pagano, se si eccettuano i conati legali  e riformativi, che le diedero principio o piuttosto ne furono  l’occasione. Da essa in poi, il paese si agita e tentenna fra il  governo debole e licenzioso del Direttorio, e il governo  forte e dispotico del Buonaparte; né gli ordini attuali,  moderati e conformi alle condizioni della Francia cristiana,  saranno assolidati, finché il genio cattolico non avrà dome  appieno le reliquie vivaci dell’eterodossia più antica. Che il  risorgimento degli spiriti cattolici sia il solo filo di  salute rimasto alla Francia, è sentito e creduto da chi non  si lascia aggirare il cervello dagli errori del volgo, e sa  penetrare nel midollo delle cose, senza fermarsi alla scorza  che lo nasconde <note place="foot"><p> Gli uomini di stato che ora governano o vorrebbero  governare la Francia, e sono, come dire, i duci della  opinione politica, si dividono, riguardo alla religione, in due  famiglie distinte; l’una delle quali considera il cattolicismo,  come necessario al suo paese, e l’altra apertamente o  copertamente lo ripudia, e vorrebbe sostituirvi una religione  diversa. Egli è da notare che alla prima appartengono  alcuni protestanti, come per esempio il Sig. Guizot,  affezionati alle loro credenze; l’autorità dei quali è tanto  più grande, quanto che il loro giudizio in questa parte è  dettato dal senno pratico, e combattuto dalle opinioni e  affezioni private. Gli statisti della seconda famiglia si  suddividono in due classi: alcuni vorrebbero lentamente  scalzare il cattolicismo, sostituendovi un pretto  razionalismo, ma conservandone le forme e le apparenze;  laddove altri rigettano colla cosa il nome e il sembiante di  essa. Ora se si considera il valore politico di questi  valentuomini, si vedrà che esso è proporzionatissimo alle  loro inclinazioni verso il cattolicismo; e che i più capaci di  tutti sono quelli che ne apprezzano la sostanza, e vogliono  conservarla, i più inetti coloro che le danno lo sfratto e  fanno ogni opera per distruggerne anco le sempianze e i  titoli estrinseci</p></note>. Perciò laddove nel passato secolo gli sviati  Italiani, e con essi gli altri popoli civili d’Europa, credevano  opportuno di abbeverarsi alle fonti celtiche, e le varie stirpi  porgevano agli eredi discendenti dei vecchi Gaeli tributo  spontaneo di vassallaggio, oggi i migliori Francesi  addottrinati dalla esperienza cominciano a conoscere che  tocca a loro il ritrarre dagli spiriti pelasgici, cioè cattolici  ed italiani, per cessare l’imminente ruina. Questo  ritiramento iniziale degli spiriti verso il senno della penisola  prenunzia da lungi un totale rivolgimento nelle condizioni  di Europa, e il principio di un’era novella migliore della  passata.</p>
<p>	Si persuadano adunque gl’ltaliani che le instituzioni e le  riforme della loro patria vogliono  essere appropriate alle sue condizioni come alla natura del  suolo l’arte dei colti e dei seminati. L’imitazione ci è tanto  più interdetta, che il legnaggio pelasgico è la stirpe regia  della gran famiglia giapetica del ramo indogermanico; onde  la nostra linea, sovrastando per l’antichità dell’incivilimento  e per gli altri privilegi ricevuti dal cielo alle altre schiatte di  Europa, non può essere moralmente ligia a nessuna. E  siccome il presente si radica nel passato, lo statista italiano  dee avere una conoscenza ampia e profonda della storia, e  direi quasi dell’archeologia politica della nazione, per  saperci ravvisare quelle parti, che hanno ancora del vivo, e  sono quasi le morse e l’addentellato, in cui il nuovo cape e  si abbarbica. Il che non venne fatto dalla maggiore parte dei  savi dell’età scorsa, usi a dare, innovando, nel  cosmopolitico o nel forestiero, con poco o nessun pensiero  del nazionale. Per esemplificare il mio discorso, toccherò  un solo punto di grandissima importanza. Perdonimi il  lettore, s’io torno al mio solito vezzo o vizio di teologizzare;  ché la colpa non è mia, ma del soggetto. Se si desse al  mondo un genere d’idee e di cose più ampio e universale  della religione, io mi ci appiglierei molto volentieri; ma  siccome io nol trovo, ne mi è dato il crearlo, debbo  ricorrere nelle mie occorrenze a quell’argomento, che fra  tutti è amplissimo e universalissimo, e abbracciando nel  vasto suo giro tutte le cose umane, può porgere un esempio  più opportuno di quelle instituzioni e riforme, che  influiscono con maggiore efficacia nel vivere civile, e lo  migliorano o peggiorano, secondo la qualità loro. E parlerò  di tal cosa, in cui l’imitazione degli stranieri, scostandosi,  non solo dal nazionale, ma eziandio dal legittimo e dal  vero, partorì effetti più rei e dannosi. Né, facendo questa  intramessa, uscirò punto dal mio tema; poiché l’errore, di  cui ragiono, spianta da un lato radicalmente la dottrina del  primato italico, e dall’altro lato non è talmente  ripudiato al dì d’oggi anche in casa nostra, che non abbia  bisogno di esservi combattuti. I governi italiani dell’altro  secolo posero mano a riforme religiose, alcune delle quali  eran buone più in sembiante che in effetto; altre buone e  proficue nella loro radice, ma falsate e guaste dagli  accessorii o dal difetto di convenevole misura; altre in fine  erano utili veramente e pie ed opportune per sé stesse in  ogni loro parte. Imperocché giovevole e santo si dee  riputare tutto ciò che conferisce a migliorare i costumi e ad  avvalorare la dottrina dei chierici, a rimuovere dalle dignità  sacre l’ozio, il lusso mondano e le delizie, a propagare  l’instruzione soda e religiosa anco nei semplici fedeli, ad  aggiungere severità e decoro al sacro culto, ad annullare  certi privilegi civili del clero, che in vece di accrescergli  autorità e riverenza, lo rendono odioso, e insomma a  ristorare in ogni sua parte la scaduta e rilassata disciplina  ecclesiastica. Ma qualunque sia la bontà e l’opportunità dì  tali riforme, uopo è per prima condizione che procedano  dall’autorità legittima e suprema; imperocché nel caso  contrario, il bene che se ne ricava non compensa il male  proveniente dai mezzi adoperati per ottenerlo. La Santa  Sede non può essere restìa alle  ragionevoli mutazioni negli ordini disciplinari, anzi le  desidera, ed è spesso la prima a volerle e ad operarle: solo  richiede, (e chi oserebbe negarle questo diritto?) che nelle  materie miste di sacro e di profano e del pari importanti alla  Chiesa e allo stato, i governi procedano d’accordo seco, e  l’episcopato si ricordi che la sua divina autorità e libertà  periclita e vien meno, quando coloro che ne sono investiti  volgono ai principi l’ossequio dovuto al capo supremo del  sacerdozio. E allorché la lontananza dei luoghi non le  permette di conoscere immediatamente gli abusi da  correggersi e i bisogni da soddisfare, ella brama di esserne  informata non solo da chi regge, ma eziandio dai privati;  perché chiunque espone riverentemente e sinceramente il  vero, o ciò che gli par vero, è sempre accolto con amore e  udito da Roma. Ma nel secolo scorso alcuni  regnanti non si  governarono con questa moderazione, eziandio in Italia, e  vollero in materie, che toccano le due giurisdizioni, operar  da sé soli; e alcuni chierici si mostrarono arrendevoli agli  ardimenti del principato. Violazione enorme, cui Roma non  poteva approvare; e i popoli debbono saperle grado della  sua fermezza, perché in tal caso il concorso della potestà  ecclesiastica è guarentigia di libertà. E l’errore dei principi  e dei chierici non procedette, (generalmente parlando), da  rea intenzione, né da mente poco cattolica, ma dalla  funesta consuetudine invalsa di adorare i Francesi, imitando  i loro fatti o professando le loro opinioni. Imperocché a  quel tempo calarono dalle Alpi e si accasarono nella  penisola due sistemi di origine oltramontana, l’uno  dei quali nacque, ed entrambi crebbero e fiorirono in  Francia; voglio dire il Gallicanismo e il Giansenismo; i  quali, sotto specioso sembiante, viziarono il sistema  cattolico nella mente di molti, e attossicarono i rivi  salutiferi delle riforme e delle dottrine. L’origine straniera di  queste due teoriche avrebbe dovuto per sé sola risvegliar la  cautela degl’Italiani, e indurli a procedere col calzare del  piombo nel chiamarle a disamina prima di abbracciarle;  perché, se bene il vero sia cosmopolitico e non soggiaccia  alle varietà geografiche dei meridiani e dei paralleli si può  presumere a priori che i tentativi di una riforma cattolica  non siano sinceri e legittimi, quando procedono da una  fazione privata o da una Chiesa particolare, e nascono fuori  della penisola, dov’è il centro ed il capo del mondo  cristiano.</p>
<p>	Il gallicanismo ebbe origine nel medio evo dal contrasto  dei re francesi contro la dittatura civile del Pontefice, e fu  come una nuova maschera assunta dal vecchio odio gallico  verso la maggioranza romana, e una reliquia degli spiriti  druidici tuttavia gareggianti colla divina fortuna del  Cristianesimo. Egli è da dolere che il lento lavoro  dell’Evangelio in Francia, e come dire la cosmogonia  cattolica della società francese, (poiché i popoli hanno la  loro genesi, come i mondi e la natura), sia stata interrotta e  alterata dal ridestarsi delle vecchie inclinazioni eterodosse;  giacché il gallicanismo può considerarsi come padre o  almeno complice di tutti gli errori e disordini, che  travagliarono e contaminarono in appresso una provincia  così bella e preziosa della Cristianità europea. Alla qual  provincia esso fu di tanto pregiudicio, quanto le importa  l’essere cattolica, anziché pagana; conciossiaché la  dittatura del Pontefice, congiunta al potere civile  dell’episcopato, era l’autorità moderatrice fra i vari ordini di  quel reame, cessata la quale, risorse la pugna celtica fra la  dominazione regia e il capriccio della moltitudine. E il  papato, come potenza cosmopolitica, è domestico a  ciascun popolo, ma non proprio di nessuno; quindi,  benché risegga in Italia e le conferisca un singolare  splendore, non è un potentato ristretto alla penisola, onde  torni a servaggio per alcuna gente, o a viltà l’inchinarsegli.  Ma che gl’Italiani, a cui il Papa è nazionale per tanti titoli,  abbiano fatto buon viso all’error gallicano, è tal onta, che  sarebbe quasi incredibile, Se non fosse attestata dalla storia.  E la storia racconta pure quanto il gallicanismo ci abbia  fatto il mal pro, dagli infami portamenti di Filippo il Bello  sino alle brutali insolenze di Luigi quartodecimo; alle quali  noi possiamo aggiungere le recenti e più splendide  scelleratezze del Direttorio e del Buonaparte. Certo chi  voglia riandare i nostri annali può avvertir di leggieri che lo  scadere e il risorgere, il risplendere e l’oscurarsi d’Italia, fu  sempre corrispondente e proporzionato a quello del romano  seggio. Tanto è vero che il Papa e l’Italia sono due cose  indivise, come l’anima e il corpo nella persona umana, e  hanno comune ed eguale il corso delle loro fortune,  E benché il Pontefice, come lo spirito animatore degli  organi, sia immortale di sua natura, e la sua vita non  dipenda da quella di una nazione particolare, non si può già  dire altrettanto d’Italia; la quale, vedovata del suo capo,  perderebbe seco la sua personalità civile, e quel fiore di  gentilezza, che la rende unica al mondo; come un corpo  vegeto e formoso, che illaidisce ed infracida col mancar  dello spirito, da cui nasce la beltà che lo informa e, ogni  vitale movimento.</p>
<p>	Ad avvalorare il gallicanismo in Francia e diffonderlo in  Italia contribuì non poco l’autorità di un uomo, dotato di  sommo ingegno come scrittore, e di gran dottrina come  teologo; il quale ebbe la sorte di dar quasi il suo nome a  quel misero sistema, e una voga assai più grande di quella  che aveva avuto in addietro. Ma Benigno Bossuet, che dai  Francesi, soliti a millantare le cose loro, è celebrato come  un Padre della Chiesa, e per poco come un uomo  privilegiato del dono dell’inerranza  <note place="foot"><p> Fra i lodatori esagerati del Bossuet, niuno aggiunse al segno  del Maury nella sua opera sull’eloquenza sacra. Se si dee  credere a questo rétore, il Bossuet è il più grande ingegno  che sia stato al mondo. Ma certo, senza uscir dall’Europa e  dal secolo diciassettesimo, Galileo, il Leibniz e il Pascal  furono per la vastità e la pellegrinità della mente di gran  lunga superiori all’illustre prelato loro coetaneo; e nello stile  medesimo il Pascal sovrasta, per la varietà e la  precedenza.</p></note>, non dee essere talmente osservato da noi  Italiani, che la riverenza faccia velo al giudizio. Il lettore  vorrà perdonarmi, se cercherò di ridurre a giusta misura la  riputazione di un tanto ingegno; perché i mali, che ci ha  fatti l’esagerarla, sono assai più grandi della temerità, di cui  può essere accusato da’ suoi parziali chi la sminuisce o la  tempera. Se non fosse di questa considerazione, io non  piglierei un assunto, che per ogni altro rispetto mi riesce  acerbo e gravoso; perché niuno ammira più di me  l’ingegno del Bossuet e le sue opere a patrocinio della fede  e dell’unità ecclesiastica. Niuno è di me più alieno dalla  petulanza di certi moderni, che senza saper troppo bene i  rudimenti della religione, osano spacciar per eretico o per  scismatico un uomo insigne per la pietà dell’animo e la  santità dei costumi, vissuto e morto nella comunione della  Chiesa, venerando per le fatiche apostoliche e pel fregio  divino dell’episcopato. Ma fatta questa dichiarazione, acciò  il mio dire non sia confuso con quello di taluni, a cui mi  dorrebbe di essere paragonato, dico, senza aver paura dei  contradittori, che l’ingegno del Bossuet era sommo nel suo  genere, ma più alto che profondo, più vigoroso che ampio e  moltiforme, più oratorio che speculativo, più simile alla  mano di chi stringe che all’occhio di chi contempla, più  inclinato a preoccupare la libertà degli altri che a premunire  la propria contro le preconcette opinioni. Come scrittore,  niuno è più valente di lui nell’uso dialettico dei testi e delle  tradizioni, né più agguerrito nell’arte di stringere e  incalzar l’avversario; niuno è più magniloquente e abile a  cogliere la prospettiva grandiosa degli oggetti,  esprimendola con quella splendida semplicità maestosa, che  rapisce e soggioga l’immaginativa. Ma la sua perizia nel  disputare lavora meno d’idee che d’imagini e di  testimonianze, e il suo sublime è, per così dire, più  verticale che orizzontale, perché l’autore poggiando a una  grande altezza si affisa sopra un punto unico,  anziché spaziar largamente e comprendere con un solo  sguardo un’ampia tratta di paese. Come teologo, egli è  senza dubbio l’avversario più formidabile dell’eresia  protestante, secondo la forma che aveva a’ suoi tempi, e  niuno de’ suoi coetanei il pareggia nel combatterla  simultaneamente colla triplice arma della logica, della  facondia e delle tradizioni. Se non che, rispetto alle due  idee fondamentali, di cui consta il cattolicismo, come  instituzione e società visibile, che sono il Papa e la Chiesa,  egli afferma nella sua pienezza solo la seconda; e mentre  sotto la sua penna il tipo della Chiesa grandeggia, quasi  parlamento della Cristianità universale, s’impicciolisce  quello del Papa presso che ridotto alla gretta misura di un  presidente parlamentare e di un legato apostolico. La sua  mente era certo attissima a cogliere e apprezzare il sublime  del pontificato, e provollo nel suo Discorso sull’unità della Chiesa; ma le ombre gallicane spesso gliel’impedirono. E queste ombre occuparono il suo ingegno e appannarono la sua vista, non ostante la naturale dirittura del giudicio e la ricchezza della dottrina, perché non era filosofo. Il difetto di filosofia gli tolse di ravvisare la grandezza del Papa nella Chiesa, come anima della società cristiana, parola e specie visibile dell’unità ideale, e principio restitutore dell’unità primitiva dell’umana  famiglia: gli tolse di vederla eziandio nella storia, dove il  Pontefice apparisce, come ordinatore delle nazioni e  fondatore della civiltà moderna. Egli frantese gli annali del  medio evo, e anche quelli del suo paese nell’età più recente;  come si scorge, per esempio, dal suo giudizio sulla  gallica  Lega; perché s’egli è vero, come è verissimo, che i capi  di essa miravano a uno scopo profano e ambizioso sotto il  mantello della religione, non è meno indubitato che il  concorso del popolo mosse da un sincero zelo per la fede  de’ suoi padri e da un senso confuso dell’unità nazionale e  della constituzione civile della Francia, minacciate dalle  nuove credenze. Egli frantese sovrattutto la storia d’Italia,  soggiacendo per questo rispetto alle solite preoccupazioni  de’ suoi compatriotti; onde scorgi in lui, benché pio,  dottissimo e ornato dell’infula episcopale, un discendente  degli antichi Galli, incapace di pesare i fati romani e italiani  nella bilancia universale del mondo. Non può essere  perfetto storico chi non è profondo e pellegrino filosofo;  né la maestria del filosofare e la vena speculativa hanno  luogo in uno scrittore, nelle opere copiose e faconde del  quale non troveresti per avventura un’idea nuova. Perciò  anche nel suo eloquente discorso sulla storia universale, il  Bossuet è alto, ma stretto, per imagini anzi che per  idee magnifico, e non risponde per ogni lato all’ampiezza  dell’argomento; perché egli afferra gli oggetti piuttosto  colla fantasia che colla virtù contemplatrice, sola atta ad abbracciarli nella immensità  loro e a giunger dove l’immaginazione non arriva. Che  divario fra la comprensiva del Bossuet e quella dei Padri!  Ma i più segnalati di questi, come Atanasio, Agostino,  Gregorio di Nazianzo, Basilio, Anselmo, Bernardo, furono  sommi filosofi, ed ebbero pochi pari o nessuno nella  scienza ideale, ai tempi in cui fiorirono. Della quale furono  ristoratori e secondi progenitori, sgombrandola dalle nebbie  del panteismo, ravvivandola col dogma della creazione,  unico e sovrano principio delle dottrine speculative e di  tutto lo scibile.</p>
<p>	La vera filosofia accoppiata colla parola cattolica, che è  la sincera espressione del suo primo principio, può sola  fecondare le scienze in universale, come quella, che  contiene ne’ suoi pronunziati tutti i germi del vero non  ancora esplicati, e racchiude, per così dire, le speranze  enciclopediche dello spirito umano. L’implicazione del vero  nel vero non può aver luogo fuori della cognizione ideale,  che procede per deduzione e comprende le discipline  particolari, mediante una successiva gerarchia di formole,  che nascono da una formola universale e suprema, e si  diramano sino alle infime regioni della scienza,  componendo quasi una piramide, che in Dio si appunta, e  con l’espansione de’ suoi lati e l’ampiezza della sua base  abbraccia l’universo. Perciò ogni facoltà, scientifica dee  avere la sua filosofia preliminare, mediante l’applicazione  della scienza madre ai dati particolari e agli ordini propri di  quella. Dee averla eziandio la teologia positiva; la quale,  benché si fondi nell’autorità e nella rivelazione, non può  procedere scientificamente, senza l’aiuto e il concorso delle  verità razionali; imperocché nella religione stessa il  mistero rasenta l’evidenza, l’intelligibile cammina di costa  al sovrintelligibile, e riverberando sovra di esso, rischiara  alquanto la sua oscurità profonda col barlume delle  analogie. L’ingegno filosofico, procedente per via di sintesi  e di analisi, ontologico e psicologico ad un tempo, è  necessario pei due rispetti al cultore delle scienze sacre,  acciò dai principii e dalle leggi che governano i fatti, possa  discendere a essi fatti e alle conseguenze, per indi risalire  alle leggi e ai principii. Onde nasce che santo Agostino e  san Tommaso, fra i maestri della teologia cattolica per  unanime consenso son riputati principi? Certo essi non  occuperebbero un sì alto seggio, se oltre alla loro  profonda cognizione delle dottrine scritturali e tradizionali,  non fossero sommi filosofi, e l’uno specialmente nella  sintesi, l’altro nell’analisi valentissimo. Leggi le opere del  sublime vescovo d’Ippona, e vedrai come ad ogni pagina  con facilità spontanea e quasi senza addarsene, egli  faccia spiccar l’idea dal fondo dei fatti e delle  testimonianze, e come discorrendo per tutte le parti della  religione, le riduca a certi principii universali e fecondi, non  già innalzandosi penosamente, secondo l’uso dei moderni  analitici, dai particolari ai generali, ma da questi a quelli  abbassandosi come aquila, che dalle ragioni più eccelse, in  cui va roteando e spaziando a suo talento, quasi in proprio  albergo, piomba repente a posare e passeggiar sulla terra.  Da ciò nasce la novità e profondità singolare del grande  Affricano, le cui opere dopo quattordici secoli di studi e di  ammirazione, riescono ancor pellegrine a coloro che le  rileggono. Il qual privilegio non nasce solo dalla cognizione  accurata della Scrittura e delle tradizioni, che fu comune ai luminari della scienza cattolica, e in cui certo il Bossuet non è inferiore a nessuno, ma dall’acume filosofico, che lavora su questi  materiali e li mette in opera. Imperocché i testi divini ed  ecclesiastici sono la materia delle scienze sacre, ma non la  loro forma, sono i fonti, onde nasce la conoscenza del  sovrannaturale e del sovrintelligibile rivelato, ma non i  canali, per così dire, e gli alvei, onde si deriva e dirama la  sorgente celeste, rendendosi accessibile e manesca  all’ingegno umano. A tal effetto è richiesta la struttura  scientifica; perché il pensiero di Dio, che forma la tela  obbiettiva del vero, in cui l’intuito creato naturalmente si  affisa, o che ci viene adombrato dalla rivelazione, non può  trapassare nella nostra riflessiva, se non perdendo, la sua  unità e semplicità perfettissima, e sparpagliandosi in quella  moltiplicità subbiettiva di nozioni generiche e specifiche, di  classificazioni, di deduzioni e di altri processi e lavori  raziocinali, il cui complesso forma la scienza. Tanto che i  testi autorevoli sono verso le sacre dottrine quel medesimo  che i fatti e i fenomeni osservati o sperimentati verso le  fisiche; cioè la base e la sostanza del sapere, ma non  l’organico componimento. Il Bossuet per lo più ridusse la  teologia a una semplice discussione critica e polemica di  documenti, trascurando il concorso delle altre discipline,  meno assai per ignoranza, che per una magnanima  sprezzatura, quasi che la regina del senno umano non abbia  d’uopo del loro corteggio. Non si avvide l’uomo sommo che  l’enciclopedia profana, avendo a comune colla religione,  anzi asseguendo coll’istrumento della sua parola, il primo e  universale principio dello scibile, dee bensì nel suo  processo distinguersi da quella, ma non mai separarsene; e  così viceversa. Imperocché il divorzio delle scienze è  contro natura; ed è tanto irragionevole il sequestrare negli  ordini del conoscimento la fede dalla ragione e la divina  dalla profana sapienza, quanto il rimuovere nel giro delle  cose reali Iddio dal mondo, e la religione dalla civiltà. Le  varie discipline, propriamente parlando, sono rami  di una scienza unica, che noi chiamiamo enciclopedia, e a  cui gli antichi davano il nome di filosofia o di sapienza; la  qual risponde nella sua forma subbiettiva e speculatrice  all’unità obbiettiva, e ideale di tutto lo scibile. Se non si  ammette questa unione incoativa, mediante la medesimezza  del primo principio, e questo consorzio fratellevole e  continuo delle varie cognizioni, e segnatamente delle  profane colle sacre dottrine, forza è il far  buono la scisma assurdo e funesto introdotto dal  Cartesianismo fra il sapere dei laici e quello de’ chierici.  Giova il rammentare a questo proposito che il Bossuet fece  da principio miglior viso alle innovazioni di Cartesio,  (benché poscia ne subodorasse il veleno) che alle dottrine  filosofiche dei Malebranche; laddove queste miravano  sostanzialmente ad instaurare la filosofia cattolica, di cui  l’eresia cartesiana era la distruzione. Vero è che il  Malebranche andò spesso errato quando volle far del  teologo, e ch’egli confuse le verità intellegibili con quelle di  un ordine più sublime; ma ciò nacque appunto dai semi  cartesiani, che infettarono i suoi metodi e i suoi raziocinii.</p>
<p>	Nelle controversie coi Protestanti il Bossuet fece mostra di  un ingegno incredibile; ma non attese che alla metà del  lavoro onde abbisognava il suo secolo. Due sistemi, due  scuole, due eresie regnavano allora fra quelli; l’una vecchia,  pubblica, professata dai più, risalente a Calvino e a Lutero,  fermata dai simboli, radicata dalla consuetudine, e benché  piena di quelle variazioni e ripugnanze, che vennero dal  prelato francese maestrevolmente esposte, consentanea  nella sostanza alla prima forma delle dottrine introdotte dai  novatori; l’altra giovane, clandestina, informe, più simile a  un abbozzo che ad un compiuto lavoro, ma tanto più  formidabile della precedente, che, stata incognita per  l’addietro, avea il prestigio della novità, ed era ricca di  brame e di speranze per l’avvenire. La prima era una cattiva  teologia, che alterava i fondamenti della fede, senza però  volerli spiantar di proposito, anzi presumendo di  convalidarli; laddove la seconda, sotto una larva religiosa,  buona solo ad aggirare i semplici, era una pretta filosofia  distruttiva della rivelazione delle credenze del Cristianesimo in teorica  meramente razionale, e quindi una vera eresia nel seno  dell’eresia medesima. Vero è che procedeva logicamente  da essa, ed era l’esplicazione naturale del protestantisino,  applicando all’autorità della Bibbia e alle basi della  rivelazione quel licenzioso esame, che i  primi novatori di Germania aveano solo adoperato  nell’interpretare i dettati di quelle, e da cui Cartesio,  con apparente candore, avea eccettuate le cose da credersi e la regola  delle umane opere. Quattro scrittori di forte, ma sregolato  ingegno, e coetanei del Bossuet, esprimevano questa  trasformazione del protestantismo in razionalismo, cioè il  Bayle, il Simon, l’Hobbes e lo Spinoza; de’ quali i due  primi si volsero specialmente ai fatti e alla storia, i due  ultimi alle idee e alla speculazione. Ma usciti dallo stesso  sangue e appartenenti alla medesima famiglia di Renato e di  fra Martino, tutti e quattro miravano ad uno scopo, cioè  all’introduzione di quella critica e filosofia irreligiosa, che  nel secolo appresso fiorì in Francia, in Germania, in  Inghilterra, ed ora languisce d’inedia e agonizza di  decrepitezza nei luoghi stessi, in Cui vide la luce. Ora il  Bossuet applicò il suo mirabile ingegno a conquidere la  prima e la più vecchia forma del protestantismo, usando e  perfezionando a tal effetto quei metodi, che il Bellarmino aveva già illustrati, e che calzavano a  meraviglia contro i dettati di quella. Ma egli trascurò e  appena avvertì la trasmutazione, che succedeva nel seno  della Riforma; e quando le esorbitanze erudite del Simon,  chierico francese, più dotto che giudizioso, lo  costrinsero ad occuparsene, il modo del suo procedere fece  segno che non conosceva la forza del nuovo nemico, né i  mezzi opportuni per ripulsarlo. E combattendo uno dei  padri del razionalismo biblico con quegli ordini, che allora  per le scuole correvano, imitò quei capitani, che vogliono  colla vecchia strategia conquidere un’oste agguerrita dai  progressi dell’arte; imperocché la nuova esegesi non potrà  mai essere atterrata dai fondamenti con quella sola critica,  che cammina analiticamente e a posteriori, se non si piglian  le mosse da una sintesi più sublime. Ogni altro metodo in  questo caso è fuor di proposito, perché il progresso  sintetico è solo competente nelle questioni, che toccan le  origini; qual si è appunto quella, che corre fra i razionalisti  e i cattolici, intorno ai principii storici del Cristianesimo e  della rivelazione. Così, per esempio, se tu vuoi colla sola  analisi ribattere le obbiezioni dello Strauss, non potrai  sempre ottenere l’assunto, perché la concisione e le  reticenze dei testi e il difetto di ordine cronologico nella  narrativa, non ti permetteranno di procacciarti quella  minuta e perfetta notizia di tutti i particolari, che sarebbe  richiesta per dissipare in modo diretto le oscurità occorrenti  negli accessorii di alcuni racconti evangelici. Ma se tu  all’incontro, procedendo per via di sintesi, chiedi al  razionalista che ti mostri possibile l’origine umana degli  Evangeli e del Cristianesimo, gli torrai il modo di  risponderti anche solo plausibilmente; perché tutti i  presupposti finora immaginati e usati a tal effetto dai critici  più ingegnosi tornarono vanissimi; e l’ipotesi dello  Strauss in ispecie non è pur degna di un fanciullo. A  questo scoglio romperanno in eterno gli sforzi dei  razionalisti; imperocché, tornando da un lato impossibile  l’assegnare al Cristianesimo una origine umana, senza ripugnare ai  canoni più manifesti e più indubitati del retto senso, e  dell’altro lato la dottrina cristiana co’ suoi legittimi  precessori essendo la sola che s’immedesimi appieno col  primo principio di tutto lo scibile e con ogni sua  conseguenza, ne risulta a priori una doppia prova così  splendida ed efficace, che i mosaici, le tarsie e i tritumi  analitici dei filosofi razionali non hanno più valore contro  di essa, che si abbiano le anomalie occorrenti nell’ordine  della natura, spesso inesplicabili, contro l’esistenza di una  Mente sapientissima, creatrice e ordinatrice dell’universo.  Oltre che, congiungendo i canoni sintetici al processo  analitico, esso se ne vantaggia, e acquista quella forza, che  non può avere da sé; come potrei mostrare, chiamando ad  esame i più gagliardi e speciosi argomenti del suddetto  scrittore, contro la veracità del racconto evangelico; niuno  dei quali può stare a martello eziandio dell’analisi, quando  questa non venga scompagnata dall’altro metodo. Per  abbattere il razionalismo nascente era dunque mestieri  ricorrere alla sintesi e al processo ideale, come di frequente  fecero i Padri, secondo i bisogni del loro tempo; ma  l’innovare opportunamente nel metodo, come lo scoprir  nuove attinenze nel mondo delle idee, è dato solo agli  spiriti forniti di molta vena speculativa. La quale non  abbondava al Bossuet, sebbene il suo ingegno per altri  rispetti fosse maraviglioso; ond’egli non seppe scorgere nei  germogli che allora sbucciavano i pessimi frutti succedituri,  né quindi antivenirli e porgere a’ suoi coetanei l’antidoto  appropriato. Manca al sublime scrittore quel sagace  presentimento, che induce il filosofo a discernere nella  farragine degli errori presenti quelli che di lor natura son  meglio acconci ad infuturarsi e ad avere più lunga vita, e gli  porge il modo di sterparli nei loro principii, soffocandoli, e  per dir così, nella cuna. L’ingegno di Bossuet è più  tradizionale che profetico, più ricordevole che previdente: il  suo acume riesce a cogliere il passato, riepilogarlo,  riprodurlo, riverberarlo con rara grandiloquenza, ogni qual  volta il gallicanismo non pregiudica alla sua apprensiva; ma  si annebbia, quando si volge all’avvenire. Egli è uno di  quegli uomini, che compiono splendidamente un’epoca,  senza dar cominciamento a quella, che dee succedere: in lui  si conchiuse il cielo della vecchia teologia, indirizzata a  combattere le eresie positive, ma non sorse la nuova, che ha  per ufficio di oppugnare le razionali. Imperocché  l’eterodossia, che da Simone gnostico a Cartesio fu  massimamente teologica, cioè fondata più o meno nel  concetto del sovrannaturale e nei dati positivi delle  tradizioni, benché alterati, divenne da Cartesio in poi  specialmente filosofica, mirando, non già a corrompere e a  menomare, ma a spiantare affatto la rivelazione. Il Bossuet  non subodorò questa novella vicenda dell’eresia, benché  fosse spettatore de’ suoi principii; onde impiegò gran  parte del suo tempo e de’ suoi sudori del combattere le  pie esagerazioni del Fénélon e di una donna autrice di  libri mistici, usando per ottenerne la condanna, (diciamolo  pur francamente), alcuni modi poco caritevoli verso gli  avversari e poco riverenti verso la Santa Sede, e gridando  che da questo anatema pendeva la salute del Cristianesimo  e della Chiesa. Il quietismo certo era erroneo; ma noi,  leggendo la storia, e vedendo che il Voltaire nasceva  mentre bollivano quei mistici romori, e bevea quasi col latte  quelle dottrine, di cui dovea essere l’apostolo secolare in  Francia e per tutta Europa, siamo inclinati a sorridere  dell’accorgimento del gran Bossuet, che ravvisava il  maggior pericolo della fede negli stillati contemplativi e  nelle indiscrete giaculatorie di qualche ascetico scrittore. E  che diremo di una folla di autori mediocrissimi, i cui nomi  sarebbero da gran tempo perduti, se l’inclito prelato non gli  salvava dall’oblio, degnandosi di confutarli? Chi crederebbe  ch’egli sciupasse una parte notabile dell’ingegno e degli  studi in queste ignobili pugne, quando i più terribili atleti  voltavano contro il Cristianesimo la filosofia e la storia, sue  antiche e naturali ausiliari, e una scuola di razionalisti  fiorente nell’Inghilterra, già trapelava in Francia e nei vicini  paesi? E che mentre tali giganti scrollavano le fondamenta,  egli attendesse a scacciare gl’insetti, che ronzavano  molestamente nel peristilio del tempio? Non è egli in fine  una compassione il vedere un vescovo cattolico assalire la  maestà del Pontefice colla  dichiarazione e difesa solenne degli errori gallicani, quando  spuntava un secolo di miscredenza, e l’unione con Roma  voleva essere accresciuta, per potere fronteggiar di concerto  il nuovo e formidabile nemico?</p>
<p>	Il difetto di penetrativa filosofica fece pur travedere il  Bossuet nelle cose politiche, e lo indusse a celebrare, come  perfetto modello di civil reggimento, un governo vizioso  che fu da capo a fondo una brutta violazione degli antichi  ordini e apparecchiò la rovina della Francia. Ora tutti sanno  che da Ludovico quartodecimo mossero le vergogne e le  calamità del secolo seguente; perché la dissolutezza dei  suoi costumi partorì gli scandali nefandi della Reggenza e  del regno del suo pronipote: la sua falsa religione, che sotto  colore di pietà e di zelo calpestava solennemente i precetti  evangelici di carità e di giustizia, incendiava il Palatinato,  costringeva le coscienze, perseguitava a ferro e a fuoco i  miseri Protestanti, spianò la via ai trofei della empietà  trionfante e dei falsi filosofi: la sua ambizione e  superbia smisurata che sfolgorava l’innocente Genova,  violava villanamente la dignità del Pontefice, e con una  lunga sequenza di scellerate guerre inondava di sangue  l’Italia, la Germania, il Belgio, la Spagna, ricadde infine sull  stessa Francia, e chiuse con lunghi disastri un breve corso  di felicità menzognera: per ultimo il lusso strabocchevole  della sua reggia, e il capriccio dispotico dei creati di corte e  delle regie meretrici surrogato agli antichi ordini del regno,  stabilirono un funesto esempio, che imitato e aggravato dal  successore, causò in fine nelle pubbliche entrate e nelle  instituzioni quei mali irrimediabili, onde nacque la  rivoluzione. Tali sono gli obblighi del mondo e della  Francia con quel principe d’infelice memoria. Ora chi  crederebbe che il Bossuet, cioè un cristiano, un prete, un  uomo, in cui all’autorità dell’ingegno e della dottrina si  aggiungeva quella di un costume incolpabile e  dell’apostolico sacerdozio facesse coro agli adulatori e  desse a un tal monarca il nome di grande? Un vescovo  celebrare l’ingiuriatore del Pontefice! Un predicatore di  cristiana mansuetudine lodare qual esempio di virtù regia e  civile un principe percussore di popoli innocenti e tiranno  di mezza Europa! Un institutore cattolico proporre  all’imitazione del suo alunno un adultero coronato, che  privilegiò dei primi onori la greggia de’ suoi bastardi, e  diede più scandali a’ suoi sudditi e più esempi di  corruzione al suo secolo, che non avea capelli in capo! E  alle lodi non mesce un temperamento, un palliativo, una  parola rispettosa di correzione e di biasimo! E non solo  celebrar la persona e le azioni del despoto, ma sublimarne  la vita a dignità di principio, edificando sovra di essa un  trattato di politica, dove l’autorità delle Scritture è abusata  per consacrare l’eccesso della potenza! Vogliam credere che  il divino Ambrogio avrebbe encomiato a tal guisa Teodosio  il grande dopo l’eccidio di Tessalonica? L’arcivescovo di  Milano fermava sulla soglia del tempio un pio e virtuoso  principe, reo di una sola enormità commessa per impeto  d’ira, il vescovo meldese applaudiva a tutto un regno  macchiato di sangue e di libidini. Ma il Bossuet fu più  studioso degli scritti che imitator degli esempi dati da quei  sommi antichi, per ciò che spetta alla vita pubblica.  Imperocché, mentre egli lodava o taceva, gli suonavan  d’intorno i gemiti e gli strilli degl’infelici ugonotti  bersagliati per ordine di quel barbaro; né si ricordava in  quel punto del mirabile Martino suo collega di patria e di  sacerdozio, che infermo e decrepito prese un lungo viaggio  alla corte imperiale, per salvare la vita agli ostinati eretici  Priscillianisti. E che giova all’onore del Bossuet, se nelle  sue orazioni funerali perorò con sovrumana facondia contro  l’orgoglio dei regnanti e la vanità del secolo? Che giova, se  di celato e tremando, osò talvolta riprendere gli  scandali augusti e le infamie palatine?.  Forse la sincerità verso i morti scusa l’adulazion verso i  vivi? O l’adulare in pubblico è reso legittimo e santo da  qualche censura timida e privata ?. Oh quanto  volentieri gli ammiratori dell’uomo grande vorrebbero poter  cancellare alcune pagine de’ suoi scritti e certe debolezze  della sua vita! Né io, per la riverenza che porto al suo  nome, oserei ricordarle, se nol credessi opportuno, acciò  sappiano i miei compatriotti qual fosse la libertà cristiana e  l’indipendenza episcopale dell’uomo, che confermò il  gallicanismo in Francia e contribuì a introdurlo nella nostra  penisola. La sola scusa plausibile del Bossuet è riposta  nella condizione de’ suoi tempi; nei quali le crudeli  memorie della Lega e le burlesche baruffe della Fronda  inclinavano gli amatori della quiete pubblica ad ampliare il  regio potere già aggrandito da quel falso prestigio di  prosperità e di gloria, che circondava il trono di Luigi prima  de’ suoi disastri. Il qual prestigio abbagliò pure altri  uomini insigni, in cui la previdenza del futuro era meno  efficace del fascino presente, e l’istimativa dei successi men  forte dell’immaginazione, che si ferma alla corteccia delle  cose, senza penetrar nel midollo. Ma se queste  considerazioni possono mitigare i torti del Bossuet, esse  mostrano altresì ch’egli s’intendeva assai poco degl’uomini e  delle cose loro, quando plaudiva alla ruina degli ordini  legittimi della sua patria e allo stabilimento di un  dispotismo oppressivo e scialacquante, che dovea in breve  condurla all’ultimo sterminio. Certo il venerando vecchio  nel chiudere i suoi stanchi lumi era lungi dal prevedere il  fine del secolo già incominciato, e quanto poco utili gli  sarebbero tornate le sue fatiche  <note place="foot"><p> Un pregevole scrittore francese, appartenente agli ordini del  chiericato e grande ammiratore del Bossuet, confessa  tuttavia che questi ebbe un concetto molto imperfetto della  Provvidenza, e ne reca la colpa al suo secolo. “
<foreign lang="fra">Au  siécle de Bossuet ”, dic’egli “ l’opinion du moyen âge qui  jette l’homme entier dans l’éternité, qui traite les choses  du temps avec une indifférence dédaigneuse, et les juge  indignes d’attirer sur elles les jugements du ciel, cette  opinion survivait encore ”. </foreign>
Altrove afferma che il  Bossuet non conobbe l’indole propria della civiltà  moderna. Sénac, <hi rend="italic">Le Christ. consid. dans ses rapports avec la  civilis. mod.</hi>, Paris 1837, t. I p.  361. <hi rend="italic">ibid.</hi>, tom. II, pag. 270.</p></note>..</p>
<p>	E veramente, come l’ingegno del Bossuet era poco atto a  misurare l’età sua e a presentire il genio di quella che stava  per sottentrarle, le sue opere corsero la medesima fortuna, e  non ostante i rari loro pregi, poco fruttarono agli avvenire.  In tutto il decorso dell’ultimo centenario esse non valsero a  rallentare pur di un sol passo i rapidi progressi della  universal miscredenza: e così dovea essere; perché niuna  delle eresie, che allora signoreggiavano, era stata  distintamente preveduta dal Bossuet, il cui ingegno, i  concetti, i metodi, e lo stesso porgere erano alienissimi dal  moto intellettuale di quei tempi. Se si raffrontano,  verbigrazia, i Pensieri del Pascal col Discorso sulla storia  universale, vedesi che la prima scrittura, più vecchia di  data, è assai più fresca d’idee e di spiriti; e la ragione del  divario si è, che il Pascal era uomo del suo tempo e  filosofo, laddove il Bossuet vivea intellettualmente dieci o  dodici secoli addietro; anzi era più antico degli antichi,  poiché si mostra quasi digiuno di quella filosofia, per cui i  Padri e i dottori più illustri del medio evo furono  uomini di tutte le età. Imperocché la scienza ideale è il  principio, che perpetua la gioventù degli scrittori, e  sprigionando i loro concetti dai cancelli dello spazio e del  tempo, gli rende perenni e universali, come l’Idea che  rappresentano. Fra i coetanei del Bossuet, il Leibniz,  cattolico di mente e di dottrina, possedeva in sommo grado  quel senso fatidico ed enciclopedico, che mancava al  prelato francese; onde lo veggiamo, non solo abbracciare  colla mente vasta tutte le umane e divine scienze e condurre  innanzi ciascuna di esse, come fosse l’unico oggetto delle  sue meditazioni, ma occuparsi specialmente di filosofia,  presentire la sua importanza per lo studio della religione  nella nuova epoca che incominciava, misurare i danni e  combattere i principii dell’eterodossia cartesiana, cogliere  l’idea cosmopolitica dell’imperio pontificale, antivedere gli  ordini politici, che doveano seguire, e prenunciare  infine la rivoluzione francese quasi un secolo prima che  succedesse. Ma senza uscir della Francia, il pio e  magnanimo avversario del Bossuet per la dolcezza  dell’indole, per la filosofia, che informa gli scritti suoi, per  l’animo altamente benevolo che vi dimostra, è assai più  accomodato ai bisogni dell’età moderna; alla quale poté  giovare, perché la conosceva. La mente del Fénélon,  men forte che quella del suo emulo, era assai più estesa, e  l’animo, meno avido di padroneggiare altrui, era altresì più  schivo, indipendente e alieno dal lasciarsi signoreggiare alle  apparenze ed agli eventi. Perciò egli colse mirabilmente le  due idee fondamentali della civiltà moderna, cioè la  pienezza del potere pontificale e la moderazione del braccio  regie nelle monarchie cristiane. Il Bossuet all’incontro,  scambiando i due concetti, esautorò il Papa del suo civile e  universal principato e ne ristrinse l’autorità spirituale,  trasferendo nei sovrani temporali quell’assoluto dominio,  che tolse al capo della religione. Più brutta, più assurda, più  calamitosa violazione dei principii cristiani non si può  immaginare di questa, per cui, i privilegi incomunicabili  dell’ordine religioso e divino. si trasportano nel giro  inferiore della civiltà e del creato. Il possesso di un assoluto  comando, se questa parola si piglia a rigore, conviene solo  all’autore dell’universo; se poi si vuole per essa escludere  ogni spirituale e temporale maggioranza fra gli uomini, non  può appartenere che al vicario di quello, capo spirituale,  supremo e pacifico moderatore di tutte le potestà terrene,  che alla divina ragione ubbidiscono, e non soggetto  civilmente a nessuna. Egli è da dolere che un uomo così  eminente, come il Bossuet, abbia ignorate queste verità  elementari, per cui la sapienza cristiana si distingue dalla  pagana; e che invece siasi indotto per una parte ad alzare il  trono tant’alto da farlo precipitare, e per l’altra parte,  introducendo nella società ecclesiastica una libertà  licenziosa, abbia preparato lo scisma,  che accompagnò i principii della rivoluzion francese, e  favorita l’anarchia popolare negli ordini civili  <note place="foot"><p> Enrico Grégoire nella sua opera sulle libertà della Chiesa  gallicana mostra le convenienze del gallicanismo colla  dottrina politica della sovranità popolare, e tratteggia una  dichiarazione civile simile a quella che venne fatta nel  1682 dal clero francese intorno agli ordini  ecclesiastici.</p></note>. Tuttavia l’errore dell’inclito prelato non dee  dar troppa meraviglia, perché il veleno del gallicanismo  avea infetto il senno dei migliori; ond’io, piuttosto mi  stupisco che il Fénélon abbia saputo cautelarsi  dall’opinione corrente e professare intrepidamente que’  due sommi capi della polizia cristiana, che sono i  contrassegni della civiltà moderna, e gli anelli, che  consertano gli ordini passati del medio evo con quelli  dell’età presente e dell’avvenire. E ciò solo basterebbe a  chiarirmi ch’egli avea penetrato assai meglio del suo  competitore nella natura del Cristianesimo, non solo come  società religiosa, ma eziandio come instituzione educatrice  delle nazioni, e ch’egli sentiva e intendeva profondo i mali,  i pericoli, i bisogni e le legittime speranze dell’età sua.  Onde non solo fu gran politico nella speculazione e nella  pratica, (di che fece buon segno negli ultimi tempi della sua  vita, quando la Francia pagava il fio delle colpe di Luigi),  ma altresì filosofo illustre, esponendo e adornando in modo  pellegrino e con rara eleganza di stile alcuni dogmi del  Platonismo cristiano già rinnovato in parte dal  Malebranche.</p>
<p>	Ma per tornare al Bossuet, la natura de’ suoi processi  scientifici e gli errori della sua dottrina nocquero alle  scienze religiose, anche dopo la sua morte. Imperocché io  son di parere che all’efficacia del suo esempio e all’autorità  del suo nome si debba principalmente attribuire quella  sterilità, che invalse dopo di lui nelle lettere teologiche dei  nostri vicini; giacché spenta la generazione de’ suoi  coetanei non sorse più nel clero francese un solo scrittore  pari all’altezza della causa, che difendeva. Perciò egli fece  l’opposto di ciò che suole accadere agli uomini grandi; i  quali per ordinario risvegliano gl’ingegni, inspirandoli,  fecondandoli e destando in essi una nobile emulazione;  laddove il Bossuet gli spense. Il che avvenne, perché da un  lato la vastità della sua dottrina teologica e l’altezza della  sua facondia soggiogarono gli spiriti; e dall’altro lato l’aver  egli introdotto l’uso di sequestrare le scienze sacre dalle  altre discipline, e la dottrina tradizionale dalla ideale,  insterilì la teologia e tolse il potere di ravvivarla a coloro,  che non osavano o non sapevano scostarsi dal suo metodo e  abbandonare il suo esempio. Questa sterilità della teologia  francese durò per tutto il secolo diciottesimo, benché una  miriade di errori moltiformi travagliasse allora la Francia; e  dura ancora in parte al dì d’oggi, sebbene alle eresie native  di questa provincia si aggiungano ora eziandio le tratte  germaniche, quanto più ingegnose e dotte fra i loro  traviamenti, tanto più degne di essere combattute. Il male  non avrà fine, se non quando il chiericato francese si  risolverà francamente ad uscir delle angustie, in cui il  Bossuet lo ha imprigionato, per entrare nella via regia e  spaziosa dei Padri e dei più illustri realisti e teologi del  medio evo, fecondando le tradizioni colle idee, la scienza  della religione colla filosofia e colle altre dottrine,  conforme ai bisogni dell’età che corre, e dismettendo, non  pur gli errori, ma anche gli andamenti meschini e  servilmente analitici del gallicanismo. Un prete francese  ingegnoso ed eloquente ebbe qualche sentore della  necessità di una riforma negli studi del clero; ma non  avendo la dottrina, né il buon giudizio, né la moderazione  richiesta ad imprenderla, aggravò il male, invece di  rimediarvi. Imperocché niuno creda che una tintura di  filosofia e di erudizione possano bastare a tal uopo: le  riforme scientifiche non giovano e spesso nocciono,  sovrattutto nelle cose che toccano la religione, se non sono  frutto di lunghi studi e di meditazioni profonde. Speriamo  che i nobili e freschi esempi che si porgono dai risorgenti  Benedettini e da altri ingegni illustri, per dottrina e pietà  reverendi, profitteranno alla prossima generazione, e  restituiranno dal canto del sapere al clero francese quel  grado, che esso ha sempre serbato per la purità della  fede, l’illibatezza dei costumi, e spesso per le opere di virtù  eroica in ogni genere di perfezione.</p>
<p>	Non credo di essermi scostato dal mio argomento,  discorrendo alquanto a dilungo di un uomo celebre, che  nocque assaissimo coll’autorità del nome e degli scritti alle  dottrine legittime del primato italiano. Niuno stimi però,  che ripudiando il gallicanismo, io rigetti tutte le opinioni,  che vanno sotto questo vocabolo, o mi accosti a certe  esagerazioni professate da parecchi fautori del sistema  contrario, ma non mai fatte buone, né autenticate dal  senno di Roma. Ho anzi notato altrove che le differenze  correnti fra i gallicani moderati e i difensori ragionevoli  dell’opposta sentenza sono talvolta più apparenti che reali, e  possono ridursi a un amichevole temperamento<note place="foot"><p> <hi rend="italic">Introd. allo stud. della filos.</hi>; Brusselle,  1840, tom. I, p. 514-515. </p></note>. Ma fatta questa opportuna avvertenza, non si può negare che il gallicanismo schietto quale risulta letteralmente dalla celebre Dichiarazione, a cui il Bossuet sventuratamente diede il suo nome, contenga  principalmente due errori gravissimi, l’uno dei quali mira e  debilitare il potere spirituale del Papa, come capo della  Chiesa universale, e l’altro ad annullare il suo potere civile,  che, quanto alla sostanza, ne è inseparabile. Toccherò il  primo errore fra poco, discorrendo di una setta, che lo  ampliò e ne accrebbe le ree conseguenze. Rispetto al  secondo, il gallicanismo è tanto più degno di biasimo, che  i suoi effetti sono pregiudiziali, non solo alla religione, ma  alla civiltà, come quella che strettamente si attiene alla  pienezza dell’autorità apostolica. Due sono le azioni civili di  questa: l’una riguarda la Cristianità tutta quanta e il genere  umano in universale, l’altra concerne  particolarmente l’Italia. Il potere civile e universale del Papa  sul mondo è una prerogativa del sommo sacerdozio, di cui  è privilegiato. Imperocché il sacerdozio cristiano è il  rinnovamento e l’instaurazione perfetta del sacerdozio  primitivo ed è investito di tutte le sue doti. Ora il  sacerdozio primitivo, ebbe due giurisdizioni, l’una delle  quali era religiosa e avea per ufficio di custodire, insegnare  e propagare il vero rivelato; l’altra civile, che mirava a crear  le nazioni, ordinare le prime comunanze, fondare le  costituzioni delle famiglie e delle città, comporre,  accrescere e conservare la prima coltura e gentilezza dei  popoli. Perciò l’ufficio assegnato al ceto ieratico consisteva  nel mantenere e divulgare la parola religiosa e civile, le pie  credenze e la disciplina sociale, gli oracoli della rivelazione  e lo strumento della ragione; ciascuno dei quali ministeri  comprendea due parti distinte, cioè l’origine e il processo,  il principio e il compimento, l’instituzione e la  conservazione del deposito affidato. Imperò il sacerdozio,  considerato come magistratura civile, fu creatore e  pacificatore delle nazioni, autore e conservatore di ogni loro  progresso. Il che risulta non meno dalla natura delle cose,  che dal testimonio della storia; imperocché, derivando la  civiltà dalla riflessione, e la riflessione procedendo dalla  favella, e la favella essendo un dono della rivelazione, (tre  sentenze capaci di evidenza dimostrativa), ne conseguita  che l’incivilimento ebbe origine dal trovato divino della  parola e dalla celeste rivelazione del vero. Or qual fu il  depositario delle verità rivelate, se non il primo e legittimo  sacerdozio? Due antichissime ierocrazie si trovano, l’una  delle quali fu ortodossa e l’altra eterodossa. La prima, che  è la più vetusta di entrambe e sola originale, fu congiunta  al patriarcato, e passando dal primo Noachide ad Abramo, e  da questo a Mosé per la successione dei patriarchi  mantenitori delle sincere credenze, fu l’institutrice della  famiglia, poi della tribù, e infine della città e del popolo  negli ordini dell’elezione, e ricompose il germe disfatto  dell’unità futura del genere umano. Il tipo di questo  sacerdozio primigenio, come ho già avvertito, è  Melchisedech, re e pontefice, ordinatore di leggi e ministro  di sacrifici, presagio e figura di Cristo e del suo vicario,  contenente nelle proprie mani le sorti temporali e spirituali  del mondo. Il sacerdozio eterodosso, connesso col  reggimento delle caste, ebbe origine poco dopo il diluvio  dai primi errori, che precedettero la dispersione, partorì il  tentativo, onde nacque lo scisma dei tempi falegici, e  distrusse l’unione primordiale, cui la ierocrazia ortodossa,  divenuta elettiva, mirava a ricomporre. Esso nacque  probabilmente dalla stirpe dei Camiti; e se i cenni biblici si  riscontrano colle tradizioni, possiam ravvisare l’imagine più  antica di quello nel primo Nemrod, fondatore di città, capo  di popoli cacciatori e soldati, conquistatore, idolatra, falso  pontefice, e direi quasi antipapa di quei tempi primitivi; le  cui favolose contenzioni con Abramo, ricordate  dagli scrittori maomettani. sparse tuttavia nella Siria e nella  Mesopotamia, e intrecciate colle memorie e coi nomi stessi  de’ luoghi, sono forse una oscura reminiscenza della  pugna insorta fra il pontificato legittimo e l’usurpatore. Ma  il sacerdozio eterodosso, non ostante la sua corruzione,  serbò in parte i lineamenti primitivi, specialmente presso i  popoli giapetici, e fu per le membra divulse e disperse  dell’umana famiglia l’unico conservatore dei semi civili  tramandati dalla rivelazione; senza i quali ogni gente, (dal  popolo eletto in fuori), sarebbe caduta in perpetua barbarie.  Lo studio delle lingue, delle tradizioni e dei monumenti ci  addita nel crepuscolo dell’istoria la maestosa comitiva delle  falangi sacerdotali uscenti di mano in mano dalla regione  posta fra l’Indo e l’Eufrate, nuova culla del genere umano, e  a poco a poco diffuse nelle varie parti dell’Asia, dell’Africa,  dell’Europa, e perfino dell’Oceania e dell’America recando  per ogni dove leggi, arti, scienze, lettere, riti, oracoli,  instituzioni, che a malgrado delle varietà senza numero  invalse coll’andar del tempo, serbano ancora i vestigi  dell’union primigenia. Tali furono sottosopra i Magi della  Media e della Persia, i Caldei della Mesopotamia, i Sabi o  lerogrammi dell’Egitto, i Bramani dell’India, i Samanei  dell’Asia centrale, australe e orientale, gli Sciammani  dell’Asia nordica, i primi Taosi della Cina, i Dairi del  Giappone, i Selli o Tomuri dell’Epiro, i Cabili, i Dioscuri, i  Dattili, i Ciclopi, i Telchini, i Sontii, i Cureti, i Coribandi  della Fenicia, della Pelasgia e dell’Asia anteriore, i Pilofori  dall’Istro, i Lucumoni dell’Etruria, i Druidi delle Gallie, della  Britannia e dell’Ibernia, gli Scaldi e gli Ansi degli  Scandinavi e dei Goti, gli Astingi dei Sassoni, gli Adalingi  dei Longobardi, i Siggenoti dell’antica Prussia, i Sadibei  de’ Samoiedi, gli Xequi di Condinamarca, gli Eliadi  peruviani, i Teopischi del Messico, i Singhilli del Congo,  gli Etui della Polinesia, e via discorrendo. Queste  generazioni sacerdotali, che spesso furono anche regie e  guerriere, sono certo divise da grandi intervalli di luoghi e  di tempi; ma la loro derivazione, (facciasi pure indiretta e  mediata quanto si voglia), da uno stipite e centro primitivo  e comune è assai probabile, e talvolta esclude ogni  dubbio. Insomma  il ceto sacerdotale, integro o alterato, comparisce  nell’istoria, come primo institutore dell’uman genere per  mezzo del sacro eloquio, e come organatore civile dei  popoli e delle stirpi. La legge naturale, che risulta da questo  fatto universalissimo, può esprimersi colla formola  seguente: <hi rend="italic">La ierocrazia crea tutti gli ordini civili, come  la religione partorisce la civiltà delle nazioni</hi>. La qual  formola parallela al principio politico: <hi rend="italic">Il sovrano crea il  popolo</hi>, nasce con esso dal principio protologico ed  enciclopedico del sapere: <hi rend="italic">L’Ente crea</hi>  <hi rend="italic">le  esistenze</hi>, di cui è una semplice applicazione  particolare. Siccome l’ultima di queste formole ripete dalla  parola creatrice l’origine, dell’universo, così la prima  colloca nella parola rivelatrice, custodita in tutto o in parte  dalle classi ieratiche, il principio di ogni vivere umano e  civile. E come la formola ideale si parte in due cieli, il  secondo dei quali importa l’instaurazione dell’ordine creato,  ogni qual volta sia stato interrotto e guasto dall’arbitrio, e il  finale compimento di esso, così la formola ieratica, oltre  l’azione incoativa e fondamentale del sacerdozio, inchiude  l’opera conservatrice del medesimo e quindi il ristauro delle  instituzioni. Nel che il processo anticipato della filosofia  consuona pure mirabilmente col processo a posteriori  suggerito dai fatti; conciossiaché ogni grande riforma  sociale, religiosa, scientifica, letteraria, che non sia solo  distruggitiva, ma introduca nuovi ordini durevoli, o  piuttosto rinnovi e perfezioni gli antichi, è opera del  chiericato, o almeno viene indirizzata, aiutata, promossa,  compiuta, stabilita dagl’influssi di esso. Perciò la storia ci  mostra che, se gli ordini laicali e guerrieri possono operare  quelle mutazioni violente, che si chiamano rivoluzioni, e  abbozzare un novello stato di cose, il sacerdozio solo può  assolidarlo e recarlo a perfezione, suggellandolo  coll’autorità divina, e facendo uscire l’ordine del caos e una  cosmogonia nuova dal preterito sconvolgimento. Tal è  l’ufficio dei chierici nelle vicende sociali di ogni sorta; i  quali, rappresentando il principio divino e augusto del  diritto, debbono finir le rivoluzioni e consacrarne  pacificamente i salutiferi effetti, come i laici le  incominciarono colla forza e colla violenza; il che viene  mirabilmente espresso dal rito della consacrazione, con cui  il sacerdozio nei tempi addietro usava di legittimare la  potestà suprema dei re a riposo e bene di tutti, cancellando i  difetti ed i vizi, che accompagnavano per lo più la sua  origine. Così la vita dei corpi ieratici, che ottiene il primo  grado negli ordini morali delle nazioni e nella vita spirituale  del mondo, si parte in due cieli sacerdotali, che  corrispondono al doppio ufficio del sacerdozio, come  creatore, custode, e quindi ristoratore e perfezionatore della  civiltà in universale.</p>
<p>	Da queste premesse conseguita che il sacerdozio,  generalmente considerato, è il vero Primo politico, e  quindi il principio, onde muovono cronologicamente tutti i  poteri sociali, e a cui convergono nel corso loro. Abbozzerò  nella seconda parte di questo discorso la dottrina dei Primi;  giusta, la quale, ogni Primo è l’atto incoativo in cui la forza  creata erumpe al principio del suo esplicamento. Il Primo  politico costituisce adunque l’origine dell’umano consorzio;  la quale non si può trovare altrove che nella religione e nel  sacerdozio. La religione è l’atto primo dell’incivilimento,  come il sacerdozio è l’atto primo degli ordini civili,  conciossiaché la cultura e il vivere comune procedono  dall’azione suprema del Creatore solo indirettamente, cioè  mediante i dogmi religiosi e gli statuti ieratici. Se Iddio  operasse per modo immediato su gli atti secondi delle forze  finite, essi sarebbero tutti sovrannaturali e miracolosi; ma  d’altra parte, se l’azion divina non si esercitasse sugli atti  primi delle sue fatture, queste riuscirebbero indipendenti, e  godrebbero di una immunità assoluta, che ripugna alla  natura delle cose create. Resta adunque che Iddio operi  sugli atti secondi delle forze contingenti, mediante gli atti  primi; e quindi governi la civiltà umana colla religione, che  ne è il principio generativo, e il potere sociale col ceto  ecclesiastico. Né certo altrimenti può dichiararsi la genesi  del diritto; il quale, essendo cosa spirituale e divina, non  può travasarsi negli atto secondo delle sostanze create, se  non per via degli alti primi connessi immediatamente  coll’azion divina e creatrice. Da un altro canto la religione e  il sacerdozio s’immedesimano insieme, come il pensiero  riflessivo e la parola, la società e il culto umano, che  l’informa; tanto che il sacerdozio è la religione parlante e  umanata, e la religione è il sacerdozio muto, astratto e  segregato dagli uomini. La ierocrazia, come parola e  instituzion religiosa, è dunque la fonte, da cui derivano gli  ordini statuali e tutti quei beni, che ingentiliscono e  compongono l’umana vita. Perciò la formola politica: Il  sovrano crea il popolo<note place="foot"><p> <hi rend="italic">Introd. allo studio della filosofia</hi>, tom. 2, p.  259-260.</p></note>, non sarebbe vera da ogni  parte, se sotto il nome di sovrano non s’intendesse il  concorso del potere sacerdotale col laicale e civile, e la  precedenza del primo sul secondo. Imperocché quanto è  indubitato, per cagion di esempio, che negli stati retti a  monarchia il principe crea il popolo, tanto è certo che il  pontefice originalmente crea il principe e ogni altro  governo. Il primato logico e cronologico del principe è  relativo e riguarda solamente il popolo; laddove quello del  pontefice è assoluto in ordine a tutte le potestà umane,  giacché nel giro delle idee e dei tempi non vi ha nulla di  superiore e di anteriore al pontificato. Il quale, essendo  l’atto primo, per cui si attua il moto dinamico della vita  universale in ordine al vivere comune e dimestico degli  uomini, rappresenta la cagion prima e ne esercita  sensatamente l’ufficio sopra la terra; dove che il principe è  solo l’atto secondo del dinamismo sociale, e il cooperatore  dei progressi civili. E anche qui l’istoria conferma a capello  le deduzioni razionali; imperocché negli annali delle  nazioni eterodosse si scorge universalmente la casta  secolaresca, regia e guerriera uscire dalla sacerdotale, e  questa occupare il primo luogo nella gerarchia civile, come  presso il popolo ortodosso si vede il reggimento nazionale  d’Israele derivare dal patriarcato ieratico degli Abramidi, e  le monarchie cattoliche dal pontificato romano.  Perciò l’investitura legittima e tradizionale del potere  sovrano e ministeriale de’ laici non può mai risalire alla  sua origine, cioè al potere assoluto di Dio, se non  mediante il sacerdozio, che ne costituisce l’ origine, ed è  l’ anello mediano, che congiunge la sovranità divina con  quella degli uomini. La separazione dell’imperio e del  sacerdozio è solamente secondaria e derivativa, e  presuppone la loro unione originale, come ogni dualità o  moltiplicità importa l’unità, e come il cielo ultimo e  complementare delle esistenze arguisce un primo cielo.</p>
<p>	Tal è la costituzione naturale e necessaria delle cose,  secondo i principii di una filosofia severa e i dettati  universali dell’istoria. Considerata l’indole e l’essenza del  sacerdozio in generale, resta ora a esaminare quella del  sacerdozio cristiano in particolare, per chiarire il valore  dell’opinion gallicana, che ne rimuove ogni civile  ingerenza. Cristo, <quote rend="block">
essendo venuto, non già a sciogliere,  ma a compiere
</quote>
<note place="foot"><p> MATTH. V, 17.</p></note>
e a ritornare le cose  verso i loro <hi rend="italic">principii</hi><note place="foot"><p> MATTH. XIX, 8.</p></note>, instaurò la religione  primitiva, ne perfezionò e ampiò gli ordini, ne verificò i  presagi, ne adempié le promesse, rinnovando il sacerdozio  primogenio e rintegrandolo per tal modo, che rispondesse  alla maturità dei tempi e alla pienezza del disegno,  evangelico. A tal effetto instituì un sacerdozio, <hi rend="italic">secondo  l’ordine di Melchisedech</hi><note place="foot"><p> Ps. CIX, 4. HEB. V, 6, 10, VI, 20, VII.  .</p></note>, pontefice e principe, che è quanto dire un  patriarcato ieratico, non ristretto e rudimentale, come  l’antichissimo, ma molteplice nella unità sua,  maestrevolmente congegnato e capace di abbracciar nel suo  giro tutta quanta la terra. La gerarchia cattolica è la più  vasta e sublime, che immaginar si possa, e ad un tempo la  più semplice e naturale; ond’ella par modellata sulla  costituzione divina dell’universo dove la varietà più grande  e l’unità più squisita insieme si accordano, e una  moltitudine innumerevole di forze diverse armonizzano  insieme, mediante l’indirizzo di un solo fomite e centro di  virtù attrattiva. O piuttosto la Chiesa e il mondo sono due  copie parallele e sorelle, benché imperfette, di quel Cosmo  ideale, in cui la Mente creatrice si specchia, come nel  portato indiviso e coeterno della sua natura. Il cardine, su  cui s’impernia ed aggira la costituzione cattolica, è il  patriarcato elettivo, la cui virtù dal capo della società  ecclesiastica corre sino all’ultimo pastore, e forma un tutto  armonico, in cui la forza e la dolcezza, la libertà e l’imperio,  l’autorità del comando e la spontaneità dell’ubbidienza, i  pregi della monarchia e quelli degli altri governi insieme  accoppiati, si bilanciano a meraviglia. A questa società così  ordinata e individuata nel suo capo diede Cristo un potere  simìle a quello, ch’egli aveva ricevuto dal Padre, per  tramandarlo dal pari a’ suoi discepoli<note place="foot"><p> JOAN. XX, 21.</p></note>. Il qual potere è  assoluto nello spazio, cioè universale e cosmopolitico,  essendo ordinato ad esercitarsi su tutti le genti<note place="foot"><p> MATTH. XXVIII, 19.</p></note>; assoluto nel  tempo, cioè perpetuo, dovendo durare sino alla  consumazione dei secoli<note place="foot"><p> <hi rend="italic">Ibid.</hi>, XXVIII, 20.</p></note>; assoluto  nella giurisdizione, potendo legare sciogliere in cielo e in  terra ogni cosa, senza eccezione di sorta<note place="foot"><p> <hi rend="italic">Ibid.</hi>, XVI, 19. XVIII, 18. </p></note>, e  rispondendo a quella pienezza e universalità di potenza, che  il divin fondatore si aggiudicava
<note place="foot"><p> <hi rend="italic">Ibid.</hi>, XXVIII, 18.</p></note>
. Il che non si  oppone alla temporale indipendenza degli stati nei tempi  civili; come quella che è fattura ed efflusso dello stesso  giure ieratico. Lo  scopo di tal potere è altresì assoluto, come la sua natura,  essendo riposto nel perfezionamento finale del creato, nella  palingenesia degli animi e dei corpi umani, in un’altra vita,  e insomma nel compimento del secondo cielo creativo. E  siccome uno scopo assoluto non può escludere alcuna  ragione di mezzi, purché intrinsecamente onesti, l’autorità  instituita a tal uopo dee poter valersi delle cose temporali,  che alle spirituali sono ordinate, come la successione del  tempo s’indirizza all’eterno. La rigenerazione morale e  cristiana degli uomini presuppone la loro addimesticatura;  conciossiaché la civiltà e la fede vanno ad un viaggio e  camminano di conserva; né il seminare la parola  evangelica nei cuori indurati dagli usi ferini e selvatici è  possibile a farsi, se non si adopera ogni arte umana per  mansuefarli e disporli ad accogliere le celesti dottrine. La  società religiosa non può dunque eseguire l’ufficio  commessole d’insegnare ai popoli e iniziarli ai riti  evangelici, senza disciplinarli eziandio civilmente,  ritirandoli da quel vivere disgregato, aspro e barbarico, che  mal si accorda colle ubbidienze cristiane. Il presupporre  che un’accolta di missionari possa piantar l’Evangelio fra le  popolazioni erranti e silvestri, senza arrogarsi sovra di esse  alcun potere temporale e civile, è affatto fuor di ragione; e  coloro che accusano i Gesuiti del Paraguai per essersi  governati altrimenti, non se ne intendono. Le accuse fatte  contro i Gesuiti per questa parte sono tanto più singolari e  piacevoli, che i filosofi, da cui esse muovono, non hanno  mai saputo incivilire una famiglia, o una tribù, non che una  nazione e una stirpe; e oggi che le missioni sono sbandite  dalla civiltà moderna, i superbi posseditori di questa, non  che ingentilire le generazioni rozze ed inculte, o le  trascurano affatto, come nell’India, o crudelmente le  estinguono, come in quella parte di America, dove gli  uomini si vantano di squisita libertà e coltura. Fatto stà che  sinora i missionari furono i soli incivilitori dei barbari; e  ragionevolmente; perché essi soli possono  insinuare negli animi la parola rigeneratrice con quella  pazienza indefessa, quella soave unzione, quella savia  indulgenza, quel sagace accorgimento, quella sollecita,  fervida, multiforme ed eroica carità, che non alberga o di  rado fuori del sacerdozio cattolico. E fra i vari ordini del missionari niuno fu più longanime, più dolce, più  efficace per questo rispetto, che quello dei Gesuiti. Fra’  quali un solo uomo, il Saverio, fece assai più in pochi anni  a pro dei miseri abitanti del Malabàr e della Pescheria, che  la famosa Compagnia delle Indie nello spazio di oltre a due  secoli. E nel Paraguai i discepoli d’Ignazio diedero al  mondo il disusato spettacolo di una moltitudine selvaggia,  mutata quasi per incanto in società di uomini civili,  mediante una disciplina paterna sì, ma minuta, assidua,  scrupolosa e forte, come quella, con cui Licurgo  ammansava i duri ed indocili abitanti della Laconia. Se  l’opera di quelli, invece di essere interrotta, fosse stata  favorita, estesa ed accresciuta da chi poteva, la stirpe rossa  di America sarebbe a quest’ora così gentile e feconda, come  la bianca; dove che all’incontro ne sopravvivono poche e  misere reliquie, a disperazione dei filantropi e ad obbrobrio  degli Europei. E niuno alleghi, (giova il replicarlo), a nostra  discolpa, la diversità delle schiatte; imperocché gli uomini  rossastri del nuovo mondo nel secolo sedicesimo non eran  meno capaci di essere composti a umanità di consorzio, che  i barbari di Europa nel medio evo; molti dei quali, come i  Bulgari, gli Ungheri, i Normanni, gli Scandinavi, erano  cento volte più ispidi, fieri e ribelli ad ogni dimestica  pulitezza, che le tribù valligiane del Mississipì, del  Maragnone e dell’Orenoco. Le popolazioni finniche e  germaniche furono domate in gran parte dal giogo duro e  severo degli ordini feudali, e preparate da essi a ricevere e  maturare le semenze evangeliche; giacché un reggimento  largo e libero non è più acconcio ad educare un popolo  barbaro, che a disciplinare un liceo o un esercito. I Gesuiti  seppero comporre nel Paraguai un governo stretto e tirato,  come si conveniva, ma dolce insieme e  alienissimo delle acerbità feudali; il quale era per così dire  un tirocinio di gleba morale, benigno e santo, che rompeva  le feroci e sfrenate abitudini, e imprimeva in loro vece la  piega della civiltà. L’uomo barbaro e indisciplinato è un  fanciullo robusto; e come la tenera età dell’individuo  sarebbe impossibile a educare, se l’institutore avesse  sull’alunno una balìa meramente spirituale, così i popoli  costituiti nell’infanzia civile non possono essere costumati,  né convertiti, se chi piglia la pietosa impresa non si  aggiudica l’autorità di padre o legislatore. E siccome nei  popoli viventi alla barbara e alla selvaggia o non v’ha  società civile o se ne trovano solo i rudimenti  embrionici, e talvolta mancano perfino gli ordini stabiliti e  legittimi della famiglia e del maritaggio, essi sono piuttosto  una moltitudine incomposta, che una nazione organata;  onde il ministro e banditor della fede dee adempiere verso  di loro l’ufficio non pur di apostolo, ma di civile tesmoforo,  e rinnovando il patriarcato primitivo, dee essere leggista,  principe e pontefice. Parlo eziando dei popoli barbari,  perché, quantunque si trovi fra loro una civiltà  rudimentale, siccome vi è sempre indirizzata da un  sacerdozio eterodosso, sarebbe impossibile il  cristianeggiarle, se la vera ierocrazia non sottentrasse alla  falsa, anche negli ordini cittadini. Per tal forma la ierocrazia  crea le nazioni, e guidandole quasi per mano, le addestra ed  abilita a correre i primi aringhi civili, finché assodate e  agguerrite non abbiano più d’uopo di tutela politica, per  proseguire il cammino e toccare la meta.</p>
<p>	Il potere divinamente largito alla Chiesa  è senza limiti i in quanto può solo essere determinato dai  bisogni di essa Chiesa, e dalle sue condizioni speciali  rispetto al supremo suo fine. Le quali, variando  maravigliosamente da luogo a luogo, e da tempo a tempo,  importano un divario proporzionato circa i mezzi da  eleggersi per ottener lo scopo mutabile, e quindi intorno  all’esercizio della balìa civile posseduta dal sacerdozio. E  benché tal esercizio si diversifichi indefinitamente,  secondo le occorrenze, la sua radice è sempre la stessa, e  non patisce altri confini, che quelli della sua santità e della  giustizia intrinseche alla divina natura. Onde si può dire che  l’autorità ecclesiastica è infinita potenzialmente, ma finita  in atto, benché non possa essere moderata, né  circoscritta, senza il concorso di essa Chiesa. I gallicani,  affermando all’incontro che tal giurisdizione è meramente  spirituale, contraddicono con temerità insigne alle espresse  parole di Cristo, (le quali abbracciano nella generalità loro  ciascun ordine di cose ed escludono ogni limite,) e alla  chiosa, che ne fa fatta solennemente dai capi supremi della  società cristiana. Oltre che per tutelare le arbitrarie e  sforzate interpretazioni di quelli, d’uopo è provare che il  sacerdozio primitivo non ebbe alcuna potestà civile, ovvero  che Cristo diede a’ suoi apostoli e ai loro successori  un’autorità più ristretta di quella, che competeva alla  jerocrazia dei primi tempi. E in questo secondo caso si  vuole ancor dimostrare che il sacerdozio cristiano non può  mai aver bisogno della menoma giurisdizione civile per  convertire e dimesticare tutti i popoli del mondo; e che in  effetto la Chiesa incivilì l’Europa. senza ricorrere ad alcuno  spediente che fosse estrinseco alle spirituali prerogative.  Ora di queste quattro sentenze, la prima è razionalmente e  storicamente falsa; la seconda, empia; la terza, ripugnante  all’esperienza e ai principii del comun senso;  l’ultima infine, contraddetta da tutta la storia. Nessun  ingegno umano potrà mai rendere plausibile una sola di  queste asserzioni, perché l’acume, la dottrina e la facondia  non giovano contro il vero evidente. Né perché la Chiesa  possegga una civil balia, destinata ad attuarsi più o meno,  secondo le occorrenze, ne conseguita che il regno di Cristo  sia di questo mondo, ovvero che il sacerdozio non sia  distinto dall’imperio, o che l’imperio non sia libero ed  indipendente nel giro delle sue appartenenze. Imperocché  l’intento ultimo della Chiesa è in ogni caso spirituale e  sopramondano, e la sua giurisdizione non abbraccia le cose  di un’altra specie, se non in quanto s’indirizzano a quello.  Ma siccome la spiritualità del regno ecclesiastico non gli  toglie di partecipare ai diritti privati della società umana,  qual è, verbigrazia, quello di possedere; così non  ripugnano alla sua natura neanco i diritti pubblici, per  quanto al sovrano suo scopo abbisognano. Che se la  sentenza di Cristo affermante il suo regno non essere di  questo mondo, toglie alla Chiesa ogni potere politico,  secondo la chiosa dei gallicani; dovrà del pari privarla dei  diritti civili, giusta l’opinion dei Vicliffiti, degli Ussiti e di  altri oscuri eretici del medio evo; giacché questa seconda  giurisdizione non è men temporale e mondana della prima.  Lo stato e la Chiesa sono due società distinte, ma non  talmente disgiunte e appariate, che non debbano amicarsi e  collegarsi insieme, per comporre l’unità dell’umano  consorzio, come dal commercio del corpo e dell’anima  risulta la persona dell’individuo. Ora, se le due comunità  fossero eguali e parallele da ogni parte, la concordia  tornerebbe spesso impossibile, come quella che non può  darsi nelle parti gareggianti, quando esse a più alto  principio di unità non si riducono. Ogni dualità dee  unizzarsi per armonizzare, né può farlo altrimenti che  rinvertendo verso il suo principio, cioè verso l’unità, onde  nacque; giacché, l’uno in ogni giro di cose precorrendo al  molteplice, l’unità non potrebbe induarsi, se non avesse  luogo precedentemente, né la dualità unificarsi, ritornando  al punto onde mosse. L’unità, da cui provenne la diade  politica dell’imperio e del sacerdozio, è il sacerdozio  medesimo, che precedendo logicamente e  cronologicamente l’imperio, ed essendone la sorgente,  costituisce l’autorità moderatrice delle liti, che possono  emergere coi poteri laicali usciti dal suo seno. Né rileva  che il sacerdozio sia giudice e parte; perché questo è solo  irragionevole, quando il giudicato e il giudicante si  pareggiano e sottostanno a un tribunale superiore; solo  pericoloso, quando chi dà la sentenza possiede la forza  materiale, che non avendo bisogno dell’opinione per  convalidare i suoi giudizi, può mutarsi agevolmente in  tirannide. Il che avverrebbe appunto, se lo stato, che ha i  cannoni e gli eserciti, fosse arbitro e definitore. Ma ciò non  può accadere o solo difficilmente, quando chi decide,  essendo debole ed inerme, non può avvalorare le sue  pronunzie che coll’autorità morale del pubblico  assenso. Se tuttavia anche in questo caso può occorrere alle  volte qualche errore e disordine, ciò nulla conta;  conciossiaché nel giro delle cose umane, che sono sempre  imperfette, il male si dee avere in conto di bene, quando  cede in gravità e in frequenza a quello che occorrerebbe,  operando altrimenti. Come avviene nel presente proposito;  perché la parità assoluta dello stato e della Chiesa è  impossibile, e la maggioranza del primo è il partito  peggiore, come quello che conferirebbe l’arbitrio supremo  delle cose umane alla forza, assoggetterebbe la religione  agli instituti men nobili e meno importanti, e introdurrebbe  fra quella e questi una correlazione artificiale affatto  contraria alla naturale. Segue forse da ciò che l’imperio sia  schiavo del sacerdozio e manchi dell’indipendenza sua  propria? No sicuramente; poiché l’indipendenza non è  licenza, e le due società, avendo una mira diversa, non  possono venire insieme a contrasto se non quando l’una o  l’altra di esse trascorre oltre i propri limiti. Lo scopo dello  stato essendo secondario e inferiore a quello della Chiesa,  che solo ha ragione di fine ultimo, il primo consorzio dee  con pari proporzione subordinarsi al secondo, senza che ne  scapiti l’indipendenza propria, come la vita mondana,  riferendosi all’oltramondana, non vien pregiudicata da  questo indirizzo, anzi se ne vantaggia. Certo, al parere de’  gallicani, lo stato non lascia di essere indipendente,  benché soggetto ai morali precetti e ai dottrinal statuti  della potestà  ecclesiastica; il che vuol dire l’indipendenza politica di esso  non è assoluta. Ora, se per governarsi, secondo ragione,  egli dee soggiacere al doppio freno dell’onesto e del vero, e  la determinazione di tali due norme appartiene al corpo  ieratico, non si può disdire a questo una civile ingerenza,  senza cui quello sarebbe illusorio o vanissimo. Ne si ha  perciò da temere che il sacerdozio abusi la sua prerogativa;  perché, lo ripeto, la forza di esso è tutta morale, e non  può disordinar gravemente, perché infrenata dal senno  pubblico. Il quale determina, secondo i luoghi e i tempi, la  misura ed il modo, in cui la virtualità civile della ierocrazia  dee esplicarsi ed entrare in campo; e quando altri tentasse di  travalicar questi termini, (conciossiaché l’applicazione  pratica di un diritto appartiene agli ordini disciplinari), lo  sforzo riuscirebbe irrito, e l’inopportunità del ripiego  verrebbe comprovata dall’ostacolo insuperabile frapposto  alla sua esecuzione. Qual è al dì d’oggi il principe, che  tema di essere deposto dal Papa? E qual è il Papa, a cui  potrebbe cader nell’animo di esautorare un principe? Non  perciò l’autorità pontificale è oggi minore, che per  l’addietro; ma il suo esercizio e la sua estrinsecazione negli  ordini civili sono mutati per la grande diversità dei tempi; e  quei terribili spedienti, che riuscivano quando erano  opportuni, ora son diventati impossibili, perché  disformi dall’attual condizione della civiltà. La moderata  indipendenza dei governi è dunque salva in ogni caso,  perché tutelata da due ritegni efficacissimi, quali sono la  forza delle cose e l’imperio dell’opinione. Il voler allargare  di più il loro potere, e renderli affatto sciolti, non solo  nuoce alla libertà dei cittadini, (a cui per contro conferisce  assaissimo la maggioranza del sacerdozio), ma diventa  assurdo; giacché chi non sussiste non può essere  indipendente, e l’essere dee procedere il potere. Ora  l’esistenza e la vita degli stati dalla religione dipendono, sia  per incominciare, (giacché il sacerdozio è il principio  dinamico degli altri instituti, come il tempio della città, il  culto della vita civile,) sia ancora per durarla, crescere e  fiorire. Le credenze religiose sono l’anima che avviva il  corpo sociale, e quando il sacerdozio comincia a scadere  nell’opinione, la fede, che ne è inseparabile, ugualmente  declina, e le altre parti della cultura se ne risentono. Onde  per fermare il punto, in cui una civiltà cresciuta e salita al  suo colmo piglia a sdrucciolare per la china dell’arco, basta  l’avvertire quando la classe ieratica vi comincia a scapitare  di potenza morale e di onore. Non credo in tutta la storia si  trovi un solo caso, in cui questa norma giudicatoria,  acconciamente applicata dia in fallo.</p>
<p>	La civil signoria conferita alla cristiana repubblica dal suo  divin fondatore, dovendo attemperarsi alle congiunture, non  è meraviglia che nei primi secoli non siasi esercitata, per  la condizione dei tempi che allora correvano; i quali ne  rendevano l’uso tanto malagevole, quanto inopportuno.  Coloro che impugnano la realtà di un diritto, solo perché il  possessore non se ne vale e non può valersene, per via di  qualche ostacolo morale e materiale, che si attraversa  all’esercizio di quello, dovrebbero disdire a chi dorme e non  è sonnambulo, la facoltà di camminare, e al pargolo che  vagisce, la potenza di ragionare e di esser uomo. Tal è in  sostanza il nervo dell’opinion gallicana secondo la quale, i  papi della prima età non si credettero investiti di alcun  diritto civile, perché non deposero i Cesari tiranni e  persecutori, come i Pontefici del medio evo esautorarono  talvolta gli imperatori della Germania. Quasi che le  attinenze del potere ecclesiastico col civile nei due casi non  fossero differentissime. Imperocché il Cristianesimo, nato  nel seno del romano imperio, trovò stabilita una  cittadinanza regolare e una sovranità nazionale e legittima  cui non dovea in alcun modo violare, né distruggere; ma  quando i barbari settentrionali l’ebbero annullata e i  vincitori furono confusi coi vinti, la Chiesa, chiamata dalla  Providenza a mettere in ordine quello scompiglio, creando  una civiltà novella, ordinando nuovi popoli e nuove lingue,  fondando nuovi governi e nuove instituzioni, e adempiendo  insomma verso la società nascente l’ufficio di madre, fu  costretta ad assumerne talvolta il temporale  indirizzo e ad aggiudicarsi quel potere supremo, che gli  antichi legislatori si vendicavano sulle turbe fiere e silvestri  alla lor cura commesse. L’autorità dei Cesari e del senato  romano risaliva per una seguenza di generazioni e di  legittime investiture ai Lucumoni etruschi e al sacerozio  primitivo, fondatore’ di ogni cittadinanza e sovranità  gentilesca; laddove quella dei nuovi imperatori e delle  nazioni moderne, uscite dal connubio delle popolazioni  barbariche cogli antichi abitanti dell’Europa australe, fu  opera della Chiesa e dei papi, sortiti dal cielo ad essere i  padrì delle nuove genti, come i patriarchi ieratici vissuti  dopo il diluvio erano stati i genitori delle vetuste  popolazioni. Il sacerdozio cristiano ebbe dunque nel  secondo caso una signoria civile in virtù di quella  investitura legittima e tradizionale, che gliela toglieva nel  primo; imperocché le nazioni da lui figliate appartenevano  a quella linea di giuridica discendenza, ond’egli era il primo  anello, laddove i popoli pagani e civili componevano una  famiglia diversa, il cui stipite legale risaliva al sacerdozio  dei primi tempi. E sebbene quella parte della ierocrazia  primitiva, che rendendosi scismatica ed eterodossa, ruppe il  filo legittimo delle tradizioni, perdesse i diritti e i privilegi  antichi come società religiosa, cioè l’inerranza intorno ai  dogmi, e la giurisdizione intorno ai riti e agli ordini sacri;  tuttavia essa poté conservare la civiltà e il potere temporale,  come quello che essendo necessario alla conservazione  della società umana, si distingue dalla religione, e benché  originato da essa, può sopravvivere, come il figliuolo  sopravvive a chi gli ha dato la luce. La sentenza contraria,  che fa dipendere la conservazione dei diritti umani dai  religiosi, non si può filosoficamente propugnare, e fu  riprovata dal magisterio autorevole nelle dottrine del  Wiclyffe, dell’Huss e dei lor seguaci. Parrà forse a taluno  che il sacerdozio cattolico, risalendo regolarmente al  sacerdozio primitivo e ortodosso, ed essendo l’erede di ogni  suo diritto, così in virtù della successione gerarchica, come  per opera della investiztura straordinaria, che gli fu  conferita dall’Uomo Dio, autore della seconda creazione,  potesse disporre ad arbitrio suo degli ordini civili, travasati  nei popoli pagani dalla ierocrazia delle origini. Ma la radice  di un diritto, lo ripeto, è molto diversa dal suo esercizio; e  benché la società fondata da Cristo abbia radicalmente un  potere, che non ha pari, né superiore sopra la terra, non ne  segue però che essa possa esercitarlo fuori della misura  convenevole ed opportuna. Essa perciò dee osservare i  diritti civili delle nazioni eziandio eterodosse, come il  sovrano dee riguardare la proprietà dei privati, benché  abbia su di essa un alto dominio. Oltreché il modo  dell’operare ieratico consistendo nell’autorità, ch’è una  forza morale, e non nella coazione e nella violenza, non può  allargarsi oltre il giro delle civiltà uscite dal suo  seno. Infatti l’unica maniera, per cui una civiltà possa  imperiare fuori dei propri confini, è la guerra, che non è  possibile, né condecente all’indole mansueta del  sacerdozio. Il quale, dovendo signoreggiare colla sola arma  della persuasione, non può mettere in atto le alte sue  prerogative, se non gli sono consentite liberamente dai più;  secondo che appunto avvenne nel medio evo, quando la  balia suprema del Pontefice era tenuta come il pubblico  giure di Europa; e secondo accade nelle missioni presso i  popoli barbari, che difettando di ordini civili e politici, sono  pronti a riceverli dagli apportatori dei beni più segnalati.  Ma se i nunzi dell’Evangelio avessero voluto farla da  ordinatori dell’antica società romana, che era costituita,  culta e radicata da lungo tempo, i loro conati non sarebbero  riusciti che a turbarla, sconfonderla ed affrettarne la ruina;  onde invece di creare, come poi fecero, una civiltà novella,  avrebbero distrutta l’antica, rendendo la religione odiosa e  complice degli attentati de’ barbari.</p>
<p>	Spenta la città romana, per opera dei ruvidi soldati piovuti  dal settentrione, nuovi ordini e nuove leggi nacquero e  crebbero per industria dei vescovi e dei monaci, cioè della  magistratura e della milizia spirituale, armata della parola  evangelica. Ogni civiltà ha due principii, l’uno dei quali è  interno e nativo, e consiste nell’ingegno individuale e  nazionale; l’altro esterno e peregrino, riposto nelle  tradizioni autorevoli, che si tramandano di popolo in popolo  e di stirpe in stirpe, mediante il verbo ieratico. Per via della  parola l’ingegno conversa riflessivamente coll’Idea, si  rischiara colla sua luce, e fa procaccio della scienza, che è  la radice di ogni incremento e progresso civile. Erra chi  ripete la vena dell’incivilimento dal solo moto spontaneo  dello spirito; quasi che possa darsi negli ordini morali ciò  che ripugna nel regno organico; dove ogni produzione  arguisce un germe preesistente, e la generazione spontanea  è combattuta dall’esperienza non meno che dalla ragione.  Ma s’ingannano pure coloro che trascorrendo nell’estremo  contrario, derivano ogni cultura dagli influssi estrinseci,  come se l’ingegno umano fosse infecondo di sua natura, e la  ripetono dall’operazione sovrannaturale del Creatore. Ogni  trovato dell’uomo è solamente divino, in quanto trae la sua  prima origine dalla parola creatrice, che coniugata  coll’ingegno finito, sua fattura, germina di concerto con  esso le pellegrine meraviglie dell’arte. Il principio esterno,  che ingentilì l’Europa, fu il chiericato episcopale e  monachile, animato dallo spirito, mosso dal braccio e scorto  dalla voce del Pontefice, i cui oracoli, inspirati dal cielo e  risonanti nell’augusta Roma, riempirono la terra, ripercossi  e moltiplicati dalle labbra dei sacerdoti. Così per le  impressioni e influenze di Roma cristiana sorsero  nuovi senati e nuovi Cesari, cioè le diete e i principati,  onde si compose la repubblica europea, la quale, emblema e  compimento insieme, fu adombrata dall’antico Imperio, e  augurava l’unità futura del mondo. Creatore, capo e  moderatore di questo magnifico concilio fu il pastore  romano, sia perché possedente la pienezza del sacerdozio,  e perché umanamente erede degli antichi diritti del popolo  e del senato di Roma, trasfusi in esso a poco a poco per le  concessioni della gente principe, e per la lenta  trasformazione del patriziato nel clero latino, onde la  vecchia ierocrazia armata si converse in mite e pacifico  sacerdozio. L’apostolato civile dei papi che toccò il colmo  col settimo Gregorio, era già incominciato sotto l’altro  pontefice, che aggiunse allo stesso nome il titolo di magno;  e s’egli è difficile o impossibile l’assegnare il punto  preciso, in cui ebbe principio, si può provare che non fu  posteriore alla dominazione dei Longobardi, quando  distrutti gli antichi ordini, l’Italia con tutto l’Occidente  abbandonata a sé stessa dagl’imperatori orientali, e  costretta di provvedere alla propria conservazione, si  rivolse al Pontefice, come ad un salvatore preparato dalla  Providenza. Allora solamente, e non prima, il poter civile e  indelebile del sacerdozio ortodosso potea farsi vivo ed  entrare in campo; perché rotta la linea tradizionale degli  antichi diritti, distrutto quell’ordine delle cose, che avea  governato il mondo pagano, e tornate le nazioni nel caos  dell’anarchia e della barbarie, era d’uopo che un altro
<foreign lang="lat"><hi rend="italic">fiat</hi> </foreign>
creativo traesse dal buio la luce, e dalla  confusione universale una nuova armonia. L’opera  rigeneratrice dei papi durò parecchi secoli; e in questa lunga  e faticosa cosmogonia di Europa per mezzo del verbo  pontificale, non si trova che la Santa Sede abbia commesso  un solo errore notabile, salvo forse la rinnovazione  dell’impero dell’Occidente. Dico forse, sia perché non è  sempre possibile a chi regge il conoscer gli errori, o  conosciuti, evitarli, (quando l’arte del governare gli uomini  sta per lo più nell’eleggere fra due mali il minore), e  perché non è cosa equa il giudicar le azioni dei passati  dagli effetti noti ai posteri, ma men facili a prevedersi da  quelli, e certo contrabbilanciati dai bisogni e dalle  condizioni del loro tempo, che noi conosciamo assai meno  di loro. Ma se Leone terzo, ponendo l’aurea corona sulla  fronte di Carlo, uscito dalla pia prosapia dei Pipini e  liberatore della penisola dai Longobardi, non previde i  danni nascituri dalla nuova instituzione, e commise un  primo errore, certo innocente e scusabile, e forse  inevitabile, i papi che vennero appresso sono degni di lode  immortale per non essere incorsi nel secondo, quando i  successori di Carlo, immemori della loro origine, ritorsero  contro all’Italia e alla Chiesa la spada ricevuta da esse a lor  patrocinio. E se quando la sovranità è divisa, la rivolta di  un membro sovrano contro l’altro basta a legittimare  l’esautorazione dell’assalitore ogni qual volta è richiesta  alla difesa dell’assalito, gl’imperatori, ribellandosi contro a  Roma e al capo sovrano del sacerdozio. da cui avevano  ricevute le intrasegne della somma potenza. Sì spogliavano  da sé medesimi di ogni loro diritto; e il Papa, come  fondatore del nuovo imperio, potea procedere al taglio del  membro rivoltoso, anco senza usare la prerogativa  universale del primo grado ieratico.</p>
<p>	La celebre lite agitata in quei tempi fra Roma e l’Imperio  versava sul definire chi fosse e dovesse essere il capo civile  e il supremo ordinatore di Europa: se il Papa, principe del  sacerdozio, crede naturale dell’antica Roma, e ministro  straordinario della Providenza sortito a rigenerare la società  umana e fondare una nuova era nel mondo; ovvero un laico  e soldato, che possedeva i diritti dell’Imperio pel  beneplacito pontificale. Trattavasi di sapere, se giusta la  legge immutabile di natura e le condizioni di un ordine  superiore, il sovrano indirizzo delle cose umane dovesse  anche allora appartenere al sacerdozio, ed essere investito  nella persona di un uomo di chiesa attempato e celibe, per  lo più dotto, pio, venerando, mansueto per indole, per  necessità, per professione e per consuetudine, ovvero se  rivolgendo gli ordini vetusti e legittimi, il ceto militare  avesse da prevalere, e il sacrosanto deposito del sapere e  della giustizia fosse da affidarsi a un guerriero rozzo e  feroce. Tutti i sofismi della fazione imperiale, parlamentare  e gallicana non potranno mai rivolgere lo stato della  questione, che a ciò si riduce. Il papato ha in suo favore,  oltre le ragioni della giustizia umana e divina, quelle che  nascono dai civili progredimenti e dalla salute dei popoli.  Imperocché niuno creda che i principi d’allora  somigliassero a quelli dell’età nostra; nella quale i soavi  influssi della civiltà e del Cristianesimo hanno indolcito e  rammorbidato anche l’eccesso della potenza, e accresciuto  talvolta il chiaror del trono, facendovi risplendere lo studio  ed il culto di ogni parte utile o leggiadra. Certo anche nel  medio evo vissero principi grandi, e alcune famiglie per  bontà e coltura sovrastarono alle altre, come, verbigrazia, i  sassoni Otoni. Ma queste erano eccezioni fortunate, sulle  quali non si poteva fondare il diritto pubblico in Europa. E  in verità, che furono i più degl’imperatori e dei re di quei  tempi, se non masnadieri armati, calpestatori di ogni diritto,  snaturati di cuore e turpissimi di costumi? Qual era la forza  loro, se non quella dei muscoli e delle labarde? Come  potevano quegl’ispidi dominanti comunicare agli altri i  beni che non possedevano? Com’erano acconci a mansuetar  l’Europa, mentre non solo si mostravano efferati, ma duri e  restii ad ogni dimestichezza? Dunque maestri e paraninfi di  umanità doveano essere i barbari? Dunque  guardiani della legge e  sacerdoti della giustizia eran da riputarsi coloro, che  più liberamente e solennemente la calpestavano? Dunque il  freno s’avea da porre in mano a coloro, che più di tutti  dovevano imboccarlo, e la bilancia del giusto e dell’equo  commettere a chi col ferro le dava il tracollo? Dunque  Roma, fiore d’Italia, dovea apparar gentilezza dagli irsuti  combattitori, ch’erano sbucati dalle tane e dalle selve della  Germania, e la salute dell’ostro dovea venir da aquilone?  O a questo ragguaglio la scienza dovrebbe essere  insegnata dagl’ignoranti, e la tranquillità pubblica affidarsi  alla providenza dei ladri e degli scherani. Il solo uomo, che  in quei secoli di ferro potesse assumere a buon diritto la  dittatura civile di Europa, era il Papa, perché egli solo,  (anche pretermettendo ogni altro rispetto), avea le  condizioni richieste ad esercitarla. Egli solo era atto a rifare  la sua età, perché le sovrastava, e posto come scolta vigile  e ricordevole profeta fra un popolo di barbari spensierati,  confitti nel solo pensiero e nell’amor del presente,  abbracciava col vasto animo la civiltà del passato e quella  dell’avvenire, onde ravvivare le memorie della prima e  prevenire le speranze della seconda. Chi aveva infatti ridata  l’antica sapienza, se non il Papa? Chi possedeva il deposito  della nuova, se non il Papa? Chi risedeva in Roma ed era  inspirato dalle sue pie ricordanze e dalle magnifiche ruine,  se non il Papa? Chi ritraeva del privilegio conceduto da Dio  alla città santa ed eterna, accordando il preterito e il futuro,  le origini e il compimento, la terra e il cielo, se non il Papa?  Chi conteneva i germi dell’unità d’Italia, di Europa, del  mondo, e le sorti venture dell’uman genere, della civiltà, del  Cristianesimo, se non il Papa? Chi conosceva e praticava la  giustizia, l’amore, il perdono, la mansuetudine, e quella  carità eroica, che vince tutte le virtù, perché in ciascuna di  esse si trasforma, se non il Papa? Chi nudriva sensi di  affetto e viscere di tenerezza pel povero, pel debole, pel  derelitto, per l’orfano, per la vedova, pel pupillo, e  accoglieva le loro preci, i loro sospiri, e asciugava le loro  lacrime, se non il Papa? Chi aveva la parola grave e solenne  da far tremare i colpevoli, gli aculei della logica e le folgori  dell’eloquenza per confondere i sofisti e ammollir la  durezza dei pervicaci, se non il Papa? E quando dico il  Papa, parlo di tutto il chiericato cattolico, indiviso di mente  e d’animo dal primo pastore, ritraente della sua vita, e  partecipante, secondo la misura del grado gerarchico, alle  sue prerogative. Per opera del Papa e della spirituale sua  milizia principalmente furono eruditi gli intelletti, purificati  i cuori, composti e ammansati i costumi, stabiliti i  matrimoni, rogate le leggi, bilanciati i poteri, ordinate le  diete, le repubbliche, i municipii ed i regni, consertate le  confederazioni politiche, le leghe commerciali e le  compagnie delle arti, create le scienze e le lettere e le altre  opere dell’ingegno, e insomma gittate le basi della cultura  moderna in Europa. Che se alcuni principi conferirono a  questo risorgimento e onorarono la nascente  monarchia, facendola cooperare al moto civile, (e basti in  prova citar gli esempi di Carlomagno, di Alfredo, del grande Otone e di Ludovico nono), essi furono ligi e ossequenti all’autorità dei vescovi e del Pontefice romano, e amici alla libertà ed indipendenza d’Italia, laddove fra quelli, che la ripugnarono e combatterono, non vi ha quasi menzione di un solo, che non sia stato un tiranno e bene spesso un mostro. La tessera della virtù e della grandezza nelle famiglie monarcali e baronali del medio evo è la loro divozione verso Roma, l’amore all’Italia, e il riconoscimento di quei diritti, che una teologia sofistica e una frivola filosofia ripudiano, come chimerici. Imperocché dalla città sacra nascevano gl’influssi salutari, che condivano di umanità e di gentilezza  il resto di Europa; da lei i sudditi ed i principi ricevevano  col primo rito l’investitura della civiltà cristiana e i titoli  della nuova cittadinanza; e niuno entrava nella famiglia dei  popoli liberi e redenti, che non adorasse il Pontefice, quasi  giurandogli vassallaggio.</p>
<p>	Tal era il gius delle genti creato dalla fede cattolica e  dominante in Europa. Ma questo giure dovea coll’andar del  tempo e col crescere del culto civile modificarsi  notabilmente, senza però dismettere le sue note essenziali;  conciossiaché da un lato le condizioni di una società  fanciulla non possono convenire alla maturità di un popolo,  e dall’altro lato nessun vivere civile può abolir la sostanza  degli ordini cristiani, senza ricadere nel gentilesimo.  L’essenza immutabile della constituzione cristiana d’Europa  è il poter centrale e universale del Papa: la parte  accidentale e mutabile è il modo, in cui questo potere si  esercita rispetto alle cose civili. Se il Papa non possiede un  certo primato, eziandio nelle appartenenze di questa fatta, la  Cristianità non può essere una civilmente, né fare una  repubblica di stati e di popoli, indipendenti bensì fra loro,  ma insieme affratellati; e ne nasce quello scisma politico o  quello stato di anarchia e di guerra alternata colle tregue,  anziché colla pace, che regnano in Europa dopo la  religiosa scissura del secolo sedicesimo. Ma il poter civile  del seggio pontificale può pigliar due forme diverse,  secondo lo stato della società in cui si esercita; le quali sono  la dittatura tribunizia e l’arbitrato, corrispondenti alla  creazione e alla conservaizione, ai principii e agli  incrementi, all’origine e alla maturità sociale, cioè al  doppio ufficio del sacerdozio, come fondatore e come  custode e pacificatore degli stati e delle nazioni. La  dittatura, (che io chiamo tribunizia, perché volta  principalmente a beneficio e a tutela dei popolani), e  l’arbitrato si diversificano fra loro, in quanto la prima  importa una maggioranza assoluta sovra ogni altro potere, e  quindi un’autorità di comando, e il secondo coi consigli e  colla persuasione solamente si esercita. Il dittatore  ha un imperio rigoroso sui propri soggetti e non riconosce  uguale, né superiore; laddove l’arbitro è soltanto insignito  di un primato d’onore, giacché il lodo ch’egli pronunzia  non può sortire l’effetto suo, senza l’assenso di coloro, che  in lui compromettono. La prerogativa onorifica  dell’arbitrato nasce dalla maggioranza giurisdizionale del  poter dittatorio, il quale è perpetuo di sua natura e indiviso  potenzialmente dal primo grado ieratico. Ma se la radice di  questo diritto è perenne e immutabile, il suo esercizio non  può aver luogo che a tempo, e in certe circostanze  determinate; fuori delle quali non potendo, né dovendo  attuarsi, l’arbitrato gli sottentra, come un corollario di esso.  La ragione dì questa vicissitudine nasce dalla materia, in  cui si travaglia il poter civile del chiericato; la quale si è la  società e civiltà umana. Quando l’una non ha ancora  ottenuto un assetto definitivo e l’altra è ne’ suoi  principii, quando le nazioni non sono tuttavia costituite, le  lingue sono rozze e confuse, i matrimoni incerti o mal  regolati, le leggi difettive e mal intese, la sovranità  fluttuante e palleggiata dalla violenza o dalla fortuna, egli  è impossibile il dissipar questo caos e il ridurre a ordine il  social guazzabuglio, senza un  braccio unico e dittatorio, che sovrasti ad ogni altra  potenza. Il quale non può esser politico; la sovranità di tal  sorta non essendo ancora stabilita, e la dittatura tornando  appunto necessaria per supplire a questo difetto; né  militare, poiché dee servir di freno all’abuso delle armi e  della forza. Resta dunque che sia ieratico; giacché in tale  stato di cose il sacerdozio è l’instituto meglio ordinato,  anzi il solo, che abbia una forma regolare ed organica, e la  religione è l’unica molla, che operi efficacemente sugli  animi dell’universale. Così il sacerdozio nelle età barbariche  è naturalmente investito di una signoria dittatoria e  assoluta; giacché ogni autorità è assoluta di sua natura  quando non è limitata da un potere preesistente. La durata  di questa dittatura dee variare. secondo le occorrenze, e  misurarsi dalla lentezza o celerità del moto civile; e per  ordinario l’educazione dei popoli non è una faccenda, che  si spedisca in pochi anni, come l’educazione dell’individuo  non si può compiere in pochi giorni. Imperocché accade  alla società quel medesimo che a ciascuno de’ suoi  membri, rispetto ai quali l’ufficio del padre, oltre l’opera  generatrice, comprende l’educazione e la disciplina, per cui  l’uomo rinasce moralmente, entrando nella vita religiosa e  sociale come nacque dianzi alla vita terrestre. Or siccome  l’individuo ha bisogno non solo di nascere e di ricevere il  latte materno, ma di essere instituito e costumato, e l’opera  paternale, oltre l’infanzia, comprende la puerizia e  l’adolescenza, perché in tali età la ragione non è ancora  perfettamente esplicata e non può reggersi da sé  medesima; così le nazioni abbisognano  dell’indirizzo ieratico, non solo per cominciare a  vivere civilmente, ma eziandio per fare i primi loro passi,  assodarsi, invigorirsi e connaturarsi all’uso diritto delle  facoltà loro. Havvi perciò una fanciullezza e un’adolescenza  nazionale, che necessitano ancora la provvidenza di un  tutore e di un padre civile; le quali durano, finché la  ragione e la coscienza pubblica non son maturate, e la  civiltà radicata talmente dalla consuetudine, che non possa  tornare indietro. Ma quando la nazione è giunta a questo  termine, e la sua educazione è compiuta, la dittatura  chiericale vuol cessare collo scopo che la legittima, e il  prete, deposta la verga civile, dee ritornare a’ suoi pacifici  uffici. Che se volesse conservarla, mancate le cause che la  rendevano opportuna, tal potestà esercitata a sproposito  riuscirebbe tanto dannosa, quanto prima era stata legittima e  salutare. La storia ci mostra che l’uso dei diritti più sacri  torna a danno gravissimo, se non è commisurato alla  natura dei luoghi e dei tempi. Quando il sacerdozio vuol  ritardare oltre il termine ragionevole la civile  emanceppazione dei popoli, ovvero questi presumono di  accelerarla, preoccupandola in età immatura, ne nascono  dolorosi dissidii, che turbano lo stato e la Chiesa, finché la  buona ragione trionfa, e il vero ordine delle cose ritorna.  Imperocché la tutela sacerdotale dei popoli fanciulli, e  l’indipendenza civile dei popoli adulti, sono parimente due  leggi di natura, a cui si può ripugnare per qualche tempo;  ma non v’ha potenza umana, che riesca a distruggerle o a  sospenderle durevolmente.</p>
<p>	Allorché una nazione è uscita di minoratico e dee essere  prosciolta dai legami della tutela, o vogliam dire  emanceppata nelle cose temporali dall’autorità paterna del  sacerdozio, non però cessa affatto ogni esercizio di questa;  la quale, lasciando di essere dittatoria, si muta in arbitrato,  il cui esercizio di sua natura è perpetuo, come perpetua è  l’autorità morale di un buon padre, e l’ubbidienza spontanea,  che riscuote de’ suoi figliuoli. L’arbitrato, essendo  consentito dalle parti, non apre l’adito a niuno di quegli  inconvenienti, che nascerebbero dalla dittatura usata fuor di  tempo, e si accorda colle condizioni della civiltà più  squisita. D’altra parte, esso risponde all’ufficio del  sacerdozio, come conservatore e pacificatore della società  da lui ordinata; ed essendo indirizzato a mantenere ed  accrescere i beni fondati nell’epoca precedente, s’intreccia  colla dittatura, ed è l’effetto e per un certo verso la  continuazione e il compimento di essa. Laonde vedesi,  come nei due casi la potestà civile della Chiesa sia  radicalmente la stessa; e solo ne varii l’uso e  l’estrinsecazione per la diversità del soggetto esteriore, in  cui tal potere si attua e si manifesta. Il qual soggetto è la  vita delle nazioni, che si parte in due cieli, l’uno dei quali è  una minorità pubblica, che risponde alla dittatura, l’altro è  un maggiorato civile, a cui si riferisce l’arbitrato ieratico. In  ciascuno di questi due periodi l’estensione del poter  temporale dei sacerdoti è in ragione inversa della capacità  nazionale; e ragionevolmente; poiché il senno sacerdotale  non può ingerirsi negli ordini civili, se non come aiuto e  supplemento del senno pubblico. Nella prima epoca il  sacerdozio, essendo il solo ceto dotato di cultura, (onde in  tal età il nome di laico è sinonimo d’illetterato e  d’ignorante), ha il carico di plasmare le altre classi di  cittadini e di abilitarle a governarsi da sé medesime.  Quando questo lavoro è finito, comincia il secondo cielo;  nel quale i laici non solo non hanno più bisogno di guida e  sanno spedir da sé soli tutte le loro faccende, ma possono  anche vincere i chierici nelle varie parti dell’umana  sapienza. In tal caso i chierici, che dianzi erano maestri di  ogni culto gentile, non debbono adontarsi d’imparar civiltà  dai loro antichi alunni; altrimenti verrà loro con difficoltà  consentito quell’arbitrio, di che vorrebbero essere investiti  in ogni tempo. Imperocché i secolari non accetteranno mai  di buon grado un arbitratore, che sia men colto e men  saputo di essi. La declinazione delle influenze civili del  clero in alcuni paesi cattolici nasce appunto dall’aver  lasciato che i laici di sperienza, di senno, di dottrina e di  gentilezza lo avanzassero. Dal che debbono cautamente  guardarsi i preti nel secondo periodo della vita sociale;  imperocché, trovandosi ragionevolmente esclusi dal  governo immediato di essa, e non avendo più un bisogno  urgente di tener dietro ai progressi dell’incivilimento,  possono di leggeri restarne al buio, e, perdere la cognizione  degli uomini e delle cose loro. Possono anche (gravissimo  male), adirarsi contro una civiltà, che gli umilia per la poca  pratica che ne hanno, e tenerle il broncio, ed urtarla, e farle  la guerra con danno notabile della religione, che per colpa  di costoro diventa in apparenza nemica del sociale  perfezionamento. Ben sarebbe da desiderare che in questo  caso i laici, essendo più oculati, fossero eziandio più  generosi, commiserando benignamente al difetto dei  chierici, adoperandosi a correggerli e a riconciliarli coi veri  progressi del secolo, mediante i soavi mezzi della  persuasione e della discretezza e mostrando col fatto che si  può essere cultissimo e religiosissimo in un tempo. E certo  essi non dovrebbono mai dimenticarsi che i semi di quei  beni, onde vanno lieti e gloriosi, furono un dono del  sacerdozio, comportandosi verso di esso come i buoni  figliuoli, che non dismettono la riverenza dovuta ai loro  genitori anche quando le facoltà loro sono indebolite  dall’età provetta. Ma checché facciano i secolari, il clero  dee persuadersi che la sua legittima influenza sulla civiltà  adulta dipende dalla sua partecipazione alla medesima; e  che, se per questa parte è rimasto indietro, egli può  facilmente ricuperare il tempo perduto, essendo la sola  instituzione, che invecchiata sia atta a ringiovanire, come  quella che ha in sé stessa la vena di una fecondità  inesausta e il principio di una vita senza fine.</p>
<p>	Egli è impossibile il voler fermare con esattezza e  rigor matematico il punto, che parte il primo dal secondo  cielo sociale, e il periodo assegnato alla dittatura ieratica da  quello, in cui essa diventa semplice arbitrato: come non si  può determinare nell’uomo individuale l’istante preciso, in  cui, maturata la sua ragione, egli acquista il pieno  disponimento delle proprie forze. Ma siccome nel  giovanetto la pubertà dello spirito incomincia, quando in lui  si desta una coscienza distinta di sé medesimo, e l’ingegno,  maritandosi colla parola, può appropriarsi le ricchezze  dell’intuito, trasformandone i materiali greggi in lavori  scientifici per opera della riflessione; così due sono gl’indizi  della pubertà nazionale; cioè il sentimento delle proprie  virtù, e la fecondità intellettiva nelle lettere, nelle scienze e  nelle arti. La seconda di queste due cose è un effetto della  prima, perché l’ingegno diventa produttivo, quando  conosce il proprio valore, e quando la favella, dianzi usata  come un semplice strumento triviale e prosaico, volto  all’utile o al piacere, acquista una dignità nuova, e viene  adoperata ad esprimere la tetrade ideale del vero, del bello,  del buono e del santo, la quale, riposta nel Logo, cioè nella  mente e loquela divina, trapassa nel verbo umano per  mezzo della virtù riflessiva. Questa esaltazione della parola  schiude i germi preziosi contenuti nel suo seno, attua le  potenze, che vi giacevano latitanti, come i filoni dell’oro  sepolti nelle viscere delle montagne, e tirandole alla luce,  muta i dialetti in lingue nazionali, le favelle volgari in  nobili sermoni, e crea le letterature. Così mentre da un lato  la parola è l’organo e la leva dell’ingegno, questo,  adolescendo e maturandosi, perfeziona e abbellisce la  parola, l’innalza dalla consuetudine giornaliera all’uso  prelibato dell’inspirazione, e  animandola col soffio della medesima, la rende capace di  rubare alla musica sua sorella una parte de’ suoi concenti,  e di prorompere in poesia e in eloquenza. Ma la poesia è la  prima a nascere, come quella che meglio si accosta alla  musica generatrice di tutte le arti, e dipende assai più  dall’immaginativa, che dalla ragione; onde il suo apparire  appartiene a quei momento supremo, in cui l’ingegno dei  popoli addormentato si sveglia, e aprendo gli occhi per la  prima volta a contemplare le meraviglie dell’intuito, è  percosso da un sì alto stupore, che non potendo coglierle  nella loro schiettezza, le traduce negl’idoli della facoltà  fantastica, la quale nelle nazioni giovani e gagliarde prevale  ad ogni altra potenza. Egli prova in tal caso un’impressione  simile a quella, che, secondo Aristotile, sentirebbe un uomo  nato e vissuto sotterra, che sbucasse repente a contemplare  e fruire il cielo e la luce<note place="foot"><p> Ap. Cic., <hi rend="italic">De nat. deor.</hi>, II, 37. - Cons. PLAT.,  <hi rend="italic">De rep.</hi> VII.</p></note>; e si può paragonare in  un certo modo al primo nostro padre, che entrato  conscio e parlante al possesso della vita, dovette  incominciare a gioirne col sorriso e col canto, fra le intatte  delizie del mondo vergine e uscito di fresco dalla mano  creatrice. Perciò la poesia fu la primonata della favella  nobile ed estetica, e il primo frutto della riflessione giovane,  che ritraeva ancora del genio complessivo e universale  dell’intuito; laddove le altre parti della letteratura e l’austera  scienza furono l’effetto di una riflessione più tarda e matura.  Ora la prima comparita delle lingue nobili e delle letterature  moderne nella Cristianità europea ebbe luogo fra il secolo  tredecimo e il sedicesimo, proporzionatamente alla  maggiore o minor vicinanza delle varie province verso il  centro dell’azione sacerdotale, e alla celerità ed efficacia,  con cui ciascuna di esse ne aveva ricevuti gl’influssi. Quindi  è che in tal epoca la dittatura ieratica cominciò a  decrescere e scadere in Europa, non già lasciando affatto di  essere, ma cangiando teatro, come vedremo fra poco. E  veramente, quando l’esercizio di un potere, mutate le  circostanze, riesce meno opportuno, e si accosta l’ora, in cui  dee cessare o mutarsi, le condizioni stesse dei tempi ne  rendono difficile l’esercizio; il che, senza scusare  gl’impronti violatori di esso, avverte chi lo possiede, che la  stagione propizia ad usarne è in sullo scorcio e che la  società sta per entrare in un nuovo periodo del suo corso  civile. La qual malagevolezza intorno alla giurisdizione  dittatoria, di cui parliamo, cominciò a farsi sentire fin dal  secolo tredicesimo; e specialmente in Italia; la quale,  essendo la primogenita della civiltà cattolica, fu anche la  prima a comparire sulla scena del mondo colla toga virile  delle nazioni cristiane.</p>
<p>	Quando il ceto secolare esce di pupillo e acquista il senso  delle proprie forze, suol sorgere per ordinario un laico  dotato d’ingegno grande, che dà il segno della mutazione  con qualche illustre lavoro, pianta le basi di una letteratura  novella, e incomincia un moto intellettivo destinato a durare  per lo spazio di molti secoli. In quest’uomo s’incarna e  s’individua quella consapevolezza e personalità nazionale,  che già ferve nel petto dei più, ma vi spicca in modo meno  distinto e men vivo; dalla quale inspirate le sue labbra  intuonano quegl’inauditi accenti, che saranno ben tosto  ripetuti ed echeggiati da migliaia di lingue. Come negli  uomini straordinari i difetti abbondano non meno che i  pregi, costui può esagerare in qualche parte la sua  vocazione, ed errar talvolta nel modo di adempiere il  grande ufficio, a cui è deputato; può, invaso dal  sentimento del suo valore, e mosso dalla considerazione di  una ierocrazia divenuta impotente a sostener la mole delle  cose pubbliche, mostrarsi ingiusto a suo riguardo, e ingrato  verso i beneficii civili, che se ne trassero per l’addietro. Ma  con tutto ciò egli è riverente alla potenza spirituale di  quella, quasi insegnando a’ suoi coetanei, che sebben  passeggero debba essere l’aringo civile dei chierici,  perpetua e in ogni tempo reverenda è la loro potenza fra le  pareti del santuario. Imperocché, se per troppa  fidanza e poco giudizio, egli si scostasse da questa riserva,  e volesse con mano sacrilega trattar l’arca santa, abusando  dell’ingegno che Iddio gli ha dato, non che potere  adempiere il carico sublime, di cui è investito, diverrebbe  strumento all’universali di danno e di perdizione. E gli  accadrebbe ciò che avvenne a Lutero; il quale, invece di  giovare alla sua patria, come avrebbe potuto, nocque tutta  Europa; e in cambio di essere l’Alighieri o il Borromeo  della Germania, ne fu l’Ario e il Maometto. L’Italia del  secolo decimoterzo fu più avventurata, dando la luce al  fondatore della civiltà laicale e cattolica dell’età moderna; il  quale incominciò nel suo ceto ciò che trecento anni prima il  più gran papa del medio evo avea fatto negli ordini  sacerdotali. Mi par di vedere e udire quel grande, trattosi di  seno un volume, porgerlo a’ suoi coetanei e dir loro: tre  secoli fa i miei pari non erano in grado di compitare, né di  scrivere: ora sanno far l’uno e l’altro; in prova di che,  leggete. Il libro era la Divina Commedia. Ma Dante, cui le  fazioni, le sventure e l’ira, non già di un volgar ghibellino,  come si crede ordinariamente, ma di un fuoruscito, resero  talvolta esagerato od ingiusto, abbominò tuttavia l’infame  attentato pel re francese contro Bonifazio, perché il diritto  terribile esercitato infelicemente da questo pontefice era  sacro, benché i tempi si avvicinassero, in cui ne doveva  cessar l’esercizio. La Monarchia del Fiorentino non si fonda  tanto sopra un falso principio quanto sopra una torta  applicazione; giacché i diritti dell’autico imperio erano  veramente inviolabili dal Pontefice, poiché appartenevano  ad un cielo civile anteriore al Cristianesimo. Il che tanto è  vero, che finché tale imperio ebbe vita, i papi gli si  mostrarono ossequenti e devoti. Ma quando Dante scriveva,  la società fondata da Romolo era morta da molti secoli, e  avea dato luogo a una società diversa, stabilita da Pietro; e  quella parte dell’antico giure, ch’era sopravvissuta alla  tempesta dei barbari, e al vile abbandono che fecero d’Italia  gl’imperatori orientali, si era a poco a poco trasfusa nel  Papa e nel clero latino. Onde il solo successore sincero e  legittimo di Cesare che allora vivesse era il Pontefice,  creatore del nuovo imperio e unico legatario dei prischi  Quiriti; del quale gli eredi di Carlomagno e di Arnolfo  erano semplici luogotenenti.</p>
<p>	Cominciata con Dante la civiltà secolare d’Italia e  propagata in appresso per tutta Europa, fu chiusa l’era  prettamente sacerdotale, e il romano pontefice, deposti i  fasci della dittatura, assunse la pacifica verbena di arbitro e  conciliatore. L’arbitrato, essendo di sua natura un uffizio di  pace, di amore, di fratellanza, appartiene all’essenza del  sacro ministerio ed è indiviso da esso. Onde anco fra le  tenebre del gentilesimo, e quando la ierocrazia eterodossa  riuniva in se ogni ufficio e soprantendeva la guerra come la  pace, (secondo accadde nella prima epoca dello stato  castale), un naturale istinto l’inclinava alla  mansuetudine, quasi insegnandole che le opere di  crudele giustizia e di sangue non si affanno alle mani  avvezze a trattare i sacrifici. Tal è il genio di quasi tutti i  sacerdoti indopelasgici, eziandio fra i popoli rozzi: dove  che le nazioni camitiche, sostituito al culto della Divinità  quello del male, trasfigurarono in modo conforme l’indole  de’ loro ministri, e fecero del tempio un nido di fraude, di  atrocità e di sozzura. Tacito rapporta un bellissimo esempio  della lenità dei sacerdozi giapetici, in proposito di Erta, dea  della terra, nella Germania del norte; della cui divozione si  trovano ancora i vestigi e le memorie presso il lago Nero,  entro l’opaco di un’annosa selva, nell’isola di Rugen,  anticamente detta Casto, poco lungi dalle spiagge australi  del Baltico. La diva madre, carreggiata e guidata da un  sacerdote, si mostrava dì tempo in tempo ai popoli, e dove  appariva le ire cessavano, le guerre di sospendevano, e tutti  i cuori si componevano all’amore e alla pace<note place="foot"><p> Tac., <hi rend="italic">De mor. Germ.</hi>, 40.</p></note>. I  Romani avevano i loro Feciali o Irenofilaci, la cui  instituzione, attribuita a Numa, risaliva probabilmente  all’antica Etruria; araldi non pur di pace, ma di giusta  guerra, perché i Quiriti, come i Lucumoni, erano a  principio una ierocrazia militante e civile. Ma siccome il  ferro e la verga mal si accordano col pastorale, come prima  venne meno la necessità dì un comando unico ed assoluto,  la milizia fu divisa dal chiericato, la casta dei soldati  emanceppata da quella dei preti, e di mano in mano seguì il  riscatto degli ordini inferiori. La quale successiva esenzione  del laicato dal sacerdozio diede luogo ai vari gradi e alle  trasformazioni del castal reggimento, e per ultimo alla sua  ruina presso molti popoli; quando le caste mutate in classi,  nacquero le monarchie e le aristocrazie elettive ed  ereditarie, cittadine e guerriere, per cui il patriarcato  primigenio toccò la meta del suo esplicamento. Così  dall’unità multiforme della paternità patriarcale e ieratica  nacque la dualità politica dei chierici e de’ laici, della  città santa e della città bellicosa e civile; e questa  successione risponde alla seguenza dell’intuito e della  riflessione, della sintesì e dell’analisi, della letteratura e  della scienza, della religione e della filosofia negli ordini  dello spirito umano, e di due cieli creativi, sociali e  generativi, riguardo alla storia degli uomini e del mondo.  Talvolta la monarchia sacerdotale e primitiva rimase in  piedi, o caduta risorse, ma priva della spada, e serbante  nell’avito scettro una semplice insegna di onore; e quindi  gnarono simultancamente due capi nazionali, l’uno religioso  e servo in apparenza, l’altro marziale e padrone in effetto,  quali furono sono il Piromi e il Faraone nell’antico Egitto, il  Califfo e il Sultano presso i Musulmani del medio evo, il  Dalai di Lassa e l’Oangti di Pein nell’imperio cinese, il Dairi  o il Zazzo e il Cubo nel Giappone, il Buia e il Ciua  nel Tunchin, il Darmaraia e il Debraia nel Butàn, il Deo e il  Pescua presso i Maratti, il Xeque e lo Zaque di  Condinamarca, il Cocome o il Paphua e il Teculli presso gli  antichi Toltechi e Cichimechi, per non parlare di simili  ordini usati fra certe popolazioni barbariche del Congo,  della Caffreria e della Polinesia. Nella repubblica delle  nazioni cristiane di Europa si vede una vicenda conforme,  quando, partito l’imperio dal sacerdozio, i governi nazionali  e laicali sottentrarono civilmente all’unità sintetica del  pontificato, e due fori distinti si assisero a costa l’uno  dell’altro, in vece del sistema precedente e unitario del foro  misto. Ma il sacerdozio, deponendo un carico impostogli  dalla necessità dei tempi e solo adattato al periodo,  genesiaco delle società, umane non volle, né poté già  spogliarsi di quelle altre prerogative civili, che si confanno  mirabilmente alla su  vocazione in ogni età ed in ogni  paese. Tal è l’arbitrato, quasi una sovranità pacifica e  libera, esercitantesi sui sudditi consenzienti, per mezzo del  senno e della persuasione. Il quale, oltre all’essere per sé  medesimo morale e conciliativo, si connette colla  legislazione spirituale e coll’indirizzo delle coscienze, che  sono due cose inseparabili dal sacerdozio e intrinseche alla  stia natura. Siccome la probità e il costume, di cui il prete  è maestro, custode e censore nel foro della religione,  abbracciano universalmente le ragioni dell’equità, della  giustizia, della moralità pubblica e privata, conguentissimo  è il rapportarsene al parere di quello, ogni qual volta egli  è capace di darlo, e si tratta di cose, a cui gli ordini  giudiziali del foro profano non sono idoneamente  applicabili. Né tal potere è pericoloso, perché l’uso  essendone libero, l’abuso ne viene impedito, e l’autorità  consacrata dalla facoltà medesima, che si ha di ripudiarlo.  Perciò l’arbitrato chiericale, benché entri nel giro della vita  civile, derivando dalla dignità propria del sacerdozio, ha la  sua radice nel potere spirituale di legare e di sciogliere, ed  è una emanazione indiretta ed estrinseca di esso. Ond’è  che si stende per tutti i gradi ieratici, proporzionatamente  alla loro natura: ma si riunisce, si concentra e s’individua a  compimento nel capo supremo della società cristiana,  donde si sparge parzialmente e gerarchicamente nei pastori  subalterni. Nei tempi addietro i vescovi ed i monaci furono  spesso gli arbitri e i pacificatori dei principi, dei baroni e  dei popoli cattolici. Anche ai dì nostri un buon paroco è  sovente eletto da’ suoi popolani a giudice dei loro litigi; e  questa magistratura paterna, naturale e spontanea, che  emerge istintivamente dagli ordini del sacerdozio e non  dipende dalle instituzioni positive degli uomini, è  ammirata anche da coloro, che non sono troppo disposti ad  ampliare le ingerenze clericali. Ora l’ufficio esercitato da un  paroco nelle differenze private che corrono da uomo a  uomo, e da famiglia a famiglia, spetta convenevolmente  all’universale pastore nelle controversie dei principi e delle  nazioni. Il quale è naturalmente mediatore della  Cristianità, perché collocato nel centro di essa e  comunicante con tutte le sue parti; conciliatore opportuno,  perché dotato di somma autorità pel grado, per l’età, pel  senno, per la virtù, per la parola; arbitro giusto e non  pericoloso, perché padre comune e imparziale di tutti i  suoi figliuoli, alieno più di ogni alto uomo da quelle  passioni, che acciecano l’intelletto e sviano il cuore a danno  dell’equità, della moderazione e della giustizia; in fine  pacificatore efficace, perché amatore di quiete e di  concordia per istinto, per debito, per interesse, per  professione, per consuetudine, e avverso per elezione e per  necessità alla violenza ed alle armi. Attribuendo questi  pregi al Pontefice, non voglio già inferirne che la debolezza  umana non possa talvolta appannarli o cancellarli  momentaneamente; ma la storia, che attesta queste dolorose  eccezioni, c’insegna altresì che su nessun seggio del mondo  la sapienza e la virtù congiunte furono così grandi e  frequenti, come su quello di Pietro. E quando accada il  contrario, l’arbitrato pontificale non è di rischio, poiché  non ha più luogo; come quello che ha il suo fondamento  nella perizia riconosciuta e nella venerazione, di cui gode  l’arbitratore. Insomma, ragguagliate tutte le condizioni del  primo seggio e il luogo che occupa nel mondo, il Papa è  atto più di ogni altra potenza ad adempiere l’ufficio di  supremo paciere e ad essere il Padre patrato della  repubblica cristiana, come li altri pastori sono quasi un  collegio di Feciali, ciascuno rispetto a quella parte di  Cristianità, che è commessa alle spirituali sue cure.</p>
<p>	Il potere unificativo e pacificativo di Europa appartiene  tanto più ragionevolmente al Pontefice, che non si può con  minor pericolo di abuso, con più speranza di profitto, e con  maggiore agevolezza di esecuzione, collocare altrove. Io  trovo che quattro furono gli spedienti immaginati o messi in  pratica recentemente per ottenere il medesimo effetto, due  dei quali sono chimerici e due insufficienti. I mezzi  chimerici sono la monarchia universale, ovvero un  congresso stabile e rappresentativo dei vari potentati  coll’autorità di decidere definitivamente le differenze loro, a  fine di mantenere e perpetuare la pace di tutti, ch’è il voto  pietoso degli utopisti, autori di questo sistema. Ma la  monarchia universale non si può chiamare dannosa e  funesta, solo perché torna impossibile a verificarsi. L’idea  di essa è antichissima, sovrattutto in Oriente, e la troviamo  espressa dalle favole iraniche, indiane, fenicie, e  accoppiata, come titolo onorifico e legittimo, colla dignità  reale, non solo dai conquistatori turcheschi e mongolici dei  bassi tempi, ma dagl’imperatori cinesi e dagli antichi re  assirii, parti, persiani, e si può dire di tutta l’Asia; donde  passò nell’Egitto e nell’alta Etiopia, sin dall’età dei Faraoni e  dei vetusti Negussi dell’Abissinia. Se si vuol subodorare in  questo concetto cosmopolitico, e nelle energiche locuzioni,  con cui viene espresso, una oscura ricordanza dell’unità  primitiva dell’umana famiglia e un sordo  presentimento dell’unità finale, mondana od oltramondana,  di essa, conforme ai due cieli della vita cosmica, se ne dee  inferire che quanto vi ha di vero riguarda appunto la  monarchia ideale, la quale è sola capace di stendersi  universalmente, come l’Idea, che l’informa. Laonde  l’applicazione politica, che l’orgoglio nazionale fece di  questo concetto, può credersi provenuta sottosopra dalle  stesse cause per cui il genio carnale degl’Israeliti e dei  Chiliasti alterò il dogma messiano, e la notizia del regno  divino, augurato dall’Evangelio. Ma se la monarchia  universale è un sogno, come l’alleanza democratica dei  popoli immaginata da certi filosofi, si può bene sperar  senza assurdo, una confederazione morale e civile di tutte le  nazioni, a mano a mano che esse entreranno nel giro della  fratellanza e della paternità spirituale, stabilita dal  Cristianesimo. L’unica paternità di tal genere, che non solo  sussista, ma sia radicata da molti secoli e abbia tali  fondamenti, che i suoi nemici non osano promettersene la  ruina, è il Papa; il quale è quindi l’unico principio  acconcio ad attuare la fraternità dei popoli, mettendo fine  allo scisma falegico, e rinnovando la beata concordia della  loro culla. Il congresso stabile e perpetuo è pure un  disegno ineffettuabile, se non si ammette un centro, intorno  a cui si raccozzi, il quale sia fermo, autorevole e sovrastante  ai capricci e agli interessi volubili degli uomini.  Imperocché, quando si tratta di accordo, non debole e  passeggero, ma forte e diuturno, abbiasi per indubitato che  l’unione non può verificarsi, se il principio di essa,  conforme al dogma degli antichi nominali e dei moderni  repubblicani, è astratto, morto e collettivo solamente.  L’utopia adunque degl’irenofili non si può mandare ad  effetto per mezzo di un congresso europeo, se questo non si  rannoda intorno ad un centro vivo e permanente. Oltre che  un consesso di delegati, procedendo per via d’intelligenza  amichevole o di partito, ha il moto tardo e languido, come  tutti i corpi deliberanti; al qual vizio non si può rimediare  altrimenti, che temperando il processo deliberativo con  un’autorità, incapace di contrastare giuridicamente alla  libertà dei deputati, e atta moralmente a dissipar le ombre, i  dissapori, le incertezze, e a metter vigore e celerità nelle  decisioni. L’idea dello stanziale congresso perenne è  dunque una chimera, se non si accoppia coll’altra  dell’arbitrato. Il modo di comporle insieme può essere  diverso, né io entrerò a divisare le varie maniere, con cui  può mettersi ad esecuzione. Imperocché io credo non  inopportuno che gli scrittori privati accennino generalmente  le riforme e le instituzioni, che paiono loro possibili ed utili;  dove che, se volessero discendere ai particolari e ordire,  senza mandato, il tessuto positivo e minuto di quelle,  diverrebbero facilmente ridicoli. Dico ridicoli ai savi, non a  tutti e in ispecie ai giornalisti; i quali non avrebbero buon  garbo a vietare l’assaggiar qualche volta un piacere.  Egli è indubitato che l’arbitrato civile del Papa non  può aver luogo finché l’unità religiosa non è ristabilita in  Europa; perché dove essa manca, ogni altra unione  ripugna. E veramente esso ebbe luogo sino allo scisma di  Lutero; e uno de’ suoi ultimi atti è la partizione delle  nuove terre scopribili a Oriente e Occidente fra le due  potenze investite dell’imperio marittimo, mediante un  meridiano, che assegnava un confine longitudinale all’avida  ambizione dei conquistatori. I nostri savi in giure ridono di  questo atto; forse perché, senza di esso, i popoli di quel  tempo avrebbero avuto da piangere assai più. Lutero,  rompendo la comunione religiosa, fece l’Europa morale e  civile e ciò che la feudalità barbarica avea fatto per l’Europa  territoriale; e come gli ordini feudali sminuzzarono questa  in una moltitudine quasi infinita di staterelli rissanti  fra loro, la Riforma, figliando un mondo di fazioni religiose  e politiche, smembrò allo stesso modo la società dei voleri e  degli intelletti. Onde la cristiana repubblica ha  quest’obbligo col frate alemanno, che perduta la sua  composizione unitaria, ritornò all’antico stato inorganico,  diventando assai più rotta ed informe che stata non era sotto  i primi Cesari, quando l’unione delle menti e dei cuori suppliva alla malagevolezza e infrequenza dei vincoli  esterni. I trattati e i congressi passeggeri, che sono i due  mezzi insufficienti, accennati di sopra), non producono  paci, ma tregue, puntellate dalla forza e dalla stanchezza,  sotto la quiete illusoria delle quali cova l’incendio e lo  sterminio. La storia il dice, dagli atti di Vestfalia sino a  quelli di Vienna; imperocché il tempo corso fra loro si può  dividere in una seguenza di spaventevoli macelli,  inframezzati da armistizi, che duravano solo quanto  occorreva, acciò i miseri popoli rinsanguinati avessero tanta  forza da potersi assalire e sbranare novellamente. I sapienti  dell’età nostra, che dormono a bell’agio nella calma foriera  della tempesta, si leveranno un bel giorno tutti smarriti, e si  accorgeranno, ma troppo tardi, che l’union degli uomini non  si fonda sui protocolli, né sugli eserciti, e che il solo  cemento capace di conglutinarli è la religione, la cui  essenza conciliatrice vien significata dallo stesso vocabolo.  L’Europa ha bisogno che la sua politica divenga una  religione; il che non può essere, se ella non si fonda sui  principii ideali del Cristianesimo. E non già del  Cristianesimo, eterodosso, che non ha principii e non può  averli, perché manca di organismo dottrinale e gerarchico,  e varia ad ogni istante del tempo e in ogni punto dello  spazio. Qualunque principio di unione, che si cerchi fuori  della unità cattolica, è una menzogna solenne, che può  solo illudere i semplici; se già non si vuol credere,  verbigrazia, che la redenzione futura di una stirpe, possa  uscire da un tempio cattolico. inaugurato da un re  protestante, o dal paradiso di Odino, edificato con dorica  eleganza da un re cattolico <note place="foot"><p> Egli è noto che il re di Baviera fece testé edificare sopra  un colle, a tre miglia da Ratisbona, una specie di Panteon  destinato a contenere le statue, o almeno i nomi, degli  uomini più illustri della Germania. L’edifizio è un bel  tempio dorico, e venne inaugurato ai 19 di ottobre del 1842, dal re Luigi in persona. Ma ciò che riesce singolare si è, che questo tempio di greca architettura,  fabbricato a gloria di una nazione civile e cristiana,  rappresenta il <hi rend="italic">Walhalla</hi>; cioè il paradiso d’Odino, ed  esprime effettualmente nei bassi rilievi e nelle altre ornature  molte scene della mitologia scandinavica. Singolarissime  poi è il leggere ra i nomi che vi son segnalati quelli di  Alarico, di Odoacre, di Alboino, e simili, senza eccettuare  pur quello di Genserico; il quale, come ognun sa, era  amicissimo dei monumenti, e in ispiecie di quelli in stile  ellenico. Peccato che Attila e Tamerlano non siano stati di  Sangue teutonico! Imperocché si può credere che il re di  Baviera avrebbe anche dato loro patente di uomini grandi, e  accoltili nel suo paradiso scandinavico, edificato alla  greca.</p></note>. In queste celie consumano il loro tempo i regnanti  boreali dell’età nostra! Ma la Riforma annullò la concordia  negli stessi paesi, che perseverarono nell’antica fede;  conciossiaché i principi ortodossi del secolo sedicesimo  furono forse meno sinceri, e non più religiosi, degli eretici  lor coetanei. L’esempio dei secondi allignò presso i primi; i  quali, invasati anch’essi dall’orgoglio regio e civile, vollero  emulare la divina onnipotenza, sostituendo nella politica  interna ed esterna agli ordini cristiani quelli del gentilesimo.  Nella qual opera si segnalò specialmente quel tristo Carlo,  la cui memoria sarebbe troppo odiosa agl’Italiani, se i danni  che ci fece non fossero ecclissati dalla sua dappocaggine

<note place="foot">

<p>La squisita mediocrità di Carlo quinto fu egregiamente  espressa da Leopardi in questi suoi versi:</p>

<lg>
<l>“ Né loco d’ammirar vi si ritrova,</l>
<l>Se d’ammirar colui non vi par degno,</l>
<l>Che redando grandezze antiche innova,</l>
<l>Non già virtudi, e che di tanto regno</l>
<l>Sé minor dimostrando in ogni prova,</l>
<l>Par che mirar non sappia ad alcun segno;</l>
<l>Cittadi alternamente acquista e perde,</l>
<l>E il fior d’Europa in Affrica disperde.</l>
</lg>
<lg>
<l>Non di cor generoso e non abietto:</l>
<l>Non infedel né pio, crudo né mite;</l>
<l>Non dell’iniquo amante e non del retto;</l>
<l>Or servate promesse ed or tradite;</l>
<l>Al grande, al ben non mai volto l’affetto;</l>
<l>Non agevoli imprese e non ardite;</l>
<l>Due prenci imprigionati in suo potere</l>
<l>Né liberi sa far, né ritenere.</l>
</lg>
<lg>
<l>Alfin di tanto suon, tanta possanza</l>
<l>Nessuno effetto riuscir si vede,</l>
<l>Anzi il gran fascio che sue forze avanza</l>
<l>Gitta egli stesso e volontario cede,</l>
<l>La cui mole, che invan passò l’usanza,</l>
<l>Divide e perde intra più d’uno erede;</l>
<l>Poi chiuso, in monacali abiti involto</l>
<l>Gode prima che morto esser sepolto.</l>
</lg>
<lg>
<l>O costanza, o valor de’ prischi tempi!</l>
<l>Far gran cose di nulla era vostr’arte:</l>
<l>Nulla far di gran cose età di scempi</l>
<l>Apprese...........</l>
<l>Tal differenza insieme han del romano</l>
<l>Vero imperio gli effetti e del germano. ”</l>
</lg>

<p><hi rend="italic">Paralip</hi>. III, 28-31.</p></note>
. Da tre  secoli in qua il mondo politico, (salvo pochi luoghi e pochi  casi,) non è più cristiano, ma pagano, e copre sotto il  mantello di una civiltà menzognera opere e sensi da  barbaro: anzi il suo paganesimo e la sua barbarie furono tali  alle volte, che l’antica gentilità e le rozze popolazioni del  medio evo se ne sarebbero vergognate. Certo nessuna  impresa dell’antica Roma o dei bassi tempi fu così folle e  scellerata, come le guerre moderne di successione: nessun  accordo così iniquo ed infame, come l’iterato spartimento  della Polonia. E nel punto che scrivo, qual è il potentato  ortodosso, a cui cagliano  gl’infelici e prodi abitanti della Siria, suoi fratelli di fede e  di redenzione, oppressi dal Turco, e vessati dalle perfide  arti di un potente vicino? E pure la storia parla di principi,  che si chiamavano cattolici e cristianissimi, e invocavano la  Trinità divina nei loro diplomi, e davano alle lor profane  alleanze il nome di sante. Ecco il frutto, che ha cavato  l’Europa dalla civile esautorazione del Pontefice. L’Europa,  che parla continuamente di buon ordine, di diritto e di pace,  è in istato di anarchia e di rancore continuo, e non ha del  gius delle genti se non un’ombra vana e ingannevole. Il gius  delle genti quale s’insegna e si pratica dai tempi di Grozio  sino ai nostri, può essere paragonato a quello dei duellanti; i  quali non possono animazzarsi, se non secondo certe  regole, e si accostano, si parlano pacatamente, prima di  venire alla pistola o al ferro. Così la giurisprudenza, che  lega le nazioni, governa solo le tregue e le battaglie, e  consacra quello stato di guerra, che certi filosofi chiamano  piacevolmente stato di natura. Il che è inevitabile nella  condizion presente; perché ogni legge è una fizione e un  cadavere, se non è individuata in una persona; onde come  le costituzioni civili e politiche sarebbero nulle, se non  fossero personificate nel magistrato e nel principe; così la  costituzione comune dei popoli cristiani è un’astrattezza e  una larva, se non è incorporata nel Pontefice. Il quale,  come verbo dell’Idea, erede del patriarcato civile e  ieratico, anima della Cristianìtà, e germe dell’unità  futura del mondo, è il gius delle genti incarnato e perenne.  Se questo giure non può attuarsi al presente nell’Europa  smembrata per via di Maometto, di Fozio, di Lutero, di  Arrigo ottavo e di Pietro di Moscovia, a cui la bugiarda età  diede il titolo di magno, esso rinascerà come tosto l’opera  nefanda di quei cinque sarà distrutta. E chiunque crede alla  divinità e alla perpetuità del Cristianesimo, non può  dubitarne; perché l’eresia, avendo in sé stessa un seme  fatale di morte, tosto o tardi dovrà perire; e qual fede potrà  sottentrarle, se non quella, che da diciotto secoli fa il suo  corso così invariabile, come il giro del sole, che gli ha  misurati? Si rallegrino adunque tutti i credenti e si  consolino dei dolorosi scismi, che dividono il mondo, colla  speranza dell’unità futura; ma ne gioiscano sovrattutto  gl’Italiani; perché il ricomponimento religioso di Europa,  rendendo a Roma l’antico lustro civile, addurrà seco il  risorgimento della loro patria. La quale essendo la naturale  progenitrice della Cristianità europea, non è meraviglia se  partecipa alle sorti felici o misere della sua figliuola. E  quindi, allorché questa è divisa e lacera, ella si vede  straziar sé stessa o straziata languire; ma quando l’Europa  risorta e concorde stenderà le sue influenze civili su tutto il  globo abitato, l’Italia divenuta anch’essa una e forte, saprà  imitarla e vincerla signoreggiante.</p>
<p>	Signori gallicani, perdonatemi questo lungo discorso; il  quale era necessario per farvi chiari che siete molto lontani  dall’averla vinta. Voi potete vedere che la signoria civile del  Pontefice, sia che si parli della dittatura o dell’arbitrato, è  nella sua radice inseparabile dal sommo sacerdozio, e che i  suoi titoli non possono essere distrutti o indeboliti dai vostri  sofismi. Ma ancorché le ragioni venissero meno,  basterebbe a conquidervi l’uso, solenne di una lunga età;  imperocché la dittatura papale fu riconosciuta  universalmente per più di mezzo millennio, e l’arbitrato  abbraccia uno spazio di tempo anche maggiore. Or che  temerità è la vostra ad osar impugnare un’opinione così  autorevole? Che arroganza è quella del vostro Bossuet,  semplice vescovo, a voler condannare il sentimento, e le  opere di una lunga successione dì dotti e santissimi  pontefici? Che presunzione è quella di Francia, che fa una  sola provincia della Cristianità, a voler contraddire  solennemente alla Chiesa universale? A voler dar la legge e  racconciare il latino in bocca alla Chiesa d’Italia, la quale  per l’antichità, per le imprese, per l’eminente onore della  sedia apostolica, è la prima di tutte? Né vi giova, per  sostenere il vostro assunto, lo spaventare i regnanti,  allegando loro le antiche deposizioni dei re e  degl’imperatori, e quasi supponendo tacitamente che la  Santa Sede si astenga oggi dall’esercitare questo diritto, solo  perché le è interdetto dai potenti di farlo. Imperocché,  così discorrendo, bruttamente e doppiamente equivocate;  prima, scambiando l’arbitrato colla dittatura, che sono due  cose molto diverse, benché muovano dalla stessa  radice; poi confondendo, quanto alla seconda, il  diritto coll’uso di esso. Rispetto all’arbitrato, spero che voi,  cattolici, non vorrete togliere al sommo pontefice una  prerogativa, che si concede anche dagl’increduli a un savio  e virtuoso paroco. Riguardo alla dittatura, vi si concede  ampiamente che nelle età civili, come la nostra, non si  possa e non si debba esercitare; il che fu espressamente  dichiarato da Pio settimo a proposito di Napoleone. Il che  mi par bastevole a rassicurare i principi; a cui farebbe  ingiuria chi pigliasse a difendere l’inviolabilità  dei Vandali o degli Ostrogoti passati e avvenire a vantaggio  di quelli. Ma vi si nega che il Papa manchi di questo potere  per esercitarlo in quelle condizioni straordinarie e certo  alienissime dalle presenti, che lo rendono opportuno, anzi  necessario, a salvare i popoli e fondare la civiltà loro. Vi si  nega che i Pontefici del medio evo abbiano errato a  prevalersene, e che le condizioni di quei tempi nol  richiedessero. L’esercizio di un diritto e il diritto stesso,  sono due cose differentissime. Ma v’ha forse diritto al  mondo, per quanto sia sacro e inviolabile, che possa  lecitamente usarsi in ogni luogo e tempo, e il cui possessore  non debba aver l’occhio alle circostanze, e ponderarne gli  effetti, prima di adoperarlo. Imperocché si può fare mal  uso di un diritto, come delle cose più sante; e chi ne  soprusa, applicandolo a sproposito, è tanto colpevole,  quanto chi lo impugna e aspira a distruggerlo. Qual diritto  sociale è più irrepugnabile e sacrosanto, che quello di  punire? E pure chi non sa che i governì possono abusarne in  cento modi e spesso ne abusano? Fate il vostro conto che la  deposizione dei principi per opera del Pontefice, sia come  la pena di morte; la quale è lecita, se è necessaria; ma  sarebbe, non che ingiusta, abbominevole e nefanda, quando  non fosse richiesta dal bene pubblico. Ora l’esautorazione  ieratica dei principi ribelli alla religione, all’incivilimento e  al gius pubblico di Europa, era tanto necessaria nel medio  evo, quanto ai dì nostri sarebbe inopportuna e calamitosa,  per le mutate condizion; della civiltà e dei tempi. Ma  benché trascorsa l’epoca cosmogonica dei popoli, la  dittatura pontificale non debba e non possa esercitarsi, la  sua radice è tuttavia indelebile, e costituisce una virtualità  giuridica, che potrebbe attuarsi di nuovo, quando si  rinnovasse quello stato di cose, che ne rese l’uso legittimo  per l’addietro. Badate bene, signori gallicani, che la Chiesa  cattolica non è ristretta nei termini dell’Europa culta, e non  è destinata a vivere solo un certo tempo. Imperocché dal  vostro modo di ragionare si potrebbe credere che talvolta vi  scordiate, la Chiesa essere universale nel giro dello spazio e  nel corso dei secoli; e che imitando que’ vostri  compatriotti, che parlano di Parigi come fosse l’universo,  vogliate misurare l’estensione di quella coi termini  del vostro territorio, e la durata di essa cogli annali della  monarchia francese. Or se la Chiesa è perpetua e dee  sopravvivere a tutte le vicende della società umana, chi vi  dice non possa rinascere quella condizione di cose, in cui la  dittatura pontificale è necessaria alla salute del mondo?  Chi vi assicura che la barbarie quando che sia non ritorni,  almeno in alcuna parte? Mancano forse verso greco e  tramontana tali popoli, che potrebbero all’occorrenza  farcene gustar qualche sorso, porgendo ai nostri posteri  alcuni di quei saggi nostri antenati? Sapete voi qual sarà lo  stato di Europa quindi a qualche secolo? Non vedete che ai  dì nostri i beni dell’incivilimento sono quasi un privilegio di  essa? Tre porzioni del globo e due terzi della quarta  giacciono ancora nella barbarie, o hanno una civiltà pagana,  che poco se ne disforma. Come osereste adunque affermare  che una società, la quale abbraccia tutti i tempi e tutti i  paesi, non possa aver mestieri di esercitare, dove e quando  che sia, quei diritti, che non son applicabili all’età e al  luogo, in cui vivete? In verità, che questo modo di  ragionare, sulla bocca di uomini cattolici e oculati come voi  siete, può destare la meraviglia.</p>
<p>	Ma via non parliamo di cose appartenenti a un avvenire  troppo lontano, benché oggi si conceda a chi scrive di fare  il profeta senz’obbligo di star pagatore per l’adempimento  de’ suoi vaticini. Volgiamoci piuttosto indietro, e  trasportiamoci a quei tempi, in cui l’ufficio dittatorio de’  chierici spirò pei popoli europei. Ella è cosa degna di  considerazione, che quando quel potere straordinario  cominciava a declinare in Europa, Iddio gli ammanniva in  altre parti del mondo un ampio teatro, dove coll’andar degli  anni potesse risplendere. Gli albori di questo moto  oltreuropeo del chiericato cattolico appartengono al secolo  terzodecimo, quando un giovane Tartaro, nato fra gli aspri  monti della Mongolia australe, sulle sponde pastorali del  lago Azzurro, e non lungi dalle probabili sorgenti del fiume  Giallo, creò in pochi anni un vastissimo imperio, che si  stese dalla Cina alle frontiere dell’Ungheria. L’esercito  conquistatore constava principalmente di quegli uomini  camusi, di occhi obliqui, affossati, e di carnagione  giallastra, che senza essere affatto ignoti all’Europa sin dai  tempi di Erodoto<note place="foot"><p> HEROD., IV, 23.</p></note>, erano stati ravvolti  dalla lontananza in una oscurità quasi favolosa. Ma come  gli Occidentali videro per la prima volta in viso quei simi e  orridi parenti dei Bulgari e degli Unni, la mente  cosmopolitica del Pontefice romano concepì il magnanimo  disegno d’invitare la fulva schiatta a entrar nel novero dei  popoli redenti. A tal effetto pensò di prevalersi della  soverchiante fortuna di Temudino<note place="foot"><p> GENGIZCAN.</p></note>, non ignorando che negli  ordini della Providenza gli allori sanguinosi della  conquista spianano talvolta la via alle palme pacifiche  dell’apostolato. Una folla di monaci, di preti, di prelati,  parte spediti a tal effetto dal Papa, parte mossi  spontaneamente, penetrarono nelle lande tartariche, e alcuni  di essi giunsero sino ai padiglioni reali e alle mobili ville  dei barbari sceniti; e benché queste pietose spedizioni  poco giovassero per allora alla fede, esse non furono inutili  alla civiltà europea, dilatando agli occhi degli Occidentali i  termini della terra, dando loro un presagio dell’ultimo  Oriente, e preparando le scoperte del Polo, del Gama e del  Colombo. Annoveransi fra quegli arditi e zelanti  peregrinatori Simone di san Quintino, Giovanni dal Pian di  Carpine, Ricoldo di Montecroce, Giovanni di  Montecorvino, Andrea di Perugia, il Beato Oderigo  Mattiassi, Giovanni di Core, Giordano Catalani, Giovanni  di Marignolli di san Lorenzo, Pasquale De Victoria, Alonzo  Paez di santa Maria, Ruy Gonzalez di Clavijo, Gomez di  Salazar, Niccolò Ascellino o Anselmo, Gulielmo di  Ruisbroek, Hans Schiltperger, Aitone armeno; ai quali,  insigniti di grado chiericale o monachile, alcuni laici si  aggiunsero. Ma l’idea della missione orientale, suggerita da  questi viaggi, non fu compiuta e messa in alto che circa tre  secoli appresso, mediante le navigazioni oceaniche degli  Spagnuoli e dei Portoghesi. L’aggrandì e ridusse a  perfezione Ignazio di Loiola, una delle teste più forti e più  cosmopolitiche, che siano state al mondo; e incarnolla con  meraviglioso successo il più magno e santo de’ suoi  discepoli. Ma lo scisma di Lutero che squarciò l’Europa,  interruppe ben tosto l’unione e rigenerazione dell’Oriente  intrapresa con sì animosa prudenza dai pontefici romani, e  cominciata a effettuarsi con tanta felicità da una folla di  uomini apostolici. E dappoiché l’Olanda e l’Inghilterra,  nazioni insigni e animose, ma sventuratamente convolte e  rapite da quel turbine di eresia, che allora infuriava nel  settentrione, ebbero spodestata, parte colla frode e parte  colla forza, la Chiesa romana di una parte de’ suoi  spirituali dominii nell’estremo Oriente, un’esperienza dì due  secoli insegnò a tutti che le colonie mercantili e guerriere  non possono, incivilire i popoli, se non sono corrette e  sublimate dalle missioni, quasi colonie ieratiche. Signori  gallicani, non abbiate dunque paura o speranza che la  dittatura paterna e civile del successore di Pietro non debba  più avere per l’avvenire alcun campo, dove travagliarsi e  fruttificare. Ella non sarà mai inutile, finché si troverà  sulla terra una sola nazione, di cui si abbia da cancellar  l’ignoranza, da ingentilire la rusticità, da ammansare la  barbarie e l’efferatezza. Se non può aver luogo nel seno dei  popoli adulti, come vi confessiam di buon grado, essa è  necessaria, non che opportuna, per quelli che sono ancora  costituiti nella fanciullezza e debbono ricevere tutti i beni  sociali dalla mano della religione. Ora la maggior parte del  nostro genere si trova appunto in questa condizione  d’impubertà civile. Il Cristianesimo dee dunque  rendere alla più gran porzione della umana specie  quei servigi, che ha resi alla piccola Europa; e per ottenere  il medesimo fine dee ricorrere agli stessi spedienti. Voi  ammirate a buon diritto quelle leggi savie che ci governano,  quelle valorose e disciplinate milizie che ci difendono,  quelle industrie e quei traffichi che ci arricchiscono, quelle  lettere e quelle arti che ci dilettano, quelle scienze che ci  ammaestrano e ci porgono il modo di addomesticar la  natura a nostro servigio, usando sagacemente per  soggiogarla quelle stesse forze, con cui ella ci assalta e  combatte, senza poterci vincere. Ora sapete chi è stato,  non dico già il facitore immediato e diretto, ma  l’apparecchiatore di tante maraviglie? Sapete chi ha  impresso il primo moto nella macchina della civiltà  europea, e ne preparò dalla lunga tutti gli effetti? Il  Pontefice romano colla magistratura e milizia spirituale,  che ubbidisce a’ suoi cenni. Quella nazione elettiva che si  chiama Chiesa, quella società che si appella militante e  viatrice, perché pugna colle armi dello spirito, e va  pellegrinando sulla terra cogli occhi rivolti al cielo, non già  per dimenticare e dismettere le cose terrene, ma per  migliorarle e nobilitarle con un fine superiore, fu  l’institutrice dei popoli, che ora posseggon l’Europa e  l’America, velettano e trafficano sui lidi delle altre parti del  mondo, misurano e scavano le giogaie de’ monti,  passeggiano il mare, poggiano nell’aria, arrivano col senno  e conquistano colla scienza quei luoghi medesimi, dov’è  loro interdetto di fermare il piede con istabile domicilio. E  se la compagnia taumaturga di popoli, che si chiama  Europa, uscì dai Goti, dai Vandali, dai Franchi, dagli Angli,  dai Sassoni, dai Normanni, che fatto scempio dell’antica  civiltà latina, ne composero un’altra più ampia e durevole  sotto la forte e pietosa dittatura della Chiesa, chi può  dubitare che applicando alle altre parti del mondo questa  leva potente, non si abbiano ad ottenere i medesimi effetti?  E che monta, se il prevaler momentaneo delle false dottrine  ha rallentato il moto espansivo e incivilito della società  cattolica, quando le radici di esso durano eterne? Che  monta, se l’Italia, capo e centro di essa, è oggi serva e  avvilita? Chi è che, vedendo i figliuoli d’Israele schiavi e  dispersi fra i dirupi della Media e le lame della Caldea,  mentre il più tenero dei profeti facea risonare de’ suoi  sublimi lamenti le vie solitarie e le squallide macerie della  città santa, avrebbe antiveduto che da tal notte sarebbe  uscita la luce dell’Evangelio? La virtù della fede cattolica  non è mai spenta, e anche oggi non mancano le sue  prodezze e vittorie nelle varie parti del mondo: non  mancano le lunghe peregrinazioni terrestri ai missionari  infaticabili, e i peripli audaci di spirituali argonauti, e i  sudori, i travagli, il sangue prolifico dell’apostolato. Lo  zelo, che fa questi portenti, riceve il suo primo impulso da  Roma, la quale, mirando alla eterna beatitudine degli  uomini, muta e ristaura altresì le temporali loro  sorti; come il sole, che diffondendo il calore e la vita sulle  cime dei monti, ne fa eziandio fiorire le falde e rinverdire le  valli. E poiché Roma pianta la civiltà dei popoli colla  dittatura e la conserva coll’arbitrato, si può tenere per fermo  che il potere civile del Pontefice è destinato a fare il giro  del globo sotto la vicenda di queste due forme, illustrando  ogni parte di esso col suo splendore e non tramontando  durevolmente verso nessuna. Insomma io non temo per la  durata e gli aumenti della cultura universale, perché mi  affido nei fati divini e immortali del pontificato. Ma voi che  vorreste togliere al prete e al cittadino del mondo ogni civil  signoria, e ridurlo alla gretta condizione di un prelato di  corte e di un satellite del principato, dovreste tremare per la  dignità e la libertà dei popoli, per la conservazione e  l’accrescimento dei beni, che nobilitano e abbelliscono  l’umana vita, per l’indipendenza e i trionfi della religione.</p>
<p>	Nella stessa guisa che col cessare dell’arbitrato pontificale  venne meno l’unità religiosa e civile, sottentrando l’anarchia  di Europa, mancò pure l’unione d’Italia, e cominciarono i  suoi dolenti casi e le intestine discordie, quando, tolto al  capo naturale della penisola il suo legittimo imperio, ella  divenne acefala, come il resto del continente. Il corso  parallelo e la simultaneità perfetta dell’universale e della  particolare sciagura indicano che il concorso non fu  fortuito, e che i due eventi furono scambievolmente causa  ed effetto, l’uno rispetto all’altro; ond’è da sperare che da  qualunque lato cominci la cura del morbo. sarà eziandio  coniune la guarigione. L’unità europea porta con seco  necessariamente l’unità italiana, giacché l’Italia è quasi la  capitale etnografica del mondo cristiano e civile, e non può  darsi che l’antica armonia rinasca fra le varie nazioni, senza  che la concordia si estenda al popolo privilegiato. Vari  principi secolari attesero in diversi tempi a procurar  l’unione e l’indipendenza d’Italia, l’ultimo e il più illustre  de’ quali fu Lorenzo de’ Medici; a cui questo nobile  intento e la magnifica protezione, di cui fu largo alle lettere  più ancora che ai letterati, (giacché il patrocinio dei  potenti distribuito a rovescio giova assai meno alle dottrine,  che noccia alla franchezza e dignità di quelli che lo  coltivano), possono fare perdonar molti torti. Ma l’acuto  ingegno squisitamente italiano di Lorenzo non bastò a  partorire fra noi una salda e durevole unione, e l’annullar gli  effetti della sua politica fu agevole alla folle ambizione del  Moro, nello stesso modo che i più potenti monarchi non  giunsero mai a comporre l’Europa, fermandovi tal pace e  concordia, che non possa il menomo di essi turbarla e  distruggerla a suo talento. La ragione si è che in ambo i  casi non si ebbe ricorso al solo principio unificativo, che  sussista e sia dotato di vita e di vigore, cioè all’idea guelfa,  nella quale bene intesa si contengono le speranze, non pur,  d’Italia, ma del mondo. Ma questo gran concetto fu  prima sopraffatto dalla fazion ghibellina e poscia dalla  gallicana; eresie politiche, diverse nella forma, identiche  nella sostanza, poiché mirano entrambe a falsar  socialmente ed etnograficamente l’indirizzo supremo delle  cose umane, trasferendolo dalla nazione madre nei rami  secondari della stirpe indopelasgica, quali sono i Tedeschi e  i Francesi, e dal sommo sacerdozio nel ceto laicale e  guerriero. Se non che, il gallicanismo fu tanto più  pericoloso, che contrastando per avversione e gelosia  nazionale alla setta germanica dei ghibellini, prese un  sembiante italiano, e sedusse i popoli ed i principi, quando  la potenza tedesca era sopra ogni altra tremenda alla  penisola. I quali non avvertirono, che sebbene i Francesi si  diversifichino in casa loro dagli altri oltramontani, tal  divario cessa in Italia, dov’è barbaro ogni estranio  invasore. Da questo errore provenne che Firenze e Napoli,  le quali sono le due ali di Roma, benché guelfe per genio,  per origine, per vicinato, parteggiarono spesso per Francia e  accolsero con favore le idee francesi; e Roma stessa, per  abbattere l’infedele casa di Svevia fu costretta a invocare  l’aiuto funesto degli Angioini. I fatti ben tosto chiarirono  quanto tal soccorso fruttasse all’Italia; imperocché dai  nuovi alleati nacquero le arti tirannesche di Carlo, le  infamie de’ suoi eredi, i vespri della Sicilia, le dolose  insolenze di Carlo Valesio, l’usurpazione e la signoria  scellerata del duca d’Atene, le enormità sacrileghe di  Filippo quarto, la cattività avignonese, la discesa di Carlo  ottavo, le guerre inique de’ suoi due successori, e in fine  la servitù d’Italia. Certo è che gli errori gallicani e gli  spiriti gallici non sarebbero sì facilmente allignati presso i  noi, se il nostro suolo non fosse stato preparato da buon  tempo a ricevere la pianta parassita del giglio. Tempo è  che gl’Italiani si riscuotano dal doloroso inganno, e  ricaccino la lue gallicana oltre i monti, a cui è discesa. Il  gallicanismo è pestifero all’Italia per ogni verso, e dee  essere abborrito egualmente da chi ama la patria e da chi  adora la religione. Imperocché da un canto esso rompe i  nervi del papato, e indebolisce conseguentemente tutto il  corpo ieratico, assoggettandolo all’arbitrio e alla tirannia  de’ principi. Dall’altro canto esso è innazionale,  barbarico, infesto all’unità, alla libertà, all’indipendenza  d’Italia, e al suo primato su tutto il mondo civile, infesto  all’uguaglianza religiosa delle altre nazioni sorelle sotto  l’imperio del comun padre, riducendole a uno stato eslege e  divulso, o investendo del loro indirizzo una potenza  straniera.</p>
<p>	A ristabilire nella opinione il potere moderativo del dogato  italiano e dell’arbitrato universale del Pontefice, volgano  adunque i loro studi gli zelatori della civiltà e della fede;  perché un potere siffatto non è sospetto né pericoloso, e  contiene il germe dell’unità italica ed europea. Egli è vero  che si trovano certi spiriti pusillanimi e diffidenti, i quali  stimano ogni ingerenza civile, che diasi al sacerdozio,  pericolosa allo stato e poco conforme al decoro,  all’abnegazione e ritiratezza, che vengono imposte ai  chierici dalla santità del grado e dalla qualità degli uffici che  esercitano. Ma pel primo rispetto si rassicurino i paurosi;  imperocché gli abusi temuti da essi non sono possibili, sia  per la natura temperatissima del potere, onde si tratta, come  per la forza dell’opinione; la quale presso i popoli, che sono  innanzi nel possesso e nell’uso della vita civile, frappone un  ostacolo insuperabile alle esorbitanze sacerdotali. Quanto  all’altro sospetto, io concedo ampiamente che la  dominazione per la frode o per la forza è indegna al  chiericato e gravemente pregiudiziale alla causa della  religione; ma la dominazion per le idee, che è quanto dire  per la virtù, la religione e la scienza, è legittima nei preti,  come in ogni altra classe onorevole dei cittadini. Ed è  legittima perché volontaria, spontanea, perfettamente  libera dal canto de’ suoi soggetti, i quali, accettandola o  piuttosto conferendola, senz’esservi obbligati altro, che da  quella forza morale, onde vengono soavemente  padroneggiati gli animi loro, possono, occorrendo,  ripigliarsela a lor piacimento. E tal è appunto in ogni caso  il potere arbitrale e presidenziale, che nasce dalla doppia  prerogativa del Pontefice; potere, che per sé stesso si  riduce a un mero titolo di onore e non può avere alcun  effetto civile, che non sia consentito alla libera dalle parti  gareggianti e deliberanti. Le cure poi e le ingerenze secolari  sono di due specie. Le une si attengono agl’interessi  materiali, come oggi si suol dire, della società, e riguardano  il guadagno e la potenza: da queste i chierici debbono  guardarsi come dal fuoco. Le altre ai beni morali e  intellettuali si riferiscono; la considerazione e la ricerca dei  quali non possono essere ragionevolmente interdette a  nessuno, e tampoco ai ministri del santuario, purché  vengano fatte col senno opportuno. E il modo di farle  saviamente è pur semplicissimo, e consiste nell’eleggere la  via schietta e reale della persuasione, e non mai quella dei  raggiri e della violenza; perché schifoso e abbominevole  è in ogni caso il prete, che ricorre a tali spedienti, e mira  ad abbindolare e a sforzare gli uomini, ancorché ottimo  per avventura sia il fine che si propone. Certo niuno verrà  disdire ai chierici il governo interiore delle coscienze, che  appartiene all’essenza del loro ministerio, e non può dar  ombra ai paurosi, poiché di proprio moto, e senza  concorso d’inganno o di coazione, i suoi sudditi lo  riconoscono. Niuno pure stimerà loro interdetto il culto  delle scienze e delle lettere, né si adirerà contro di essi,  perché dandovi opera felicemente, si acquistino quella  intellettual signoria, che si conferisce dagli uomini colti a  chi merita di possederla. Sarebbe incongruo il volere  escludere dalla politica speculativa chi per professione è  filosofo; e siccome le idee partoriscono i fatti, chi  s’intromette di quelle con buon successo acquista intorno a  questi una potenza tanto più efficace, quanto più è  irreprensibile. Restano i negozi pubblici, cioè la  politica pratica; nella quale si disconviene a sacerdozio  quella parte, da cui si dee parimente astenere negli affar  privati, cioè tutto ciò che obbliga l’operatore ad arrotarsi  troppo fra gli uomini, a partecipare nelle brighe mondane e  nelle passioni del secolo, a scostarsi da quelli spiriti di  tolleranza e di mansuetudine, onde il chierico non può mai  dispogliarsi, anche per amore del pubblico bene e della  giustizia. Ma l’ufficio di sopravvegliar la potenza per  impedirne l’abuso, di tutelare i diritti dei deboli colla sola  autorità del consiglio, d’impedire o pacificare le dissenzioni  pubbliche e private, non è di tal sorta, e si confà per ogni  verso a chi esercita e rappresenta la signoria benevola e  conciliatrice della religione. Né importa che ivi la materia,  a cui si applica il sacro ministerio, sia temporale; poiché  tale in gran parte è pur quella, che soggiace al foro della  coscienza; ma nelle due occorrenze il chiericato può  intromettersene, colle clausule dianzi accennate, quando il  fine che lo muove è condecente allo spirituale suo carico  di promuovere la concordia, la moralità e la giustizia.  L’arbitrato universale e la soprintendenza civile d’Italia  importano un’azione moderatoria, degnissima del Pontefice;  poiché si ristringe a far osservare e mantenere intatto il  giure parziale dei vari stati, e il giure comune delle genti,  senza alterare o mutare gli ordini propri di essi; onde il capo  della Cristianità è in virtù di tal prerogativa la guarentigia  sovrana dei diritti, la costituzione vivente di ciascun popolo  in particolare, e il perno della loro civile e fratellevole  colleganza. Se tal potere fosse sopravvissuto al medio evo,  quanti mali si sarebbero evitati nell’età più recente! Certo le  rivoluzioni terribili d’Inghilterra e di Francia non avrebbero  avuto luogo, o sarebbero riuscite molto più dolci; e le  rivelazioni fastidiose e ridicole, fatte a imitazione di quelle  in altri paesi. sariano state impedite ancor più facilmente  coll’ovviar agli abusi, che furono causa delle une e delle  altre. Se l’Europa avesse serbato il suo pacificatore, la metà  delle guerre, che l’afflissero da tre secoli, si sarebbe potuta  cansare, e l’effusione del sangue cristiano fatta in questo  periodo non fora tale e tanta, da poterne pressoché  disgradare gli annali del gentilesimo. Se l’Europa non  avesse perduto il suo paterno arbitro, la sublime e dolorosa  Polonia sarebbe ancora in piedi, o almeno non vedrebbe chi  l’ha uccisa insidiare con isquisita barbarie le anime de’  suoi figli, e fare ogni opera per trascinarle seco all’inferno,  come ne trabalza i miseri corpi fra i geli della Siberia. Chi  potrà dunque dubitare che un ufficio di salute e di  misericordia, atto a impedire o almeno a temperare  efficacemente tali sciagure, non sia degnissimo del vicario  di Dio e del capo della sua Chiesa? E come si potrà  biasimare in lui ciò che si loda e si celebra anche nei minori  chierici, quando alcun esempio ne porge l’istoria? Il  monaco Bernardo non fu l’uomo più santo e lo statista più  illustre del suo secolo? La cui vita e memoria indegnamente  lacerate dalla cospicua ignoranza dei passati filosofi, sono  oggi levate a cielo perfino dai Protestanti. Or quante volte  questo gran Francese non esercitò la pietosa carica di  arbitro e di conciliatore? Quante volte non interpose la sua  voce autorevole fra le tenzoni dei potenti? Signori gallicani,  se volete un modello nazionale di quella pacifica  magistratura, che si può sempre esercitare dai chierici con  pro dell’universale, specchiatevi nel cenobita illustre, che  governò l’Europa a’ suoi tempi; e persuadetevi che quanto  ammirate in un uomo soggetto alle leggi del chiostro, non  può ragionevolmente disdirsi al sommo grado sacerdotale.</p>
<p>	Il Giansenismo è per qualche rispetto la conclusione  logica del gallicanismo, e il compimento delle sue dottrine  intorno alla costituzione della società cristiana. Esso corse,  quanto alla natura della gerarchia ecclesiastica, per due  gradi d’insegnamento disformi, benché insieme  concatenati, ponendo da principio la sovranità ecclesiastica  nell’aristocrazia dei vescovi, secondo l’opinion gallicana;  poi nella democrazia dei preti, (ed eziandio de’ laici per  ciò che spetta alle materie disciplinari), e riducendo nei due  casi l’autorità pontificale a piccolissima cosa. Questi due  periodi del Giansenismo corrispondono storicamente e  razionalmente ai due moti tumultuari della Francia contro  l’antica costituzione del regno. Il primo dei quali, che  mirava a mutar la monarchia in aristocrazia, a spegnere  l’unità nazionale e a trinciare lo stato in molte membricelle  quasi indipendenti fra loro e alla Corona, cominciò colla  congiura d’Ambuosa e colla Fronda ebbe termine: il  secondo che avea per iscopo di sostituire alla monarchia il  governo popolare, e di ristringere i vincoli nazionali  coll’incentramento soverchio e col primato tirannico della  capitale sulle province, principiò colla Reggenza e finì  coll’imperio. Ciascuno di questi conati politici impugnò una  verità religiosa e intese alla ruina delle sacre credenze; l’uno  col protestantismo calviniano e ugonotto; l’altro colla  filosofia cartesiana, spogliata dell’ipocrita sua larva, e volta  ad irreligion manifesta. Ma siccome gli eccessi non  arridono ai giudiziosi, ancorché traviati dallo studio delle  parti, egli suol nascere a costa delle opinioni superlative un  partito più moderato, che mitiga e vela l’errore, senza volere  ed osare troncarlo dalle radici. Così il vecchio gallicanismo,  che dopo il concilio di Costanza languiva, a poco andare  rimise il tallo, e nella persona dei regii delegati  insolentissimi, intervenne, benché indarno, all’augusto  consesso di Trento. Ma quando il moto episcopale e  baronale si spense nella signoria di  Luigi, il gallicanismo diventò Giansenismo; il quale  da principio si mostrò fervido e immoderato promotore dei  diritti episcopali, ma poi tirato dalla forza della logica e dal  pendìo del secolo, sdrucciolò nella democrazia, e  s’incorporò con quelle opinioni licenziose, che allora  affascinavano i più. Gli ordini democratici, poco  ragionevoli in ogni stato civile che non sia piccolissimo,  sono assurdi nella Chiesa; la quale, non avendo altri confini  che quelli della terra, non potrebbero durarla in piedi e  fiorire, se non fosse nella sua universalità guidata da un  solo duce e timoneggiata da un solo piloto. La monarchia  essenziale al ceto cattolico non è già dispotica, ma  soavemente temperata, non solo dall’aristocrazia e  democrazia del clero, come insegna il Bellarmino, ma  eziandio dalla coscienza universale del mondo cristiano. In  nessuna specie di vivere comune l’opinione è così efficace  e sapiente, come nella Chiesa; dove gli ordini naturali della  gerarchia, la pietà e la virtù dei fedeli, l’autorità della  tradizione, la forza della consuetudine, l’impossibilità  morale di un colpevole accordo in tutto il chiericato,  cospirano, anche umanamente, a salvare l’opinione di quelle  foghe nocive e vicissitudini, a cui soggiace talvolta la  società civile. L’episcopato partecipa al reggimento  universale della Chiesa mediante i canoni conciliari, che  sono la regola ordinaria della cattolica comunanza; ma  siccome il concilio per la sua natura non è, né può essere  un tribunale permanente, verrebbe meno la salute della  Cristianità, se non soccorresse un poter vivo e perenne,  idoneo a rogar nuove leggi, sospendere o modificare, senza  abolirli, gli antichi statuti disciplinari, provvedere i mezzi  opportuni alla loro esecuzione decidere le controversie che  insorgono alla giornata, e fare insomma quanto si richiede  al buon essere della società ecclesiastica, secondo le varie  occorrenze. Oltre che il concilio non sarebbe uno, se non  avesse un Capo imprimente nelle membra divulse e nelle  operazioni loro la forma dell’unità propria. Questo principio  dell’unità cristiana è il Papa, in cui si raccoglie la  pienezza della giurisdizione apostolica; onde tanto rileva  che il Papa sia forte, quanto che la Chiesa sia una; né si  può detrarre all’autorità del Pontefice, senza scemare e  indebolire l’unità ecclesiastica. Il Giansenismo sedusse  molti buoni ingegni, perché, conforme al vezzo dei tempi,  aveva sembiante di libertà. Ma la libertà giansenistica è  così ingannevole, come quella dei democrati: e nei due casi  l’error procede dal credere che la libertà più importante non  sia quella di chi governa. La peggior tirannide è quella  degl’infimi, che ha luogo quando chi regge è schiavo di chi  dee ubbidire; perché dove ciò occorre, il governo riesce  un vano simulacro, e lo stato non può più esser libero, né  godere di alcun altro bene, avendo perduto coll’essere  l’unità e la vita. Ben si richiede che il comando non sia  arbitrario e dispotico; il che non può accader nella  Chiesa per le ragioni sovraccennate. Né lo scemare la  dipendenza dei vescovi e dei minori chierici dal supremo  pastore conferisce alla libertà di nessuno: e spesso si  scambia per tal provvedimento la dolce e paterna autorità  del Pontefice colla tirannia civile. Chi è più libero fra il  prete cattolico e quello di Russia o di Bizanzio? Chi è più  franco nelle sue parole, negli scritti, e nobilmente altero  nella sua vita? Ben lo sapeva Napoleone, che nel delirio  della potenza invidiava la tiara usurpatrice e sacrilega del  Tamigi, del Bosforo e della Neva. Si persuadano i vescovi e  gli altri ordini del chiericato che la libertà loro consiste  nella forza del Pontefice: se lo persuadano i popoli, perché  la libertà ecclesiastica è la miglior salvaguardia della  civile. Nel resto, il sistema de’ Gianseniani sulla  costituzione della società cattolica, mentre discende per  diritta linea dal gallicanismo, riesce per ultimo alla dottrina  dei Protestanti, e alla ruina della gerarchia ecclesiastica,  assoggettando i maggiori chierici ai minori, e facendo salire  il potere e la giurisdizione, secondo il capriccio dei  democratici, dalle regioni basse alle somme, invece di farla  discendere da queste a quelle. Il che spianta e rovescia  affatto il sociale edifizio, qualunque sia la sua natura e la  sua forma. Nell’accusare di tali conseguenti la dottrina dei  Giansenisti, protesto espressamente di non imputarli alle  intenzioni loro; perché fra essi fiorirono molti uomini  insigni per candor d’animo, fervore di pietà, illibatezza di  costumi, dignità di vita, altezza d’ingegno e copia di  dottrina; nei quali è molto probabile che l’errore  dell’intelletto non pregiudicasse alla buona fede e alla  rettitudine. Tali furono, per esempio, in Italia Scipion de’  Ricci, il Tamburini, il Palmieri, il Zola, il Degola, il  Guadagnini, e in Francia i solitari di Portoreale e  ultimamente Enrico Grégoire, che per costanza d’animo,  amabilità di maniere, santità di costumi e di vita, o  generosità di affetti veramente cristiana, ebbe pochi pari al  suo tempoGrégoire; al qual nome facevano seguito le Parole: negli  ; negli scritti de’ quali, a malgrado  degli errori, non raro è il buono, e non manca pur l’ottimo,  né l’eccellente.</p>
<note place="foot"><p> Se dobbiam credere a Giuseppe di Maistre, i Giansenisti e i  Portorealisti, senza pur eccettuare il Nicole e il Pascal, sono  tutti eretici, né più né meno di Calvino o di Lutero. Ma se  invece vogliam modellare i nostri giudizi e le nostre  pronunzie su quelle della Chiesa, ci guarderemo cautamente  dal chiamare eretici coloro, a cui ella non dà questo nome.  La Chiesa ha definito che chiunque difende le cinque  proposizioni di Giansenio è complice di eresia, ma non ha  mai affermato che tutti gli scrittori chiamati Giansenisti e  Portorealisti le difendessero. La Chiesa ha condannate  alcune dottrine di questi autori, qualificandole, come  erronee o degne di altre note biasimevoli, ma non come  eretiche,e chiunque conosce gli elementi della teologia  cattolica dee sapere che tra tali note e la taccia di eresia v’ha  un grandissimo divario. E quando ella dannò come eretica  qualche sentenza di tali scrittori, pigliata nel senso più  ovvio, non determinò che in tal senso fosse intesa da quelli  che la proferivano; come fece segnatamente Pio sesto nella  sua bolla contro il sinodo pistoiese. E il successore di  questo gran papa, abbracciando Scipione de’ Ricci, che  aveva accettata la bolla, dichiarò “non dubitare della  purezza cattolica di Ricci e ne farebbe fede al concistoro ”.  Tal è la prudenza e la mansuetudine, con cui procede la  Chiesa; la quale, quanto è franca e inflessibile difenditrice  del vere, tanto è benigna verso gli erranti e va a rilento nel  condannare le loro intenzioni. Io fo queste considerazioni,  perché desidero che il Giansenismo con tutti gli errori che  vi si attengono sia sterpato dall’Italia e da ogni altra parte  del mondo cattolico, e nulla mi pare tanto atto a  perpetuarlo, quanto le esorbitanze di coloro che  combattendolo vogliono essere più savi della Chiesa, e  osano mettere fra gli eretici alcuni scrittori, che con tutti i  loro trascorsi e le loro macchie, hanno illustrato il nome  cattolico e bene meritato per alcuni rispetti della  religione. BOTTA, <hi rend="italic">stor. d’Ital., dal 1789 al  1814</hi>, lib. 22.</p></note>
<p> Ma  fatta questa sincera dichiarazione, prescritta dalla equità e  dalla giustizia, (virtù obbligatrici eziandio verso i morti),  acciò non si creda che io approvi le laicali e patrizie  esorbitanze di Giuseppe di Maistre a questo proposito, io  non esito a dire che il Giansenismo recide i nervi  dell’autorità ecclesiastica, e oltre a’ suoi gravi  inconvenienti negli ordini religiosi, osta pure a quegli effetti  salutari, che risultano pei Popoli cristiani in generale e per  l’Italia in particolare dalle instituzioni cristiane, come  principio di unità, di libertà e di cultura.</p>
<p>	E come nella vita operativa esso nuoce alla libertà  ecclesiastica e per indiretto alla civile, così nella  speculazione tende a distruggere, la libertà teologica, e ad  inceppar di rimbalzo la filosofia e le altre umane scienze,  dando a certe opinioni il valore di dogmi, ed esagerando il  sovrintelligibile a danno dell’intelligibile. I Giansenisti  volsero una parte delle loro fatiche a propugnare le verità  cattoliche, e meritarono egregiamente per questo rispetto  delle comuni credenze. Ma per cansare un eccesso, cioè la  soverchia larghezza, o dirò meglio licenza speculativa e  pratica dei moderni filosofi, trascorsero spesso nell’altro, e  inseverirono senza riserva la dottrina evangelica,  innalzando a grado dogmatico le opinioni, ovvero  arrogando loro una rigidezza gratuita e non autenticata dalle  fonti legittime del cattolico insegnamento. Iddio ci ha  rivelate con sapientissimo consiglio alcune verità  formidabili, che giovano a inspirarci un timor salutare, a  impedir che la fiducia traligni in presunzione e in  tracotanza, a tutelare e mettere in luce l’inflessibile  sovranità del dovere e la sua soprastanza ad ogni altro  riguardo, e infine ad equilibrare per così dire e piramidare  altri veri, che soli non basterebbero a governare il cuore  dell’uomo e a tenere in briglia gli affetti tumultuanti o  ribelli. Queste arcane e severe dottrine, esposte nella loro  laconica semplicità reverenda, senza volervi stillar sopra il  cervello e sottolizzare a sproposito per comprendere  l’incomprensibile, sono sempre altamente filosofiche da un  certo lato, e tal parziale chiarezza ne contrabbilancia le  oscurità profonde; potendosi mostrare a rigor di logica che  le sentenze contrarie annullano o debilitano molti dogmi  razionali d’irrepugnabile evidenza. Ma non si può già dire  altrettanto di certe durezze teologiche non corroborate dal  magisterio supremo, né da quell’unanime consenso, che è  di gran peso, eziandio nelle materie opinabili, e tampoco  fermate da espresso e solenne decreto. Imperocché,  quando mancano amendue queste condizioni, egli è lecito  l’appigliarsi a quel sentimento, che pare razionalmente più  conforme alla bontà divina e all’istinto benevolo del cuore  umano. Anzi non è fuor di ragione il presumere che in tali  casi l’opinione più dolce s’accosti maggiormente al vero,  giacché da un lato il lume naturale, (il quale è pur  divino), ce la insinua, e dall’altro lato i documenti rivelati  non la contrastano. Il voler usare nella risoluzione di tali  problemi una rigidità eccessiva, è cosa pericolosa alla  stessa fede; conciossiaché dall’inorridire al disperare, e da  questo al miscredere, piccolo è il passo. Non si può  negare che per questo rispetto la teologia draconiana di certi  autori non abbia aiutata l’incredulità del passato secolo; e  negli scritti dei filosofi d’allora si ravvisa il riverbero delle  controversie teologiche che nel clero bollivano, e dei dogmi  sopraterribili, che certe fantasie stemperate ed inferme  volevano sostituire alla dottrina austera, ma sempre  moderata e benigna, del Cristianesimo. La parte, in cui i  Giansenisti sono più degni di encomio, è la morale;  nella quale mantennero con animo intrepido la dottrina  evangelica contro la profana rilassatezza di certi impuri  casisti che guastavano. Se non che, anche nei precetti la  severità non vuole scompagnarsi da una sapiente dolcezza,  né l’inflessibilità della legge dee far dimenticare la  fievolezza umana, e il debito di comporle insieme con savio  temperamento.</p>
</div2>

<div2>
<head>DEI DOVERI CIVILI</head>

	<p>Quantunque le riforme civili, onde abbisogna l’Italia,  debbano esser fatte dai governanti, che sono la sorgente  naturale e sincera di ogni miglioramento esse vogliono  venire aiutate e promosse dall’opinione pubblica; il che  m’invita a passare, dal debito dei principi a quello dei  popoli. Perché, siccome i primi debbono conciliarsi l’amor  dei secondi, non ripugnando ai ragionevoli progressi, i  secondi hanno l’obbligo di amicarsi i primi, rendendosi  meritevoli dei beni, che ne ricevono e se ne promettono.  Due cose concorrono a far degna una nazione  degl’incrementi civili: l’una è lo zelo animoso, necessario  per cavarne profitto, l’altra è la moderazione assennata,  richiesta per non abusarne; perché chi abusa del bene lo  rende malefico, e chi non sa prevalersene, né  maneggiandolo a proposito qual capitale vivo, farlo fruttare,  lo rende inutile. Per evitare questi due inconvenienti, la via  più semplice è appunto quella che dee essere seguita  altresì dai governi, e stà nel consigliarsi col senno patrio,  nell’erudirsi e accendersi cogli antichi esempi, nel  dismettere al tutto le tratte esotiche e le imitazioni  peregrine. Io non mi stancherò mai di ripeterlo, giacché  questa massima così triviale è l’epilogo della italiana  sapienza in ogni genere di cose e di cognizioni, e l’unica via  che ci soccorra, per riacquistare nei pensieri e nelle opere  l’antica grandezza. Corrono per Europa certe dottrine  frivole di civiltà chimerica e di libertà eccessiva, divulgate  massimamente dalla Francia, ma nate nella Gran Bretagna;  giacché l’ingegno francese, abilissimo a diffondere e  rendere volgari i pensamenti degli altri, non è ugualmente  atto a trovarne de’ propri ed anco nel trasviarsi suol  premere le altrui pedate. Tali dottrine, che dove sorsero o  traposte allignarono, furono artefici d’incendio e di rovina,  hanno oggi perduto assai del loro credito; tuttavia esse  vengono ancora accarezzate dai giovani, i quali per la  fervida età e la generosa indole disgiunta dalla esperienza  degli uomini e delle faccende, sono inclinati ad abbellire le  cose, sostituiscono alla trista realtà una perfezione ideale,  che non si trova, e si governano colla immaginativa, che  essendo quasi una reminiscenza o un presentimento  di un’altra vita, rappresenta gli oggetti come dovrebbero,  ma non possono, essere, negli ordini della presente. V’ha  inoltre una classe d’uomini, che facilmente trasmoda nei  voti e nelle speranze di tal sorte, ed è quella dei fuorusciti;  molti dei quali, bramosi del maggior bene della patria loro,  inacerbiti dalla sventura e dall’esilio, stralciati dalla  famiglia e dalle più care e dilette consuetudini, e spesso  costretti a vivere solitari e raminghi fra gente sconosciuta,  scambiano facilmente il possibile col probabile, misurano la  fiducia col desiderio, disconoscono l’indole del paese e del  secolo, s’ingannano degli uomini, esagerandone il bene ed il  male, torcono i loro difetti reali contro la bontà delle  instituzioni presenti, e appoggiano alle virtù putative dei  medesimi quello stato di cose, che sognano per l’avvenire.  Siccome anch’io fui schiantato dalla mia patria, e oggi vivo  in un esilio volontario, che sarà perpetuo, e in cui conobbi  fra’ miei compagni d’infortunio molti uomini  onorandi, ad alcuni dei quali mi pregio di essere  amico, non solo sarei ingiusto, ma mostrerei un animo  ignobile e vile, se non rendessi pubblico omaggio alla  rettitudine delle intenzioni, alla generosità dell’animo, alla  bontà dell’ingegno, alla illibatezza dei costumi e della vita  di non pochi, eziandio fra coloro che per le loro opinioni  politiche mi paiono più lontani dall’opportuna moderanza.  Ma l’amore ch’io porto all’Italia, e il vivo desiderio che  tengo d’ogni suo bene, mi obbligano ad aggiungere che  nulla più osta, secondo il parer mio, al risorgimento della  comune patria, che le dottrine intemperate, e l’opera di  quelli, che le spargono e promulgano dentro e fuori della  penisola. Imperocché, oltre all’eccitare il timore e la  diffidenza dei principi, allontanandoli dalle mutazioni savie  e opportune, esse alienano dalla buona causa anche, gli  uomini prudenti e assennati, o timidi e rimessi; i quali,  vedendo gli spiriti propensi alle improntitudini e lo stato  sull’orlo del precipizio, temono che il minimo cambiamento  gli dia la pinta, e antepongono i vecchi abusi alle  novità  pericolose, e mentre i buoni si sconfortano dal desiderare e  consigliare il bene, i cattivi ne pigliano argomento e  coraggio per mantenere ed accrescere il male; onde si può  dire che a niuno tanto giova l’immoderanza civile delle  opinioni, quanto alla feccia degl’ipocriti e dei ribaldi. E  siccome le dottrine infiammative e perturbatrici a lungo  andare prorompono, ne nascono que’ conati di  rivoluzioni abortive, che inducono i governi a ristringere il  freno, in vece di allargarlo, e talvolta ad incrudelire con  orribili giustizie, con lunghe e implacabili vendette.  Ciascuno di questi sconvolgimenti, invece di avanzare la  civiltà, la fa indietrare di molti lustri: rompe ogni,  vincolo di amore e di fiducia tra i principi ed i  sudditi: scema l’autorità e il credito dei buoni cittadini,  accrescendo per ristoro l’ardire e la possanza degli  sciagurati: semina odii e rancori occulti, che spesso  scoppiano e fruttano nuovo sangue dopo il volgere di molte  generazioni; e infine priva la patria di molti figli, che  avrebbero potuto colla mano o col senno giovarle. Ecco  quali sono i frutti delle rivoluzioni, che non riescono e  quelle che riescono sogliono essere ancor più tremende,  perché, secondo un’equa legge del cielo, la quiete, la  felicità, la giustizia non possono nascere dai corrucci e dalla  violenza, se la macchia dell’origine non è lavata col  sangue dei profanatori. Ma certo questi eccessi non si  sarebbero mai veduti in Italia, se tutti i suoi figliuoli si  fossero sempre guardati dal pensare e sentire alla francese;  perché le dottrine democratiche, tumultuarie e licenziose  sono contrarie al nostro genio nazionale. Ciò non vuol dire  che gl’Italiani, essendo uomini e avendo le passioni proprie  della comune natura, la rea zizzania non sia potuta talvolta  pullulare spontaneamente nel loro seno; ma da Cilone e dai  Gracchi sino ai Ciompi, i demagoghi e le loro opere non  furono mai approvate dal corpo della nazione. Non troverai  fra i nostri grandi scrittori chi le abbia commendate e  ridotte in arte, come si è fatto in altri paesi; anzi tutti le  abbominarono e le combatterono, dai Pitagorici a Vittorio  Alfieri, il quale fulminò in modo solenne quella libertà, che  aveva adorata, come prima divenne bieca e sanguinosa.  Questa pietosa sapienza dee essere la guida di tutti i buoni  figliuoli d’Italia, in qualsivoglia stato di fortuna si trovino.  Esuli italiani, ricordatevi che l’esilio è santo, e che,  usandolo assennatamente e consacrandolo con nobili studi,  potete renderlo onorevole e fruttuoso alla patria. Quanto più  è difficile il serbare fra gl’infortunii la moderazione  dell’animo, e la pacatezza dei giudizi, e dei sentimenti, tanto  più il farlo è bello e glorioso. Qualunque sia il cielo, sotto  cui la sorte vi ha balestrati, e le angustie, a cui siete ridotti,  non dovete consigliarvi colla vostra sventura per giudicare  degli uomini e dei tempi. Guardatevi dal pigliare i costumi  e gli errori della contrada, in cui vivete: studiate bensì gli  uomini e le cose loro; ma custodite intatto il genio patrio, e  serbatevi immacolati dalle opinioni ed usanze forestiere.  Sappiate essere ingenui e liberi Italiani, pensando e  sentendo italianamente anco fra i barbari: ché il resistere  alle lusinghe straniere è la miglior prova che dar possiate  di grande animo e affettuoso verso il paese natio. Pigliate a  modelli per questo rispetto Camillo e Dante: i quali non  imitarono i costumi, non s’intinsero, per quanto io mi  sappia, delle dottrine e credenze galliche. Conservate fra i  tristi esempi del secolo la fede di Cristo, come la più  gloriosa insegna italiana. Siate buoni cattolici, senza rossore  e senza ostentazione: pensate che la religione, da cui venne  benedetto il primo vostro sorriso, spargerà pure di  dolcezza la vostra agonia, e che essa è l’unica speranza di  chi travaglia in esilio; perché chi crede ha, morendo, il  regresso alla patria. Guardatevi dall’empio voto di turbar la  quiete del vostro nido nativo, per agevolarvi il modo di  riacquistarlo; imperciocché in nessun caso e per nessun  fine vi è lecito l’impugnare o provocare le armi contro la  terra, che vi ha dato la vita. Il rinnegare la patria, benché  ingrata, è cosa detestabile; il vendicarsene, ancor più  immane ed orrendo: e se il serbar fede alla Grecia levò al  cielo la fama di Temistocle, il rendersi volsco e marciar  contro Roma fruttò infamia indelebile al nome di  Coriolano.</p>
<p>	Un altro debito dei buoni Italiani, che concorre al  medesimo effetto di conciliarsi la benevolenza di chi  comanda, è l’amore e la riverenza verso le persone dei loro  principi. L’amore per ordinario genera amore; ed è assai  difficile che un monarca, il quale si conosca amato da’  suoi soggetti, non li riami e non si senta inclinato a  beneficarli. Gli acerbi portamenti di chi regge sono talvolta  causati dalla durezza restia di chi è retto, e dal dispetto che  provano i potenti a vedere mal ricambiate o sinistramente  interpretate le loro intenzioni. Spesso accade che un  principe vuole il bene e non riesce a operarlo, o per errore  involontario, o per cattiva fortuna, o per ostacoli  insuperabili: se in tal caso si vede rimeritato a ritroso del  suo buon volere e punito di uno sbaglio o di un sinistro  incolpevole coll’odio e col disprezzo, egli dovrebbe essere  più che uomo a non mostrarne risentimento. Non mancano  nella storia luttuosi esempi di tirannidi nate da questa  cagione; per cui tali principi, che bene incominciarono e  avrebbero tenuta sempre la stessa via, scorati e sdegnati  diventarono cattivi, e infine riuscirono pessimi. All’incontro  niente più incuora altri a ben fare, niente è più dolce che  l’amor del popolo a chi possiede la somma potenza; perché  fra tutti gli onori ch’egli riceve, la benevolenza è il solo  omaggio che sia spontaneo e possa essergli dinegato.  Sforzate adunque i principi a bene operare colla fiducia e  coll’affetto; e quando essi cominciano a retribuir l’amor  vostro con qualche benefizio, mostratevene grati: così gli  animerete a proseguire e a vincere di mano in mano sé  stessi in questo nobile aringo. Qual è il sovrano, che non si  stufferebbe di segnalare ciascun giorno del suo regno con  qualche atto di virtù pubblica, se vedesse che ogni suo  sforzo è riconosciuto e benedetto, che gli accresce l’amor e  la riverenza dell’universale? Perché chi regna carica di  favori i suoi cortigiani, spesso indegnissimi? Perché crede  di esserne amato, e il talento di beneficare è naturalmente  eccitato dalla benevolenza. E se i dominanti talvolta errano,  ricordatevi che sono uomini e soggetti alle comuni miserie.  Ricordatevi che sono anch’essi nostri fratelli di natura e di  redenzione, e che la loro grandezza non ci dispensa dal  debito che abbiamo di usar verso tutti un benevolo  compatimento, pensando nel giudicarli, che quali  siamo verso gli altri duri o benigni, tal proveremo un giorno  a nostro riguardo il supremo diffinitore. Imperocché  grandi e tremendi sono gli obblighi del principe, ma grandi  pure e non meno formidabili le tentazioni e i pericoli del  principato. L’uomo privato, nato e vissuto fra una  moltitudine di eguali e di superiori, soggetto alle leggi,  frenato dalle pene, vincolato dall’esempio dalla  consuetudine, non ha gran merito a vedere il bene e  schivare il male, quando il commetterlo gli è spesso  impossibile, o almeno difficile e pericoloso. Ma chi regna  è collocato in condizione molto diversa. Solo in mezzo  alla turba e levato smisuratamente sugli altri uomini, egli è  avvezzo sin dagli anni teneri a vedersi intorniato da una  folla di adoratori gareggianti con sommo studio a,  prevenire, non che soddisfare, ogni sua brama. Niuno si  appresenta al suo cospetto, se non atteggiato ad arte, e  composto il volto, i gesti, le parole, a dimostrazione di  profondo ossequio. Come potrà egli discernere il vero fra le  menzogne, e penetrar collo sguardo oltre la siepe degli  adulanti, che lo circonda? Come potrà guardarsi dai perfidi  consiglieri, che cospirano a impadronirsi dell’animo suo, e a  travolgerne il nativo senno? Quanti felloni ed ipocriti, che  si mostrano teneri del suo onore, sviscerati della sua  persona, suoi leali servitori ed amici! Quanti corruttori, che  specolano il suo cuore e studiano ogni suo moto, per  cogliere l’istante propizio di sviarlo e sedurlo! E che  tentazione gagliarda non è il poter cavarsi ogni voglia,  senza il menomo ostacolo? Ubbidire a ogni colpevole  istinto, non solo senza il biasimo, ma col plauso dei  circostanti? Abbandonarsi ai piaceri illeciti e alle delizie a  dovizia, che non desidera? Quanti sono gl’impedimenti, che  per ordinario si attraversano all’uomo di bassa e mediocre  fortuna nello sfogo delle sue cupidigie, tanti ha da  superarne il principe, per non cedere ad esse e non abusare  la sua potenza. Se nel giudicare le azioni dei regnanti, noi  facessimo più stima delle circostanze, che le  accompagnano, e considerassimo ch’essi non hanno nulla a  comune cogli altri uomini, salvo le passioni e l’ingenita  debolezza dell’umana natura, andremmo più a rilento nel  condannarli con sopracciglio fariseo. Saremmo più pronti a  saper loro grado del bene che operano; e quando  sdrucciolano in qualche fallo, ciascuno di noi direbbe: che  cosa avrei fatto trovandomi in sua vece, io suddito? Ho  ragion di credere che sarei più savio e più virtuoso, se, nato  principe, fossi vissuto sinora fra le pompe e le lusinghe di  una reggia? E se chi comanda fosse in mio luogo e avesse i  vantaggi della mia umile sorte per conoscere il vero bene,  non sarebbe forse migliore di me? Certo le difficoltà del  regnare iscusano i cattivi principi dinanzi a Dio, che dando  a chi è sul trono i diletti e gli onori della somma potenza, e  la facoltà veramente invidiabile di poter beneficare le  generazioni presenti e avvenire di tutto un popolo, richiede  tanto Più strettamente che bene si adoperi un  privilegio così segnalato. Non gli scusano né anco al  cospetto dei sudditi; i quali hanno il diritto di pretendere  che chi possiede la prerogativa del comando, ne adempia  fedelmente i carichi, e non soprusi il potere che gli è  conferito. Onde erra gravemente chi crede che sia interdetto  ai sudditi il giudicare le azioni pubbliche dei  rettori, purché  lo facciano con cognizione di causa, equità e moderanza;  conciossiaché, questo giudizio è utile ai principi stessi,  come un freno salutare, e quasi morale sindacato, una  censura nazionale, che è la guardia più efficace delle  buone leggi e il ritegno più forte per impedire gli eccessi  dei dominanti. Ma i sudditi non debbono mai dimenticare  eziandio in questo caso l’obbligo universale della  indulgenza e carità cristiana, e il debito speciale della  riverenza verso chi è investito del primo grado civile. Il  Cristianesimo abbellì, nobilitò, santificò la monarchia,  ritornandola a’ suoi principii, rappresentandola, come una  paternità sociale, e restituendole quel carattere soave ed  augusto del patriarcato primitivo, di cui i Cinesi soli  serbano un’ombra fra tutti i Popoli pagani. Questa idea  tenera e sublime tempera la maestà del sommo magistrato e  l’addolcisce col più caro e naturale degli umani affetti,  scemando per tal modo lo spaventoso intervallo, che divide  il sovrano dal suddito, e stringendoli insieme con quel  modo, che gli estremi avvicina e la disparità agguaglia, qual  si è l’amore reciproco del padre e dei figliuoli. Or chi è  così disumano, che possa essere troppo rigido e inesorabile  scrutatore verso l’autor de’ suoi giorni? Amate dunque, o  Italiani, i principi che Iddio vi ha dati; amateli e osservateli,  come padri vostri, passate loro con sopportazione i falli  leggieri, e siate riconoscenti dei servigi che ne ricevete.  Ringraziate il cielo se sono buoni, e se la furia infernale  della tirannide, la quale in altri tempi spaventò anche  l’Italia, oggi più non osa mostrarsi e imperversare che verso  l’Orsa; e studiatevi a renderli anco migliori, sforzandoli  coll’amore e colla riverenza a superar sé medesimi nel  nobile impegno di beneficarvi.</p>
<p>	Questi doveri riguardano in universale tutti i cittadini, ma  specialmente quelli, che sono più lontani dal trono; perché  coloro che gli si accostano e possono aver forza sull’animo  del principe, debbono essergli riverentemente schietti e  severi. Indulgente censura nei piccoli, franca e coraggiosa  rigidità nei grandi, ossequio non servile ed amor non finto  nell’universale, sono il debito dei sudditi verso chi regna.  Ma guai a chi tace o travisa la verità al suo cospetto! Guai a  chi lo adula! Guai a chi lo corrompe! Guai a chi lo stuzzica  ed accende gli appetiti laidi e crudeli, invece di attutarli!  Guai, a chi pospone la virtù, la fama, la salute temporale ed  eterna del suo principe ai favori che ne riceve,  all’oro alla potenza! Meglio sarebbe a costui l’essere gittato  con una mola al collo nel profondo del mare; perché fra  tutti i mostri che contristano la terra, l’adulator dei potenti  è forse il più orrendo. Egli è certo il più schifoso e  nocivo; e conciossiaché, se si misura la grandezza del  male dagli effetti che ne derivano, non vi ha uomo più  detestabile di chi parlando, e talvolta con un semplice  motto, un cenno, un sorriso, può esser cagione di scandali e  di calamità a tutto un popolo, e cominciare una vicenda di  colpe e di lacrime infinita. E come chi mette il pié in una  reggia dee accoppiare alla riverenza verso la maestà del  principe la più austera franchezza, per quanto ha cara  l’anima propria, e non desidera che la corte gli sia preludio  d’inferno; così chiunque entra nel campo delle lettere, come  scrittore, e quasi in pubblico parlamenta, dee esser giusto e  severo verso le opere notorie dei regnanti, come quelle che  di lor natura appartengono all’istoria. E quando tali opere  sono evidentemente inique e scellerate, il rispetto verso il  primo grado dee sottostare all’amore della giustizia; perché  un principe, che diventa tiranno, cancella quasi colle  proprie mani il fregio divino impresso sulla sua fronte, e  riesce più contennendo dell’ultimo de’ suoi sudditi. Si  rallegrino gl’Italiani, se i loro principi sono tali da poter  esser riveriti e celebrati, senza offesa della verità e della  giustizia; ma rammentino che tutti i popoli non hanno la  stessa fortuna, e che brutta, vile, infame connivenza, è  l’applaudire ai martorianti di vittime illibate. Grande è la  forza dell’opinione, che nasce principalmente dal consenso  degli scrittori; i quali, se facessero il loro debito e  pubblicassero, potendo arditamente il vero, senza guardare  in viso a nessuno, rendendosi interpreti dell’universale nel  giudicare e maledire le azioni colpevoli dei grandi, questi  andrebbero più a rilento nel commetterle; perché non vi ha  uomo così perverso, che non abbia qualche cura e ansietà  della propria fama. Tiberio antiponeva alla grazia dei  presenti la gloria degli avvenire, ed era così accecato dalle  adulazioni, che se la prometteva<note place="foot"><p> Tac. <hi rend="italic">Ann.</hi> VI. 46.</p></note>, onde si può  calcolare, che essendo ambiziosissimo, sarebbe stato meno  cattivo, se avesse preveduto il tristo nome, che Svetonio e  Tacito gli procacciarono. Tanto importa alla società in  universale che gli scrittori siano veridici ed incorrotti!  Procedano col calzare del piombo prima di sentenziare; ma  quando si tratta di quelle enormezze, che gridano vendetta,  ed essi vivono in paese, dove si può dire e scrivere  liberamente il vero, imprimano in fronte agli autori della  iniquità trionfante un marchio d’infamia indelebile. La loro  sentenza sarà ratificata in cielo, e avrà anche in terra  l’approvazione della parte buona dei loro coetanei e  dell’equa posterità. Si guardino sovrattutto dall’aver  paura di certi politici, che non fanno alcun caso della virtù,  della umanità, della giustizia, e solo apprezzano la potenza:  e non appagandosi di calcar essi questa via onorata,  vorrebbero che tutti gli imitassero. Cattolici in Roma,  Turchi in Costantinopoli, eretici o razionalisti in Berlino,  scismatici in Londra e in Pietroburgo, increduli a Parigi,  essi tengono la religione per un affare di buona creanza, e la  morale per un aggiustamento, che obbliga solo i piccoli e i  tapini. Chi regna è sciolto da queste pastoie; e può  commettere, non solo con impunità, ma con gloria, quelle  medesime azioni, che procaccerebbero ai sudditi la gogna e  il patibolo. Che dico le medesime azioni? Un uomo privato,  che non attenga le sue promesse e sparga iniquamente il  sangue del suo fratello, è un misleale e un assassino:  laddove, se un autocrato rompe le leggi giurate, e uccide,  non uno o pochi uomini, ma tutto un popolo; se non  contento di martoriare i corpi, condannandoli a una vita  peggior della morte, ammazza le anime, allettandole colle  lusinghe o costringendole colla forza a spergiurare Iddio e  vendere la coscienza; se oltraggia la religione, perseguita i  suoi ministri, sbandeggia, incarcera, opprime i suoi  confessori e unisce il sacrilegio al sangue, le bestemmie alle  carneficine; egli è tuttavia degno di essere levato a cielo e  celebrato come un magnanimo eroe. Così voi la discorrete,  signori politici, e niuno potrà dubitare che voi non mettiate  in pratica i vostri insegnamenti. Ma non vogliate obbligare  gli altri a scambiare la prudenza di Cristo con quella del  mondo; la quale è così lontana dall’altra, come l’abisso dal  cielo. Permettete che gli scrittori antepongano al vostro  esempio quello dei maestri della cristiana sapienza; i quali  non risparmiavano le colpe illustri in grazia dei colpevoli,  e sfolgoravano con eroica eloquenza le scelleratezze dei  dominatori. Leggete ciò che fu scritto da quei magnanimi  contro i tristi Cesari dei loro tempi; leggete i discorsi, con  cui il divino Grisostomo fulminava una stolta e profana  imperatrice, e quelli del grande Ilario contro un imperatore  eretico e persecutore dei Cristiani; e ditemi, se Tacito abbia  svergognati i turpi e feroci regnatori del paganesimo. Né  vogliate pretendere che quanto era lecito a quei sommi sia  interdetto a un moderno autore; perché chi serve dee in  ogni tempo, dimenticata la sua piccolezza, e dismesso ogni  privato rispetto, esser sollecito del solo vero, e farsi  intrepido banditore della coscienza del genere umano. E  mentre a colui che siede in cima a tutte le umane grandezze,  s’addice per l’unica maestà del suo grado di serbare in ogni  parola la tranquilla dignità di giudice; egli è lecito ai  minori il perorare con facondia la libertà di avvocati contro  gli scandali insigni, acciò i ribaldi imparino a far equa stima  dell’adulazion presente, pregustando l’infamia dei secoli  futuri. Imperocché Iddio non ha dato invano agli uomini  un animo capace di commozioni gagliarde, e quel fremito  d’indegnazione; che sorge alla vista delle opere  perverse e spietate; non ha provveduto a caso che quando il  forte immerge il pugnale nella gola del fiacco, un mormorio  unanime di orrore e di maledizione si levi fra gli spettatori.  Concedete dunque a chi scrive, che come un popolo, non  chiuda il cuore alle miserie de’ suoi fratelli, e tenti di  esprimere colla penna ciò che è sentito dall’universale.  Tanto più che egli non aspira con questo alla vostra  approvazione; perché i vostri biasimi e i vostri sarcasmi lo  onorano assai più delle vostre lodi. Non invidia né anco la  vostra fortuna; sebbene voi ricchi, onorati, corteggiati,  abbiate in pugno le sorti pubbliche. Ma chi conosce il suo  vero bene? Voi che celebrate i misfatti, quando vanno  impuniti, o chi onora tanto più le vittime quanto più sono  deboli e meschine, e condanna il carnefice, ancorché  nobile e scettrato? Lo saprete un giorno, quando verserete  la trista e dolorosa anima nelle mani del sommo giudice. E  benché quel giorno debba essere formidabile a ciascuno,  avrà qualche cagione di confortarsi e sperare chi sarà  conscio di non aver calpestati i miseri, né fatto infame  plauso all’opera dei calpestatori.</p>
<p>	La concordia del popolo e del principato, dee essere  promossa specialmente dalle classi più ragguardevoli della  nazione, secondo il genio e l’attitudine propria di ciascuna.  Fra le quali primeggia civilmente il ceto dei nobili, che  interposti quasi mediatori fra il sovrano e la moltitudine,  partecipano della natura dei due estremi, e sono il vincolo  naturale e quasi l’armonia conciliatrice di entrambi. Il  patriziato, residuo dei feudi e della conquista germanica, è  uno di quei fatti reali, che sono più agevoli a biasimarsi che  a distruggersi; perché quantunque in tutti i buoni governi i  patrizi abbiano perduti i privilegi civili, e in molti di essi  anco i politici, essi conservano tuttavia una certa  prerogativa nell’opinione, e una preminenza negli onori, che  vengono dispensati dal principe. Che la nobiltà importi una  maggioranza nel parere comune degli uomini, e non sia  tenuta dai più per una chimera, si raccoglie dal vedere che  coloro i quali ne ridono e ne dicono ogni male, vorrebbono  averla, e imitato la volpe della favola, che sfatava i grappoli  dell’uva, come troppo acerbi, solo perché non poteva  abboccarli. Il che non è meraviglia, perché intorno alle  cure che solluccherano l’amor proprio, l’uomo non usa  ragione, e il suo modo di connettere è spesso più meschino  ed insulso che quello dei ragazzi; onde egli suol dare  grandissimo peso anche a un nonnulla, ogni qualvolta ciò  gli porga occasione di sovrastare altrui e di soddisfare  all’istinto orgoglioso del proprio cuore. Or siccome da una  parte i fatti vivi non si possono annullare, e dall’altra chi  ordina uno stato dee volgere, per quanto è possibile, a  comun profitto, eziandio le frivolezze degli uomini, il  patriziato può esser utile anche nei paesi liberi, come nella  politica, e in ogni sorta di governo, come fonte, di civil  virtù e di fatti magnanimi. E mi par conducente  sovrattutto alle monarchie, dove le famiglie sovrastanti per  privilegi di onore giovano ad afforzare la potestà del  principe e temperarla insieme, conferendo all’assetto di  quella gerarchia armonizzante di gradi e di carichi, onde la  forza e la prosperità di uno stato si assodano e si  avvalorano. è anche difficile il farne senza, non pure nelle  monarchie, ma nelle repubbliche; perché in tutti i  reggimenti popolari antichi e moderni, e persino negli Stati  Uniti di America, vantati da certuni, come un modello di  libertà impareggiabile, il ricco sovrasta al povero e il  potente al debole: l’ignobile aristocrazia dell’oro vi  signoreggia, e quella del sangue, benché esclusa dalle  leggi, vi è pregiata e invidiata alle nazioni, che la  posseggono. Ora io confesso che quanto a me, se si  debbono aver dei signori, preferisco di gran lunga i ricchi e  nobili per nascita ai plebei titolati e arricchiti; perché  questi, generalmente parlando, hanno tutte le male parti di  quelli a più gran dovizia, senza possedere pur una delle  buone. Nel gentiluomo il nome e il decoro della famiglia,  l’esempio de’ suoi consorti, la squisitezza dell’educazione,  e la stessa consuetudine della grandezza, a cui fin dagli anni  teneri è quasi connaturato, contribuiscono per ordinario a  ingentilir le apparenze e a mitigare gli effetti del grado  privilegiato ed eccelso; laddove nei nuovi ricchi l’ebbrezza della  fortuna non è corretta da alcuno di questi temperamenti. Il  patriziato può dunque essere di sua natura profittevole alla  monarchia, come legame fra chi regge e chi è retto, come  veicolo ai voti pubblici per salir sino al trono, e come  virtuoso stimolo ai minori cittadini ed esempio di valore, di  rettitudine, di generosità, di costumatezza, di religione, di  carità patria, di amore e di culto verso le arti leggiadre e le  buone dottrine. Ma acciò possa partorir questi effetti, uopo  è che abbia parecchie condizioni; senza le quali, in vece di  essere uno strumento e un presidio di civiltà, ne diverrebbe  il flagello. Prima di tutto, il Patriziato vuol essere civile e  non feudale; cioè fondato sui meriti reali dei maggiori e  sull’elezione del principe, non sulla forza e sulla violenza.  Ora sarebbe di questa seconda fatta, se si considerasse  come un legittimo effetto dell’antica conquista; secondo che  usano certi eruditi, che per adulare alla fortuna di un  grande, rovistano gli archivii, e si credono di aggiungergli  un nuovo lustro, quando possono provare ch’egli discende  da un Vandalo o da un Ostrogoto. Il che incontrando, si dee  dire che costui è nobile, non in virtù della sua origine, ma  a malgrado di essa; e che i meriti susseguenti della famiglia  debbono far dimenticare la colpa e l’ignobilità della sua  origine. Il sentimento contrario è assurdo, poiché dà alla  barbarie il vanto sulla civiltà; è sacrilego ed empio,  poiché fa prevalere la forza sul diritto. Se si vuol  far dipendere la nobiltà della prima origine delle famiglie, i  men nobili degl’Italiani sono appunto i più de’ patrizi,  Come quelli, che non furono di ceppo italico, discendendo  dai barbari della Germania. E per contro i veri nobili d’Italia  a questo ragguaglio sarebbero i popolani, nelle cui vene  corre il sangue pelasgico fino e puro, o al certo meno  commisto; giacché il volgo del medio evo uscì dal  patriziato antico, laddove i patrizi d’allora furono prole del  volgo barbarico. Dal che si deduce che il patriziato è una  di quelle instituzioni, che sono tanto migliori, quanto più si  scostano dalla loro origine; la quale in questo caso fu la  barbarie congiunta alla prepotenza. Il che è utile a  ricordarsi, non per torre ai patrizi il rispetto che loro si  debbe, ma per indurli ad essere umili e modesti, e a fondare  la nobiltà loro non già sulle colpe dei loro maggiori, ma  sulle virtù proprie e sul meritato favore del principe; che  sono le sole basi legittime del patriziato moderno e civile.  So che questo non piace ad alcuni, e che non manca chi  parlando e scrivendo tenti di rinnovare a questo proposito le  dottrine brutali del gentilesimo. Citerò fra gli scrittori  Giuseppe di Maistre, le cui opinioni sull’essenza del  patriziato non solo contraddicono ai primi principii  dell’Evangelio, ma sono tali, che i migliori pagani  avrebbero arrossito di professarle  <note place="foot"><p> Giuseppe di Maistre è scrittor non volgare, talvolta vero e  profondo, spesso arguto e pellegrino. Si può chiedere  perché le sue opere abbiano fruttato così poco, e non che  riuscire a creare una scuola d’instaurazione cattolica, abbian  forse più nociuto che giovato, generalmente parlando, alla  causa della religione. E dei due suoi illustri ausiliari, l’uno,  cioè il Lamennais, generoso spirito, ma immoderato, fu  condotto dalle esorbitanze religiose all’eccesso contrario;  all’altro, che è il Bonald, si possono fare sottosopra le  stesse imputazioni che al Maistre, salvo che il porgere di lui  è più grave, ma meno splendido, e il pensiero ha più  continuità, più saldezza, e tiene assai meno del  paradossastico e dell’avventato. Molte sono le cagioni, che  nocquero all’impresa del Maistre; ma tre, credo, le  principali. L’una, che si trovano ne’ suoi libri pensieri  divelti, non un corpo di dottrina; perché non risalendo ai  primi principii, non coordinando i suoi concetti in un  sistema unico, mancando sovrattutto di filosofia e di una  profonda cognizione delle materie, in cui si travaglia, il suo  dire non ha un valore scientifico, e rende più tosto imagine  di una conversazione erudita e spiritosa, che di un lavoro  meditato, di un grave e regolare insegnamento. E nelle  discussioni teologiche, che son pur quelle, di cui egli  principalmente si diletta, non poche sono le inesattezze e gli  errori, che ci si trovano; il che riesce assai singolare in un  uomo così ardito e sicuro nel sentenziare, che quantunque  laico parla
<foreign lang="lat">excatreda, </foreign>
come fosse il Papa od un  concilio ecumenico in petto e in persona, e dà a chi gli  contraddice dell’eretico per lo capo, senza una discrezione  al mondo. La seconda causa si è l’esagerazione, con cui  spesso travisa e guasta le più sante dottrine; alla quale fu  condotto parte dalla tempra del suo ingegno, parte dalle  preoccupazioni e dalle passioni del suo ceto, parte ancora  dalla vaghezza di stimolare la curiosità e di eccitare la  meraviglia degli uomini col nuovo e coll’immoderato.  Imperocché essendo egli patrizio, e vivendo in tempi poco  propizi alle pretensioni delle classi privilegiate, i contrasti  ch’ebbe a soffrire, e le vicende straordinarie e spesso orribili  dei tempi, che fu costretto a valicare, gli diedero una febbre  aristocratica così ardente, che non ne occorre per avventura  un altro esempio nell’istoria. E siccome il patriziato feudale  s’intreccia con un ordine di cose e con un vivere sociale,  che ora è mancato in gran parte, e che ebbe la sua  perfezione nel medio evo, perciò il Maistre fu condotto di  mano in mano a difendere e commendare gli usi e le  opinioni di quei tempi, senza distinguere il buono dal reo, il  vero dal falso, ripudiando il nuovo, solo perché nuovo, e  facendo buon viso al vecchio, al vieto ed al rancido, solo  perché simile all’antico. Così andando a ritroso del secolo,  e sostenendo quasi su ogni articolo la contraddittoria di ciò  che si fa e si pensa al dì d’oggi, egli ha ragione ogni qual  volta i moderni hanno il torto, e s’inganna quando l’età  presente è più savia della passata; onde non di rado egli si  mostra nemico acerrimo alla civiltà e tenero della barbarie.  Né si vuol già credere ch’egli abbia una notizia esatta e  profonda di quello stesso medio evo, che pur vorrebbe  rinnovellare; poiché al parer suo è medio evo tutto ciò  che non è odierno: questo è il supremo giudicatorio, che  governa i suoi pareri, e il filo, che indirizza i suoi raziocinii  e le sue conclusioni. Regola, come ognun vede, facile e  capacissima; perché a senno del conte la perfezione ideale  del medio evo consiste semplicemente nel rovescio di ciò  che oggi si fa e si pensa; per modo che non è malagevole il  trovarla. Il valente uomo non s’avvide da una parte, che il  medio evo conteneva molti elementi barbarici, i quali ne  guastavano i beni, e che dobbiam saper grado alla civiltà  moderna, che ce ne abbia liberati; e dall’altra parte, che  questa civiltà su molti articoli è il ristauro di qui vecchi  ordini, purgatone l’oro dalla scoria che l’alterava. Così la  monarchia dispotica introdotta da Carlo quinto, da Filippo  secondo, e da Ludovico quattordicesimo è una vera  modernità rispetto alla monarchia temperata, che fioriva nei  bassi tempi, e i cui ordini si rinnovellano all’età in cui  viviamo. Ond’è piacevole il vedere questo scrittore bandire  la croce addosso a tutti gli statuti moderni, senz’accorgersi  ch’egli combatte quello stato di cose, di cui altrove si fa  difensore; quasi che i papi, da lui levati a cielo, non abbiano  pugnato per più di tre secoli in favore di quanto ci vorrebbe  distruggere, e quasi che egli medesimo, tirato dalla forza  dei vero, in altri luoghi non lo confessi. Tanto è cieco il  discorso quando è governato solamente dall’affetto! Niuno  il prova meglio del Maistre, che per vaghezza di  contraddire all’età sua ogni cosa, ripugna non di rado a sé  stesso, e distrugge con una mano ciò che edifica coll’altra.  Da ciò anche nasce il suo amore pei paradossi, e quel suo  fare vaporoso, saltellante, sofistico, che può piacere a prima  vista, ma a lungo andare stanca ed infastidisce; perché non  ci trovi quella semplicità e concatenazione di pensieri, le  quali per ordinario dal vero non si scompagnano. Chi ha  una cattiva causa per le mani, e vuol rinfrescare dei  rancidumi, è costretto ad aiutarsi collo spirito e colle  esorbitanze; come fa appunto il Maistre; il quale mira del  continuo a colpire e abbarbagliare i lettori col nuovo,  coll’inaspettato, col meraviglioso, e tenta di sollevare con  un tuono misterioso e una prosopopea da oracolo sentenze  false, o almeno volgarissime. Quindi è che all’opposto dei  sommi maestri, i quali appianano e addimesticano al  possibile anco le cose più alte e difficili, egli dà un  sembiante di squisitezza e di affettatura alle più comunali;  dove i falsi filosofi si studiano d’indurre alla menzogna  l’aspetto e la veste della verità, egli s’adopera all’incontro a  mettere il vero in apparenza di falso, e ad imbellettarlo coi  colori propri delle opinioni cavillose e paradossastiche.  Scrittore facile ed elegante, il suo stile è di vena e scorre  senza fatica; ma sotto l’elocuzione disinvolta e cavalleresca  trovi spesso un discorso oscuro, manco, leggero, sofistico,  manierato, che va sui trampoli, non vede chiaro, e non si  affida di sé medesimo. Non può giudicare equamente l’ingegno e le opere del  Maistre chi non distingue in esso due uomini  differentissimi, cioè il cattolico umile, assennato, fervente,  amator del vero e del giusto, e il patrizio tumido e  indispettito, che tiene il broncio al suo secolo. Quando parla  il primo, le cose che ascolti son quasi sempre vere e belle  ed egregiamente dette; talvolta ancora hanno il pregio di  quella novità ideale, che consiste nel rinnovare  maestrevolmente l’antico. Tal è in gran parte l’opera  ingegnosa ed eloquente, in cui l’allobrogo scrittore difende  la pienezza del potere pontificale, e ribatte con nobile  ardimento le esagerazioni dei gallicani; tali pur sono alcune  di quelle pagine, in cui discolpa la Providenza contro i  ciechi rimproveri e le ingiuste querele dei mortali. Ma per  mala ventura questi pregi sono appannati da molti difetti, e  la collera del gentiluomo nuoce non di rado alla sapienza  del cristiano filosofo. Certo è doloroso il vedere che  patrocinatore della Providenza, la renda complice, per  giustificarla, degli errori e delle colpe degli uomini; e che il  lodatore dei Papa sia pure l’apologista dei feudi, del  dispotismo, della guerra, dei roghi e del carnefice. Quando  si trova la stessa penna volta ad usi così diversi, si vorrebbe  per onor del vero, si fosse solo applicato al patrocinio della  cattiva. L’ebbrezza dell’orgoglio patrizio si mesce quasi del  continuo alle credenze e agli affetti del valentuomo; e come  nulla è più contrario agli spiriti evangelici che la superbia  fondata nei privilegi del sangue, la filosofia del Maistre ha  spesso un sembiante pagano, ed è alienissima dal genio  mite, umile e magnanimo del Cristianesimo. E talvolta  riesce anche al puerile e all’inetto; perché lo spirito più  prelibato non salva dalle fanciullaggini chi è lungi dal  vero. Certo mi penso che la stessa superbia appiana non  avrebbe osato scrivere a sangue raffreddo le seguenti parole  pronunziate iteratamente dal Maistre con quel suo tuono di  oracolo: ”
<foreign lang="fra">Il n’a jamais existé de famille souveraine,  dont on puisse assignier l’origine plébéienne: si ce  phénoméne, paraissait, ce serait une époque du monde.  ” </foreign>
Gli Appii, benché certo non fossero dottissimi, se  conoscevano un poco l’istoria dei loro tempi, doveano pur  sapere che il contrario è vero; e che l’origine delle famiglie  celebri è quasi sempre plebea, quando non è vero; e che  l’origine delle famiglie celebri è quasi sempre plebea,  quando non è colpevole ed ingiusto. Imperocché il  patriziato feudale è l’effetto della conquista, cioè di un  delitto; e colla conquista incomincia la nobiltà storica delle  stirpi dominatrici. Se non si può risalir più alto e mostrare  le stipite plebeo di tali schiatte, questo non nasce già da una  legge arcana della Provvidenza, ma da un fatto  semplicissimo e poco onorevole a coloro che concerne;  cioè dalla barbarie e dell’ignoranza dei conquistatori, che  non hanno storia prima di domare i popoli più civili. Perciò  il <hi rend="italic">non potere assegnare l’origine plebea delle famiglie  sovrane</hi>, proviene in parte dalla tristizia, in parte dalla  selvatichezza di coloro che le fondarono. Vegga il Maistre  quanto questa doppia cagione sia onorevole per la causa che  egli difende. Io credo che onora assai più le famiglie  sovrane chi fonda la legittimità loro sopra l’investitura di un  diritto anteriore fatta dalla Chiesa e dalle nazioni, e sopra i  loro meriti verso queste, invece di risalire alla oscura loro  origine. Anche nei paesi civili non si ha per lo più memoria  dei principii delle famiglie illustri; ma un ragazzo di dodici  anni, purché un po’ svegliato, avrebbe saputo insegnare  al conte, che ciò succede, perché i primi principii delle  famiglie illustri non sono illustri, e la storia per ordinario  conserva i fatti illustri solamente. Oltre che io non intendo  bene che cosa si voglia significare per origine plebea delle  famiglie; improcché, s’egli è certo che tutte le famiglie  provengono da un solo uomo, la quistione si riduce e sapere  se Adamo sia stato nobile o plebeo. Ma queste  considerazioni, che pur sono così semplici ch’io mi  vergogno quasi ad esporle, non bastavano al Maistre; il  quale avea d’uopo dello straordinario per corroborare quella  sua sentenza, bellissima in bocca di un Cristiano, che certe  famiglie sono naturalmente nobili e sovrane, e stabilire ciò  che egli chiama piacevolmente il <hi rend="italic">dogma della  nobiltà</hi>. Fuori dei popoli soggiogati dalla conquista,  l’origine eziandio trivialissima; la quale si è che presso tali  popoli tutto il mondo è popolano. Qual è la nobiltà degli  Stati Uniti? Quel mondo immenso della Cina non ha  patriziato; perché il mandarinatico non è ereditario, ma  elettivo, e l’imperio cinese è l’unico paese del globo, che  serbi ancora, almeno in parte, il genio e le forme del  patriarcato de’ primi tempi. E pure venti e più dinastie  uscirono da tal nazione, che supera in ampiezza di paese e  in frequenza di popolo la culta Europa; fra le quali quella  dei Ming, che fu una delle più famose, e liberò la patria  dalla oppressione dei Tartari mongoli, fu fondata da un  misero guattero. Un guattero fondare una famiglia  imperiale, che regnò gloriosamente per lo spazio di due  secoli e mezzo! Se il povero conte avesse saputo questo  orribile scandalo dato dalla Providenza nell’Asia orientale,  avrebbe, credo, perduto il cervello; o almeno si sarebbe  astenuto dal dire che se <hi rend="italic">questo fenomeno avesse luogo,  comincerebbe una nuova epoca del mondo</hi>. Ma egli non  poteva ignorare, anche senza squadernare gli annali cinesi,  che il fenomeno era molto antico, ed era stato suggellato  più volte con modi ordinari e straordinari dal cielo.  Imperocché, incominciando da Abramo e da  Melchisedech, egli è difficile il provare che nelle vene di  quegli antichissimi monarchi scorresse sangue patrizio; e  ogni monarchia primitiva, che non sia stata infetta dal  sistema eterodosso delle caste, fu indivisa dal patriarcato e  plebea. La famiglia reale più insigne che sia stata al mondo,  cioè quella da cui Cristo discese, ebbe un’origine  popolanissima; quando, non si voglia credere che gl’Israeliti  avessero dei baroni, e Isai, padre di David, fosse conte o  marchese. Mi duole di dover intrattenere il lettore con tali  avvertenze; ma egli è pur necessario per mostrare quanto  sia serio il connettere del Maistre a questo proposito. Si  potrebbero passar le inezie; ma come mai un cattolico può  tacere e dissimulare, quando legge le parole seguenti? “
<foreign lang="fra">Il appartient aux prélats, aux nobles aux grands  officiers de l’État d’étre les dépositaires et les gardiens  des vérités conservatrices, d’apprendre aux nations ce qui  est mal et ce qui est bien, ce qui est vrai et ce qui est faux  dans l’ordre moral et spirituel: les autres n’ont pas droit de  raisonner sur ces sortes de matiéres. ” </foreign>
 <hi rend="italic">I nobili e i  grandi uffiziali dello stato</hi> accoppiati ai vescovi  nell’ufficio di conservare e insegnare il vero morale e  religioso! I nobili soli fra laici hanno il diritto di ragionare  sulla filosofia e sulla religione! In verità che il Maistre non  poteva eleggere una scena ideale più acconcia di  Pietroburgo all’insegnamento di tali dottrine; né provare  meglio la bontà della sua sentenza, e l’attitudine patrizia a  filosofare e a teologizzare dirittamente, che discorrendo in  tal modo, egli nobile, di morale e di Cristianesimo. Io non  so indurmi a credere che un uomo pio come il Maistre  avvertisse l’assurdità e la reità di tali parole; ma mi  maraviglio bensì che le opere, in cui esse si contengono,  siano date fuori dalle <hi rend="italic">società dei buoni libri</hi>senza  correzione di sorta, e si citi da certuni, come autorità  teologica, uno scrittore pieno di esorbitanze sì gravi, e  ignorante sino a tal segno i dogmi e l’indole della nostra  fede. La terza e ultima cagione della poca utilità degli sforzi e  delle fatiche di questo scrittore, e in parte eziandio de’  suoi traviamenti, è il genio francese che domina in tutte le  sue opere. Ora egli è scritto in cielo che l’instaurazione  della vera scienza e della religione non possa uscire da  quella stirpe, che ha principalmente cooperato alla loro  ruina, e che per nessun verso può vendicarsi il primo seggio  nel concilio dei popoli europei. Il Maistre fu nativo della  Savoia; e se avesse risposto fedelmente all’istinto patrio  avrebbe dovuto sentire e pensare italianamente; perché gli  abitatori di tal contrada sono in parte italiani di spiriti,  benché francesi di lingua. Ma la lingua appunto sviollo;  perché essendosi avvezzo a pensare, come gli uomini di  cui usava la favella, e nutrendosi delle loro lettere, divenne  a Poco a poco un de’ loro, se non in tutto, almeno su  molti punti, e specialmente nel discorso e nell’affetto; le  quali due cose nel Maistre sono galliche, eziandio quando  le adopera ad esprimere opinioni di un’altra natura. Certo  quel suo fare e porgere arrogante e millantatore, quel suo  andare a balzi ed a capriole, quel suo tuono che tiene  dell’oracolo insieme e del cantimbanco, quel suo procedere  sofistico anche quando difende il vero, e sovrattutto quella  furia di esagerazione che lo possiede, son qualità  squisitamente francesi, (parlo dei Francesi moderni), e  alienissime dalla gravità e dalla riserva degli Italiani. I quali  recano anche negli errori e nelle improntitudini una virilità  e saldezza loro propria, e non si scordano mai affatto il  senno pratico, né perdono il sentimento del loro paese e  del secolo, eziandio quando si abbandonano agl’impeti  dell’immaginazione. Perciò si può dire che pur dove  l’opinione del Maistre fu inspirata dalle salutari influenze  della prossima Italia, gli accessori che l’accompagnano sono  di conio gallico; come si può vedere nella sua opera sul  Papa; la quale, dettata da un vivo sentimento della  cattolicità italiana, è pur piena di disgressioni e d’aggiunti,  che al tema principale ripugnano. Egli è infatti in tal libro,  che si trova questa singolar sentenza, <hi rend="italic">spettare agli  scrittori francesi l’eminente prerogativa di nominare le cose  in Europa</hi>; la qual sentenza consuona a ciò che egli  spesso ripete sulla maggioranza della lingua francese. Ma  come mai un uomo, che considerò il Papa, come il perno  della civiltà europea, poté dare il primato a un idioma  diverso da quello d’Italia! Troppo ripugna il separare due  cose indivise e indivisibili, quali sono il pensiero e la  favella, e porre il cervello di Europa in Roma e la lingua in  Parigi. Chi non vede l’Idea e la parola esser cose  inseparabili, e del paro richieste a constituire l’essenza  dell’oracolo, che risiede nel loro accoppiamento? E qual è  l’oracolo legittimo del mondo, se non Roma? Per qual  cagione la lingua toscana, che fu per qualche secolo  l’eloquio civile e gentile di una parte dell’Europa colta,  divenne eziandio la favella parlata del Lazio, doveché il  resto d’Italia serbò i suoi dialetti per l’uso volgare, se non  perché il pensiero romano non poteva essere segregato  dalla lingua principe? E da quanto tempo, per Dio, i  Francesi <hi rend="italic">hanno l’eminente prerogativa di nominar le  cose in Europa</hi>? Appunto da che l’Europa smarrì l’unità  religiosa, e venne meno l’universale balia del Pontefice.  Quando questi regnava spiritualmente sul mondo, e ne  moderava civilmente i destini, <hi rend="italic">l’eminente prerogativa di  nominar le cose in Europa</hi>, era affidata ai concittadini  del Papa, e ai successori di quel popolo, che aveva  posseduto in antico il medesimo privilegio. Imperocché i  Romani, e non i Galli, imposero ragione e lingua all’antico  Occidente, come i Toscani, e non i Francesi, diedero lettere  e sermone aulico ed illustre alle nazioni moderne, quando  rinacquero a umanità e pulitezza di vita. L’universalità  civile e erudita della lingua latina e dell’italiana cominciò a  scadere nei tempi della Riforma per opera di Lutero e di  Calvino, che furono i primi a introdurre l’uso dei vernacoli  barbari nelle cose di religione, poi per industria di Cartesio,  che fece altrettanto nella filosofia e nelle altre scienze; poi  di Ludovico decimoquarto, che stese questa usanza alle  faccende politiche, intruse il gergo imbelle di Versaglia  nelle varie corti d’Europa; e finalmente del Voltaire di  Napoleone, che compierono l’opera. A questi sei uomini  d’infelice memoria debbono i Francesi di oggidì  <hi rend="italic">l’eminente prerogativa di nominar le cose in Europa</hi>;  sei uomini primeggianti fra i più insigni nemici del Papa e  d’Italia. Non voglio già pareggiare per ogni verso in questa  orribile preminenza il Descartes, Luigi, e il Buonaparte ai  tre altri menzionati; ma se le intenzioni dei primi furono  diverse e le colpe minori, calamitosi del pari, o poco meno  tornarono gli effetti. Io non so abbastanza meravigliarmi  come il Maistre, nemico così fiero del gallicanismo e della  filosofia regnante nel passato secolo, non siasi accorto che  il predominio della lingua francese in Europa è dovuto  principalmente al signoreggiare di quelle due dottrine.  Vedesi che lo scrittore allobrogo, invasato e aggirato  dagl’influssi gallici, ignorò la prima condizione del  risorgimento cattolico ed europeo; la qual consiste nel  ritogliere alla Francia la signoria intellettuale e morale da  lei usurpata. Il che non può succedere, finché le si  permette il primato della lingua, e il cinguettìo della Senna,  contamina le caste orecchie degli altri popoli, specialmente  di noi Italiani, e ciò che si stampa in Parigi di più frivolo e  mediocre ingombra i nostri studi e le nostre biblioteche. Il  predominio del parlare importa il prevalere legittimo del  pensare; e il popolo posseditore di questo, perché unico  custode dei principii ortodossi, è l’unico che abbia  <hi rend="italic">l’eminente prerogativa di nominar le cose in Europa</hi>.  I Francesi non possono attribuirsela, sia perché han perduti  i veri principii, e perché sono destituiti naturalmente della  vena inventiva e immaginativa, di cui son gl’Italiani forniti  sopra ogni altra nazione. I Francesi col loro idioma facile e  leggiero possono esser traduttori, ma non autori; possono  diffondere gli altrui concetti e ripeterne i nomi. ma non  essere trovatori degli uni né degli altri. Se la lingua  gallica, di comun consenso, è la più povera di tutte, come  potrà ella possedere <hi rend="italic">l’eminente prerogativa di nominar  le cose in Europa</hi>? Non è egli ridicolo il voler, che il  mendico faccia la limosina ai ricchi, o ai meno indigenti di  lui? Pur troppo che l’Europa fece per due secoli questo bel  calcolo, e ora può levare il conto di ciò che ci ha  guadagnato. Ma la Providenza per salvarci nostro malgrado,  o almeno toglierci ogni scusa o pretesto d’errore, ha  percosso ai dì nostri le lettere francesi di una sterilità tale,  che i loro amatori più fervidi non possono dissimularsela.  Ai quali è da sperare che succederà come al bambino, il  quale si divezza dalla poppa vendereccia della nutrice,  quando provandosi e riprovandosi a succiarla, la trova vizza  e affatto vuota del nutritivo liquore. Parlando della guerra, il Maistre non teme persino di  giustificare e lodare ciò che chiama
<foreign lang="fra"><hi rend="italic">l’enthousiasme  du carnage</hi>. ( <hi rend="italic">Soirées de S.7Pétersb</hi>. Entret,  7 ). </foreign>
Che mansuetudine cristiana!;  <hi rend="italic">consid. sur la France</hi>, <hi rend="italic">chap.</hi> X, t. 3.  <hi rend="italic">Essai sur le princ. génér, des const. polit.</hi>,  Préface. <hi rend="italic">Consid. sur la France</hi>, loc. cit.. <hi rend="italic">Soir. de S.7Pétersb.</hi>, Entret., 10.  <hi rend="italic">Soir. de S.7Pétersb.</hi>, Entret, 8. <hi rend="italic">Du Pape</hi>, liv. 4, chap. 4.</p></note>.  Schifoso e non tollerabile è il vezzo di questo autore, per  altri titoli benemerito, allorché egli tira a una legge di  natura e di Providenza l’istinto perverso e snaturato  dell’orgoglio umano. Imperocché l’orgoglio è la sola  origine di quel sentimento, per cui il nobile si crede  superior di natura agli uomini, contro il dogma espresso e  supremo dell’unità di origine e della comune fratellanza di  natura e di redenzione. E se i complici dell’albagia feudale  non professano la dottrina contraria colla speculazione, essi  l’approvano coll’affetto, e la mettono in pratica, il che è  assai peggio; perché il lor modo di sentire e di ragionare  sulle gentilizie prerogative, presuppone logicamente la  dottrina funesta e paganica della pluralità originale del  legnaggio umano. Ond’è che i loro sofismi si riducono  appunto a quelle misere arguzie, con cui i bianchi oligarchi  degli Stati Uniti sogliono difendere la loro maggioranza e  tirannide sui poveri Negri e sui nativi abitanti del paese  usurpato da loro. Chiunque contraddice per diretto o per  indiretto, colle parole o colle opere, colle dottrine o coi  sentimenti, al gran dogma evangelico dell’unità e  medesimezza di origine e di natura in tutti gli uomini, non  pretenda al titolo di cristiano, né si prometta quando che sia  di appartenere a quella patria, dove non regna ineguaglianza  di sorte, fuor che quella dei meriti e delle azioni. E che  diremo di coloro, che si recano espressamente a gloria il  discendere dai truci invasori e devastatori d’Italia, e si  vantano che la nobiltà loro sia prezzo di sangue e di rapine?  Che si ascrivono a lode ed a merito le scellerate prodezze  dei loro avi? Che celebrano i feudi e i martori della  plebe; che commendano la conquista ed esaltano il più  esecrabile misfatto, che gridi vendetta al cielo? Che  cos’erano quei baroni, leudi, gasindi, che piombarono sulla  bella Italia e dissiparono ogni suo bene, se non masnadieri e  ladroni? Superbi patrizi, vantatevi pure, se vi aggrada, di  aver avuti per padri i barbari, i conquistatori e i distruttori  della vostra patria. Noi non v’invidiamo questa origine  privilegiata. Se ne fossimo partecipi, ci copriremmo il viso  per la vergogna, e cercheremmo di lavare al meglio la  macchia del nostro legnaggio, invece di rallegrarcene e di  ostentarla fra i popoli cristiani. Noi ringraziamo Iddio di  averci fatti nascere plebei, se il patriziato consiste nell’aver i  marrani per antenati, o per istipite un ribaldo. I nostri padri  furono poveri ed oscuri, non calpestarono i deboli, non  vennero in fama colle insolenze, non cercarono di farsi  grandi coll’ammazzare e rapire. Oh! gloriatevi che i vostri  maggiori abbiano diserto il mondo e popolato l’inferno,  dove, se imitate la superbia dei loro spiriti, morendo, li  troverete. A noi diletta il poterci confidare che i nostri, i  quali soffersero in silenzio vissero senza gloria e morirono  senza compianto, siano scritti nel libro di Dio e abbiano  parte al suo celeste regno. Questi sono i titoli gentilizi, di  cui ci onoriamo; queste le nostre domestiche glorie:  imperocché chi ama l’Italia e adora la fede di Cristo, non  può invidiarvi o contendervi quelle che millantate.</p>
<p>	Queste censure non riguardano certamente il patriziato  civile d’Italia, come quello che si fonda nei meriti di coloro,  che ne acquistarono il lustro alle loro famiglie, e nel savio  disponimento dei principi, che comunicando un raggio del  loro splendore ai benemeriti della comune patria, vollero  che tal privilegio nella loro prole, come il trono nella linea  reale, si propagasse. Ma affinché per la debolezza e la  malizia degli uomini la nobiltà civile non si corrompa, né  pei costumi e gl’influssi, se non anco pel potere, traligni in  feudale, egli è d’uopo che venga solo apprezzata e onorata,  in quanto si serba congiunta al senno e alla virtù, che la  partorirono. Essa si dee perciò considerare come un  estrinseco contrassegno di questi beni, che rendendoli più  cospicui, li rende eziandio più giovaturi, piuttosto che come  un merito intrinseco, che possa supplire alla loro mancanza.  E tornerebbe certo a gran danno quando l’opinione contraria  si radicasse, e gli uomini si avvezzassero a credere che un  cittadino ignorante e vizioso sovrasti pur di un carato ai  popolani, solo perché egli è nobile, e non sottostia anzi a  coloro, che lo vincono di moralità e di coltura. A quelli, che  allegano la purezza e lo splendore del sangue, io non oserei  disdire il piacere di usar queste innocenti metafore, purché  non si piglino in senso feudale, ma servano a rendere più  virtuoso, più dotto, più magnanimo chi le adopera e se ne fa  bello. Ma se invece di produr questo effetto, esse lo  inducessero al vizio e alla trascuraggine, dico che non v’ha  purezza, né splendore di sangue, che abbia il menomo  valore dinanzi a Dio e dinanzi agli uomini che pensano  rettamente, se non è accoppiata ai veri, pregi dell’animo e  ai meriti che ne derivano. E aggiungo che il patrizio  ignorante e corrotto perde ogni titolo verso la stima altrui,  ed è assai più biasimevole di coloro, che locati in minor  condizione, sono incolti e viziosi; imperocché, avendo per  la qualità del suo grado più copiosi e più efficaci sussidi,  onde ingentilirsi e dar opera alle virtù, se egli non usa o se  abusa di tali mezzi, si fa reo di maggior colpa e più degno  di vituperio. Coloro adunque, che vantano la purezza e lo  splendore del sangue senza il sapere e la virtù vadano a  predicare la loro dottrina fra i barbari e gl’infedeli; e non  osino levar la fronte, né aprir la bocca fra gli uomini  religiosi e civili. Oggi chiunque non è stupido o tristo è  persuaso che la vera nobiltà dell’uomo è riposta nella virtù;  e che questa sola può dar qualche pregio agli stemmi ed ai  titoli estrinseci di maggioranza e di onore. Passato è il  tempo, in cui Pietro Micca, martire e salvatore della patria, e  sovrastante per la grandezza eroica dell’animo e del fatto ad  ogni altro nome degli annali piemontesi, era ricompensato  con un vil tozzo di pane gittato per misericordia alla  derelitta moglie e agli orfani figliuoli  <note place="foot"><p> Il Botta, raccontato il fatto dell’illustre minatore, così  prosegue: ” Torino fu salvo quel giorno; perché, se non  era del generoso Biellese, nissun Eugenio, né nissun  Vittorio Amedeo il salvavano, e l’opera loro veniva indarno.  Da lui la corona ducale fu conservata, e la regia posta in  capo ai principi di Savoia. A questo passo esito, ed ho  vergogna a dire come la famiglia dell’eroico preservatore  sia stata ricompensata: le furono statuite due rate di pane  militare in perpetuo, come se il nobilissimo fatto una  nobilissima ricompensa non avesse meritato, e qui si  trattasse solamente di saziar la fame di chi portava il nome  di un eroe. Un autore già da me altrove citato, che scrisse  recentemente in lingua francese memorie storiche della casa  di Savoia, riprende alcuni apprezzatori moderni, come gli  chiama, i quali credendo, come continua a dire, che tutto  possa e debba pagarsi al peso dell’oro, hanno stimato assai  meschina quella ricompensa all’antica. Poi se ne va loro  rammentando che un ramo d’ulivo, particolarmente  consecrato a Minerva, era in Atene la più bella delle  ricompense, e che la facoltà dei potersi sedere alle mense  pubbliche di Sparta era il più onorevol premio delle fatiche  sparse in pro della patria. Ciò stà molto bene, ma non so  che il Piemonte fosse Atene o Sparta. La monarchia doveva  premiare i discendenti di Micca con gli onori, che’essa dà,  come le repubbliche antiche premiavano cogli onori,  ch’esse davano. Il pane si dà ai poveri, non ai gloriosi. Che  pane, che pane! Ripeto che ho vergogna. Ma Micca era  plebeo; la ricompensa data, o piuttosto l’oltraggio fatto a chi  il suo nome portava, denota il caso, che si faceva in  Piemonte a quei tempi dei popolani. A’ giorni nostri si  conobbe l’indecenza. Cercossi, (miserabil caso, che cercare  si dovesse), l’ultimo rampollo della famiglia del Micca, un  vecchi assai di tempo, che se ne viveva a sé medesimo ed  agli altri sconosciuto nelle sue montagne. Il fecero venire a  Torino, e d’un abito di sergente artigliere il vestirono. Poco  capiva quel che si volessero; il suo idiotismo provava  l’antica ingratitudine. Il corpo degl’ingegneri fece coniare  una medaglia in onore di Pietro Micca, tardo testimonio di  una virtù che ha poche pari. La data della medaglia onora  chi la procurò, disonora chi tardò. Ahi! pur troppo freddi  furono gli scrittori contemporanei ed i moderni, che di  cotesto fatto parlarono! Ahi! troppo restii sono gli uomini  alla gratitudine! ”. Una medaglia è poca cosa per onorar la  memoria dell’unico Piemontese, che salvò colla sua vita la  patria; ma ho inteso dire che il busto di lui si vede oggi nel  palagio magnifico dell’Arsenale. Speriamo che sotto la  famiglia regnante, giusta estimatrice del bello e del grande,  la riconoscenza pubblica verso un atto di virtù  impareggiabile avrà il suo compimento, e la statua colossale  di Pietro Micca sorgerà in luogo pubblico come quella di  Emanuele Filiberto, per insegnare ai posteri che la virtù  eroica congiunge gli estremi della catena sociale, e pareggia  dopo morte ogni fortuna. Un minatore, secondo l’estimazione autorevole del mondo,  è più che un oste. Or veggasi come la Cina monarchica,  ma pagana, ricompensò un oste per un atto di virtù privata  assai minore di quello del Micca, poiché non ebbe a costar  la salute né la vita dell’operatore. “Intorno a ciò dell’onorar  la virtù, serbando memoria, quanto far si può, immortale  de’ virtuosi, ne vedrem pruove tali, che beato il mondo  s’egli non isdegnasse di farsi in ciò discepolo della Cina: e  perché è d’altro luogo il dirne, siane qui per saggio il  magnifico tempio, che nella Provincia di Sciansì fu eretto a  spese del pubblico, e consagrato al nome al merito di un  Oste che mortogli nell’albergo un ricchissimo passeggere,  ne serbò il tesoro,che aveva seco in danari, avvegnaché  non commesso alla sua fede, e poscia a non so quanto,  avvenutosi a viaggiar per colà il figliuolo del morto, che del  tesoro del padre non sapeva nulla e perciò di nulla il  richiedeva, tutto a lui fedelmente il rendette: più contento di  rimanersi povero e innocente, che diventar ricco e  colpevole. Or perciocché nella Cina la virtù in cui che si  trovi è pregiata, né la viltà del suggetto può nulla a  renderla vile, anzi essa può tutto a rendere lui glorioso; non  nocque al valent’uomo l’essere della condizione di un Oste,  sì che non gli si edificasse per comune assenso un sontuoso  tempio, per quivi eternamente avere in memoria il suo  nome, e in riverenza il merito della sua fedeltà; anzi tanto  se ne pregiò la sua patria, che per lui prese nome, che suona  quanto Amante o Seguace della pietà. ” <hi rend="italic">Stor. d’Ital. contin. da quella del Guicc.</hi>, lib. 35.  . BARTOLI, Cina, I, 25.</p></note>. Quel tozzo di  pane, signori patrizi, dato per guiderdone alla prole di un  uomo, a cui la Cina pagana e l’antica gentilità avrebbero  creduto di far poco, innalzando un tempio o una statua, ma  che per essere plebeo fu giudicato indegno di maggior  mercede da quella patria che aveva salvata, basta a provare  quanto fosse sapiente la religione, delicata la cortesia e  magnifica la liberalità degli avi vostri. Richiedendo nei  nobili il sapere, sarebbe ridicolo il volere che tutti siano  dotti e letterati di professione; ma assai saputo e benemerito  è chiunque usa l’ingegno ricevuto da Dio, per abilitarsi a  servire utilmente il principe e la patria. Se però il dar opera  largamente agli studi non conviene a tutti, v’ha una certa  coltura di spirito, che profitta in ogni condizione, e da cui  un uomo civile non può dispensarsi quando abbia quegli agi  e mezzi estrinseci, che a niuno tanto abbondano quanto ai  nobili cittadini. E per la stessa cagione il culto più speciale  delle Scienze e delle lettere amene dovrebbe trovare molti  amatori e seguaci fra i gentiluomini italiani; A quali  renderebbero per tal modo un servigio immortale alla patria  coll’opera e coll’esempio. Lode sia a quegli egregi patrizi,  che onorano le varie province della penisola, non solo  proteggendo le buone lettere, ma coltivandole con ardore e  con gloria, e sono tanto più benemeriti, quanto che vivono  fra molti avvezzi a consumare oziando e lascivendo la vita.  La qual lode un secolo fa non si sarebbe potuta dare al  patriziato piemontese, che solo dei civili negozi e del ferro  si compiaceva. Ma da che l’Alfieri e il Caluso lo  invitarono e invogliarono col loro grande esempio a entrar  nell’aringo della sapienza, svegliando in lui i sensi della  gentilezza italica, egli si mostrò degno e capace di seguir le  vestigie di tali duci. Non vi ha quasi alcuna parte  dell’austera scienza, delle arti belle e della varia erudizione,  che non sia stata da un secolo in qua felicemente culta e  illustrata dai nobili del Piemonte; e i soli nomi coetanei de  Saluzzo, del Balbo, del Provana, dell’Azeglio, dello,  Sclopis, del Petitti, del San Quintino, del Santarosa, e di altri non pochi, son bastevoli a mostrarlo. Ben si desidera che il patriziato subalpino  dismette affatto ogni reliquia di quegli usi gallici, che nei  tempi addietro invalsero presso di esso, e vennero radicati  da una lunga consuetudine imperocché ad uomini, in cui  vive e risplende purissimo il sentimento della dignità  italiana, come sono i nostri ottimati, mal si addice il parlare  e lo scrivere francescamente.</p>
<p>	Un’altra condizione del patriziato civile consiste nella sua  perfetta soggezione alle leggi, la quale dee esser tale, che  non corra per questa parte il menomo divario fra il primo  dei cittadini nobili e l’ultimo de’ plebei. L’uso contrario  sarebbe iniquo, tirannico, incomportabile in un paese  cristiano e mal frutterebbe al governo, che se ne rendesse  complice col tollerarlo e non mettervi ostacolo. Né alcuno  creda che l’egualità civile offenda il decoro dei nobili; ché  anzi vi conferisce; perché non può essere riverito chi è  odioso e detestato; e le prepotenze impunite dei  gentiluomini eccitano l’odio del pubblico con danno tanto  maggiore, quanto che il torto di pochi ridonda in  pregiudizio di tutti, e rende esoso il ceto in universale. Si  vuol dire dei patrizi quel medesimo che dei preti; ai quali  certi privilegi, che li partono dal comune dei cittadini, non  fanno buon pro, e tornano spesso a grave scandalo di molti  e a disdoro della religione. Ma certo l’eguaglianza legale  non basterebbe a partorir quegli effetti di utilità pubblica,  che si aspettano dai patrizi, se non penetrasse nei loro  costumi, affratellandoli cogli altri ordini della nazione.  Imperocché, se invece essi considerano le classi minori dei  cittadini come caste immonde, e schivano i popolani, quasi  temono di macchiarsi e di avvilirsi conversando con essi, e  usano soltanto fra loro od in corte, non potranno mai  cooperare a quella civil concordia, dal cui difetto nacquero  la disunione d’Italia e il dietreggiare dei nostri  miglioramenti. Né giova a giustificare la schifiltà dei  nobili quella differenza di educazione, che corre fra loro e i  popolani eziandio colti; perché anche nei modi dei nobili  non tutto è oro di coppella, e certe movenze, certi vezzi,  certi attucci, certi lezi, certe delicature, certe smancerie,  che si usano da alcuni gentiluomini per segnalarsi dagli  altri, starebbero forse meglio alle gentildonne. Se le  maniere dei popolani sono più rozze, per compenso  riescono anche più semplici; e senza semplicità non vi ha  grazia virile, né bellezza; le quali mancano ogni qual volta  la natura è sopraffatta dall’arte. Ond’è che le affettature e  le squisitezze delle parole e dei portamenti solite ad usarsi  nelle corti e presso alcune nazioni, come verbigrazia i  Francesi, sarebbero intollerabili nel giro ideale della  imitazione poetica, pittorica, scultoria, (salvo che  s’introducano per muovere a riso), anche a coloro, cui  piacciono nella vita reale in virtù della consuetudine. Ma io  concederò volentieri che i modi dei popolani tengano  spesso dei rustico e del plebeio, e possano offendere la  delicata leggiadria e la sopraffina eleganza dei nobili; se  non che, ciò nasce appunto dal vivere segregato, onde i  borghesi non possono ricevere le influenze della classe  superiore. Anche i gentiluomini erano ruvidi e foresti,  quando vivevano selvaggiamente intanati nelle loro  castella, e non ne uscivano che per correre alla guerra o alla  caccia. Che se essi si ripulirono praticando coi cittadini, coi  chierici e coi principi, giusto è che rendano lo stesso  servigio a chi arricchisce la patria, versando pei fondachi,  pei banchi e per le nobili officine, purché non sia estrano a  quella soda cultura, che rende profittevole la comune  usanza, e in cui consiste l’aristocrazia naturale, che è la  sola reale dei popoli civili. Così i nobili e i borghesi,  trattando insieme, si gioveranno reciprocamente, rimettendo  gli uni della loro affettazione e alterigia, e gli altri della  meschinità e grettezza, che spesso è loro giustamente  imputata; e potranno insieme riuniti volger l’opera loro a  pro di quella povera plebe, che è la parte più sacra,  perché la più misera, la più vilipesa, la più faticante, la più  numerosa, e sovente, la più pia, proba e costumata  dell’umana famiglia. Così anche i gentiluomini  consolideranno il potere del principe; a cui, vivendo isolati,  tornano inutili, e insolentendo, apparecchiano la rovina.  Errano coloro, che credono la nobiltà feudale o fondata sul  mero privilegio della nascita, senza i meriti delle opere,  giovare alla monarchia, costituendo intorno al trono una  gerarchia ereditaria come il trono medesimo. Io credo anzi  il contrario; perché l’abuso del reditaggio inutile e gravoso  dei nobili tende a screditarlo e renderlo odioso eziandio nel  principe, dove pure è necessario e sacro, facendo nascere  quei desiderii democratici ed immoderati, che partoriscono  le rivoluzioni. Ond’io penso che il miglior partito per  rovinare una monachia sia l’instituire a costa di essa un ceto  aristocratico prepotente e vizioso, in cui il privilegio dei  natali supplisca alla virtù, al sapere, all’ingegno, e agli altri  pregi e meriti reali dell’animo e della vita. E la storia si  accorda col mio parere; imperocché fra tutti i principati  antichi e moderni, che caddero per violenza, non se ne trova  forse un solo, a cui non abbiano contribuito i soprusi e le  avanie delle classi privilegiate. Citerò per un  esempio illustre e casalingo, la monarchia  piemontese; la quale sul finire del secolo scorso non  sarebbe probabilmente caduta, senza la boria e l’arroganza  incomportabile di alcuni patrizi, che facendo odiare chi  governava, cagionarono la disunione, poi le congiure, i  tradimenti, le sommosse, le sanguinose giustizie e tutto quel  successo di cose, che dette finalmente in preda ai Francesi  una sì bella parte d’Italia. Il Botta, scrittore prudente e  assegnato, tenero della monarchia piemontese, e non solo  amico, ma parziale dei nobili, conferma espressamente la  mia avvertenza in più luoghi della sua storia. E certo  quell’unione, che sola può salvare il Piemonte contro un  impeto straniero, è indarno il promettersela, se i plebei e i  borghesi astiano i nobili; il che avverrà sempre, quando ne  siano avviliti e bistrattati, se già non si mutano radicalmente  le condizioni della natura umana.</p>
<p>	Quando in un altro mio discorso io confortai i nobili  piemontesi ad essere modesti, stimai facendolo di  adempiere il debito di un pio cittadino verso la patria. E non  che il mio dire sia stato mosso da alcuna cagion personale o  da privato risentimento, godo di poter dichiarare che nei  nobili italiani da me praticati ho sempre trovata quella  affabile dignità di maniere, che si addice al vero  gentiluomo, e talvolta un fiore di virtù e di cortesia  finissimo, atto a destare eziandio nei più schivi affetto e  riverenza. Tal è senza dubbio il maggior numero dei nobili  subalpini; nei quali perciò non invano il Piemonte e l’Italia  tutta collocano gran parte delle loro speranze. Ma io non ho  potuto e non posso dissimulare che se ne trovano alcuni  pochissimi, i quali, usando modi affatto contrari, fanno un  grave torto alla riputazione dell’universale. Se costoro  hanno per male che io gli ammonisca francamente dei loro  difetti, secondo il debito dello scrittore, io ho per più male  assai che essi non se ne emendino, e non imparino l’utile  loro, non dico già dalle mie parole, ma dai fatti.  Imperocché vent’anni di tumulti, di rivoluzioni, di guerre,  di esilii, di umiliazioni e perfino di estrema miseria, che  costrinse alcuni di essi ad andar raminghi pel mondo e a  chiedere la vita per Dio, dovrebbero farli rinsavire, e  persuaderli che mal provveggono all’onore e alla sicurezza  loro, tornando alle antiche usanze, e cercando di rinnovare  le insolenze e le tristizie baronali del medio evo. Non  manca pur troppo ai dì nostri chi in secreto sospira il fodero  e la gleba, e ricorda con desiderio quei tempi beatissimi in,  cui ne andava assai più a un popolano per avere ucciso il  cane o il cervio di un nobile, che ad un nobile per avere  ammazzato un plebeo. Ma questi voti e questi sospiri sono  inutili; conciossiaché le iniquità legali dei tempi andati  non possono rivivere sotto l’imperio giusto del cielo; e  sarebbe tanto impossibile agli odierni patrizi il rinnovare i  feudi, quanto era agli antichi feudatari il ritornare  antropofagi come i popoli selvaggi. E quanto è impresa  santa e pietosa il ritirare le instituzioni buone verso i  loro principii, tanto sarebbe empia e scellerata opera,  (quando non fosse ancor più vana e ridicola), il volere  ripristinar gli abusi sterpati dallo zelo dei savi e dal tempo  col sacrificio di molte generazioni. E chi lo tentasse in Italia  sarebbe reo, non solo di civiltà offesa, ma di maestà,  quando i nostri principi con mirabile accordo sudarono per  molti anni a svellere dalle radici gli ordini feudali, e il re di  Sardegna ne ha testé stralciate sapientemente le ultime  reliquie nell’isola feconda e monumentale, da cui si  denomina la sua corona. Chiunque ama la monarchia,  chiunque detesta le discordie interne e le invasioni  forestiere, dee desiderare che i nobili si comportino  civilmente e modestamente, e se qualcuno di essi trascorre  sia prontamente e vigorosamente rintuzzato colle pene  debite, acciò non talenti a’ suoi consorti d’imitarne gli  esempi. E io, che amo e venero l’illustre Casa di Savoia, e  non potendo nella mia mente separare la sua felicità da  quella del Piemonte e di tutta Italia, desidero che col tempo,  secondo l’augurio di un virile ingegno,  Quanto il corso del Po proceda e imperi,  non posso essere accusato, se guardando ai mali presenti e  temendo i futuri, bramo che il patriziato piemontese si  governi in modo da poter essere il sostegno di quella, lo  scudo e il propugnacolo. Quando taluno mi opponesse che  per aver buon garbo a fare queste avvertenze e censurare i  nobili, dovrei esser nobile io stesso, mi troverei davvero  alquanto impacciato a rispondere. Tuttavia, pensandoci un  poco, potrei forse dire, che sebbene io sia uno del popolo,  mi è lecito il ricordare, non già il galateo, (il cielo mi  guardi da tanta temerità), ma il catechismo anche ai più  nobili, se occorre; e che quando io esorto i patrizi ad esser  manierosi, cortesi e dignitosamente umili verso tutti, non fo  altro che ripetere gl’insegnamenti di quel codice elementare  e sopra tutti autorevole. Vorranno dire che il Cristianesimo  legittimi l’alterigia e le ingiurie, eziandio verso coloro, che  sono infimi e debolissimi? Ovvero che non si abbia il diritto  di ricordare in pubblico i precetti dell’Evangelio a chi li  calpesta solennemente, confidandosi di andarne impunito?  Grazie a Dio, il Piemonte è un paese cattolico, retto da un  pio e giusto principe; onde non può essere interdetto il  pubblicarvi quelle verità, cui niuno osa al presente  impugnare anco fra i Turchi. Se qualche sconsigliato  patrizio credesse tuttavia di poter prevalere contro la voce  della religione e della civiltà insieme congiunte, si  disinganni; imperocché egli e tutti i suoi fautori saranno  inesorabilmente schiacciati sotto il peso dell’opinione  pubblica. E si guardino dal misurare l’opinione pubblica  coll’aura che gli circonda; imperocché il Piemonte non è  l’Italia, e l’Italia non è l’Europa; e il nome dei soverchianti  può essere dannato al dì d’oggi da un libero scrittore a  perpetua infamia. Si specchino piuttosto nel  patriziato delle altre province italiane; il quale, per quanto  mi è noto, può essere per l’umanità dei costumi e l’affabile  decoro dei portamenti, un modello per ciascuno. Ma per  avere ottimi esempi, non hanno anco bisogno di uscir di  casa; giacché, lo ripeto, la maggior parte dei patrizi  piemontesi biasima e detesta gli eccessi, di cui ragiono, e  duolsi che per opera di qualche forsennato si contamini la  fama di tutto il ceto loro.</p>
<p>	Non meno efficace dell’ordine patrizio, anzi per un verso  ancor più potente, è quello dei chierici, parte così eletta e  importante delle nazioni cristiane. Ufficio civile del  sacerdozio cattolico è il far penetrare nelle cittadinanze  cristiane gli spiriti evangelici, temperando l’uso e frenando  l’abuso della forza, (rispetto alla quale il chiericato è come  il senno ideale verso il senso nell’animo dell’individuo), coi  pacifici influssi delle verità razionali e divine, di cui egli è  custode e promulgatore. Il che può fare, senza intromettersi  negli affari del secolo, perché tal è la virtù di quelle  sublimi dottrine, onde ogni bene e augumento procede, che  se fossero sempre presenti allo spirito di chi ubbidisce e di  chi signoreggia, tornerebbe l’età dell’oro, e la terra  imparadisata renderebbe imagine del cielo. I traviamenti  dell’arbitrio provengono in gran parte dall’ignoranza, o dal  falso sapere, che è un’inscienza raddoppiata; e pochi sono i  mortali così tristi, che osino ripugnare al vero, quando non  è offuscato dai pravi affetti e alla mente nitido risplende.  Ma la luce della verità non può sfolgorare nella sua  purezza, se chi ha per ufficio di propagarla s’intrica nelle  tresche secolari, le quali scemano od annullano l’autorità del  sacerdozio, e quindi della religione medesima, che per la  più parte degli uomini tanto vale, quanto coloro che  l’insegnano e l’amministrano. Affermando interdette al  chierici le cure profane, egli è chiaro che parlo di pratica,  non di dottrina, di maneggi clandestini o mondani, e non di  opportuni e dicevoli consigli. La scienza, anche  universale, è condecente al sacerdozio, onde renderlo  venerabile a’ laici; ed è assolutamente necessaria a  coloro, che coltivano exprofesso gli studi sacri, per poter  volgere a suo profitto i progressi sinceri del secolo e  combatterne gli errori o le preoccupazioni. E nulla v’ha nel  culto del sapere, eziandio profano, che offenda il decoro  clericale; anzi lo studio del vero, qualunque sia la natura di  esso, vi conferisce, togliendo a chi vi dà opera l’agio e il  desiderio di essere inframmettente e procacciante, e  avvezzandolo a vivere ritirato dagli uomini, senza broncio  misantropico, o cinica salvatichezza. L’influire nella cosa  pubblica con prudenti e salutevoli consigli s’addice anco  agli ecclesiastici, quando le circostanze lo rendono  opportuno; tanto più che la politica, in virtù de’ suoi  principii e delle sue attinenze s’intreccia strettamente colla  morale e colla religione, ed è loro subordinata. Ma acciò i  pareri politici dei chierici non portino pregiudizio al  loro ministero, uopo è che riguardino le cose più che le  persone, i generali più che i particolari, e il bene morale  della società più che gl’interessi materiali della medesima.  Questa parte è assai delicata e pericolosa; imperocché,  quanto rileva che i chierici non s’impaccino delle brighe  mondane con iscapito del loro proprio uffizio e decoro,  tanto importa che adempiano, occorrendo, l’obbligo del  buon cittadino, e sovvengano la patria del loro senno,  specialmente quando le cose civili si attengono a quelle di  un ordine più sublime. Essi debbono dunque tenere fra i due  estremi un savio temperamento, e schivare insieme di  essere faccendieri ed anacoreti. E benché sia impossibile il  circoscrivere maggiormente questa clericale prudenza senza  uscire dai generali, credo che si può dar una regola  capacissima, che mai non falla; la quale si è, che i chierici  debbono astenersi affatto, parlando e operando, da tutto ciò  che può farli credere mossi da ambizione, da cupidigia, da  intolleranza o da altro fine mondano e privato, e non  dall’obbligo della coscienza e del pubblico bene. Uopo è  dunque che siano netti eziandio dalla sola apparenza di  mirare al proprio utile; e l’otterranno facilmente ogni qual  volta non aspirino, anche per buon fine, alle ricchezze, agli  onori, alla potenza, si guardino dai raggiri, dai maneggi  occulti, e da quanto può avere il sembiante di astuzia e di  frode, si mostrino solleciti di ciò che concerne direttamente  la religione, anziché di quello che si riferisce alla persona  de’ suoi ministri, e finalmente i consigli che porgono  siano tali, che non lusinghino le passioni di chi li riceve.  Quest’ultimo articolo è in ispecie di grandissimo  momento, acciò il sacerdozio possa esercitare con frutto  quella spezie di censura pubblica, che gli è conferita dal  suo grado. Imperocché le ammonizioni anco severe sono  quasi sempre udite e ricevute riverentemente eziandio da  coloro che scottano, quando è chiaro che chi le porge non  è mosso dal proprio utile o da altro umano rispetto, ma dal  vero bene di quelli, a cui sono rivolte. Così, verbigrazia, i  preti, invece di predicare al principe i suoi diritti, che non  gli sono probabilmente ignoti, dovrebbero piuttosto  inculcarne i doveri; il che facendo, eviterebbero l’odiosa  imputazione di essere cortigiani; perché gli obblighi del  principato non sono il tema più ordinario di chi bazzica in  corte. Esortino adunque i popoli ad essere ossequenti verso  i loro rettori e a guardarsi dagli spiriti torbidi, dai  seminatori di scandali, dai predicatori di una libertà falsa e  chimerica, dai cattivi filosofi, dai demagoghi; ma acciò la  loro voce sia udita e riverita, usino la stessa franchezza e  intrepidità verso i regnanti, confortandoli ad essere umani,  pii, indulgenti, benigni, verso i piccoli, elementi verso i  colpevoli, giusti e magnanimi verso tutti, e a cautelarsi dalla  peste dei crudeli consigli e degli assentatori. E acciò sia  chiaro a tutti che non dimenticano queste esortazioni in  privato, le facciano opportunamente ancora in  pubblico colla parola e colla penna, senza temere  che un’apostolica e riverente schiettezza possa offendere la  maestà di chi regna; perché brutta cosa è il fulminare  contro i poveri popoli in nome di Cristo, quando si adulano  i re. Condannino adunque i tumulti e le ribellioni con tutti  gl’ingegni della logica e dell’eloquenza; ma lodino con pari  efficacia e premuovano e benedicano le salutevoli riforme,  quando torna a proposito, mostrando quanto elle importino  non meno alla sicurezza e longevità dei governi, che alla  felicità dei popoli. Se i chierici si governassero altrimenti  non sarebbero attesi dai più, e l’opera loro, non che fruttare  a chi regge e cooperare al mantenimento della quiete  pubblica, screditerebbe la religione e il ministerio loro. Non  si vuol già ma siccome non incorre in questa nota chi  dice ai popoli: ubbidite alle potestà legittime: così non  merita tal biasimo chi anima il principe a secondare i  prudenti e ragionevoli desideri de’ suoi soggetti,  amandoli come sé stesso, e procacciando loro quei beni,  ch’egli bramerebbe per proprio conto, se fosse suddito.  Coloro i quali vorrebbero che il prete bandisse solo il primo  precetto e non il secondo, debbono provare che il secondo  sia men morale ed evangelico del primo: che se non esce  dai termini dell’Evangelio chi predica con riserva i diritti  del principato, non li trapassa tampoco chi ricorda  moderatamente i diritti delle nazioni. E come quando  bollono le ire civili e periclita colla quiete dello stato la vita  degl’innocenti, il mostrarsi al popolo infuriato per fermarne  il braccio e placarne la rabbia coll’autorità del sacerdozio e  colla efficacia della facondia, è ufficio pietoso e degno dei  ministri della religione; così consuona al genio placido e  mite del grado sacerdotale il ravviare cogli stessi mezzi e  mitigar chi governa, quando per subita ira, false  informazioni, e pessimi consigli, trascorre ingiustamente  nel sangue. Ben si dee avvertire che quando il prete  interpone il suo parere nelle cose di stato, ancorché lo  faccia in modo dicevole del celo a cui appartiene, non dee  però mai prevalersi a tal effetto della sua spirituale  giurisdizione sulle coscienze, e delle vie assegnate  all’esercizio di essa; perché in questo il male, o almeno il  rischio che ne risulterebbe, sarebbero assai più gravi del  bene possibile ad ottenere. Egli dee pertanto adempiere  opportunamente i suoi doveri come cittadino, senza mai  condonferli con quelli del chierico, e con tal cautela, che  accadendogli di errare intorno ai primi, lo sbaglio non torni  pregiudiziale ai secondi. Perciò la politica anche savia e  moderata, quale talvolta si affà ai ministri del santuario, dee  essere affatto sbandita dalla cattedra della verità cristiana, e  da quel tribunale augusto di penitenza, dove non si può dar  luogo alla considerazione dei temporali interessi, senza  gravissima colpa e una spezie di sacrilegio

<note place="foot"><p> Il sig. di Tocqueville, finissimo osservatore, fa alcune  considerazioni sui preti cattolici degli Stati Uniti, le quali  possono essere non discare, né inutili al clero degli altri  paesi. ”
<foreign lang="fra">Les prétres catholiques d’Amérique, ”
dic’egli, “ ont divisé le monde intellectuelle en deux parts:  dans l’une ils ont laissé les dogmes révéles, et ils s’y  souniettent Sans les discuter; dans l’autre ils ont placé la  vérité politique, et ils pensent que Dieu l’y a  abandonnée aux libres recherches des hommes. Ainsi, les  catholiques des États-Unis sont à la fois les fidéles les  plus soumis et les citoyens les plus indépendants. ”
	“ Les prétes américains se prononcent d’une maniére  générale en faveur de la liberté civile, sans eri excepter  ceux mémes qui n’admettent point la liberté religieuse;  cependant on ne les voit préter leur appui à aucun  systéme politique en particulier. Ils ont soin de se tenir en  deliors des affaires et ne se mêlent pas aux combinaisons  des partis. ”
	“ La religion que je professe me rapprochait  particuliérement du clergé catholique, et je ne tardai  point à lier une sorte d’intimité avec plusieurs de ses  membres. A chacun d’eux j’exprimais mori étonnement,  j’exposais mes dontes: je trouvai que tous ces hommes ne  différaient entre eux que sur des détails; mais tous  attribuaient principalement à la compléte séparation de  l’Eglise et de l’Etat, l’empire paisíble que la religion exerce  en leur pays. Je ne crains pas d’affirmer que, pendant mori  séjour en Amérique, je n’ai pas rencontré un seul  homme, prêtre ou laïque, qui ne soit tombé d’accord sur  ce point. ”
	“ Ceci me conduisit à examiner plus attentivement que je  ne l’avais fait jusqu’alors, la position que les prêtres  américains occupent dans la société politique. Je  reconnus avec surprise qu’ils ne remplissent aucun emploi  public. Je n’en vis pas un seul dans l’administration, et je  découvris qu’ils n’étaient pas uéme réprésentés au  scin des assemblées..... ”
	“ Lorsqu’enfin je vins à rechercher quel était l’esprit du  clergé lui-méme, j’aperçus que la plupart des membres  semblaient s’éloigner volontairement du pouvoir et mettre  une sorte d’orgueil de profession à y rester étrangers. ”
	“ En Amérique, la religion est un monde à part où le  prétre régne, mais dont il a soin de ne jamais sortir; dans  ses limites, il conduit l’intelligerice; au deliors, il livre les  hommes à eux-mémes et les abandonne à l’indépendance  et à l’instabilité qui sont propres à leur nature et au temps.  Je n’ai point vu de pays où le christianisme s’enveloppàt de  moins de formes, de pratiques et de figures qu’aux  États-Unis, et présent t des idées plus nettes, plus  simples et plus générales à l’esprit humain... Ceci  s’applique au catholicisme aussi bien qu’aux autres  croyances. Il n’y a pas de prétres catholiques qui montrent  moins de goút pour les petites observances individuelles,  les méthodes extraordinaires et particuliéres de faire son  salut, ni qui s’attachent plus à l’esprit de la loi et moins à sa  lettre que les prétres catholiques des État-Unis: nulle part  on n’enseigne plus clairement et l’on ne suit davantage cette  doctrine de l’Église qui défend de rendre aux saints le  culte qui n’est réservé qu’à Dieu. Cependant les  catholiques de l’Amérique sont trés-soumis et  trés-sincéres. ”
	“ Une autre remarque est applicable au clergé de toutes le  communions: les prétres americains n’essayent point  d’attirer et de fixer tout les regards de l’homme vers la vie  future; ils abandonnent volontiers une partie de son coeur  aux soins du présent; ils semblent considérer les biens du  monde comme des objets important, quoique secondaires;  s’ils ne s’associent pas eux-méme, à l’industrie, ils  s’intéressent du moins a ses progress et y applaudidissent,  et tout en montrant sans cesse au fideles l’autre monde  comme le grand objet de ses craintes et de ses espérances,  ils ne lui défendent point de rechercher honnétement le  bien-étre dans celui-ci. Loin de faire voir commetit ces  deux choses sont divisées et contraires, ils s’attachent  plutôt à trouver par quel endroit elles se touchent et se  lient. ”
	“ Tous les prétres américains connaissent l’empire  intellectuel que la majorité exeerce et le respectent. Ils ne  soutiennent jamais contre elle que des luttes nécessaires.  Ils ne se mêlent point aux querelles res partis, mais ils  adoptent volontiers les opinions générales de leur pays et  de leur temps, et il se laissent aller sans résistance au  courant de sentiments et d’idées qui entraine autour d’eux  toutes choses. Ils s’efforcent de corriger leurs  contemporains, mais ils ne s’en séparent point. L’opinion  publique ne leur est done ennemie: elle les soutient plutôt  et les protége, et leurs croyances régnent à la fois et par  les forces qui lui sont propres, et par celles de la majorité  qu’ils empruntent. ”	</foreign>
Il sig. di Tocqueville conchiude le sue avvertenze sul  clero americano con queste generiche e auree parole  applicabili a tutti i paesi: “
<foreign lang="fra">Si le catholicisme parvenait  enfin à ses soustraire aux haines politiques qu’il a fait naître,  je ne doute presque point que ce méme esprit du siécle,  qui lui semble si contraire, ne lui devint trés-favorable, et  qu’il ne fit tout à coup de grandes conquétes. ” </foreign>
Non  occorre notare che parlando degli odii suscitati dal  cattolicismo, l’illustre autore non intende discorrere della  Chiesa, né della religione in sé stessa, ma di alcuni fra i  suoi seguaci.

 <hi rend="italic">De la démocr. en Amér.</hi>, tom. III, pag. 54.  Ed. Meline, Bruxelles, 1840.  <hi rend="italic">Ibid.</hi>, tom. III, pag. 37. <hi rend="italic">Ibid.</hi>, tom. III, pag. 63-67. <hi rend="italic">De la démocr. en Amér.</hi>, tom. III, p. 44,  45. Ed. Méline, Bruxelles, 1840.   <hi rend="italic">Ibid.</hi>, pag. 47.</p></note>

.</p>
<p>	Io espongo così francamente queste avvertenze, perché  so di essere, facendole, un semplice storico, e di  esprimere la consuetudine del clero italiano; il quale,  (generalmente parlando), si governò sempre nelle traversie  politiche con prudente moderazione, mostrandosi, non che  avverso, propenso ai miglioramenti civili, e porgendovi  talvolta efficacemente la mano con quell’assennata  riservatezza, che, conviene a chi fa special professione di  cristiana sapienza. E non solo meritò lode di moderato e di  savio, ma eziandio di dotto e ingegnoso; giacché le lettere  più esquisite furono sempre culte con ardore e buon  successo nel suo seno, e non credo che da questo lato alcun  altro chiericato gli vada innanzi. Al che tutti i suoi ordini  concorsero dal più umile al supremo sacerdozio; e il  primato della scienza è in ispecie una gloria di Roma e  de’ suoi pontefici. L’uomo più mirabile e straordinario  negli ordini delle cognizioni umane, che sia sorto nel medio  evo, appartiene a quell’inclito seggio. Conciossiaché, se la  grandezza di un mortale si dee misurare dalla  disproporzione, che corre fra esso e il suo secolo, io non  conosco alcun savio più stupendo di Silvestro secondo; il  quale, vissuto nel colmo dell’ignoranza, travalicò talmente i  limiti del sapere creduto possibile da’ suoi coetanei, che,  benché papa virtuoso e piissimo, fu in voce di mago e di  negromante. Vero è che per l’addietro in alcune regioni  della penisola la classe dei semplici vescovi non fu talvolta  così eminente, come quella dei due estremi della gerarchia  ecclesiastica; il che nacque da un gravissimo abuso  introdotto per opera de’ laici. Imperocché per effetto  degli ordini feudali l’episcopato consideravasi in alcuni  luoghi, come un privilegio dei nobili; onde in vece di alzare  a quell’alto seggio i più eccellenti, chi poteva solea  investirne i soli patrizi, benché fossero talvolta poco degni  di possederlo. C’era allora tal provincia, in cui i rampolli  degeneri ed inetti delle illustri famiglie, esclusi per la lor  dappocaggine dai carichi militari e civili, eran fregiati della  chierica e levati alla cima del sacerdozio; quando molti  ecclesiastici, in cui l’ingegno e la dottrina colla virtù  gareggiavano, eran lasciati ne’ più umili uffici, solo  perché nelle loro vene, (così discorrevano i fisiologi di  quel tempo), scorreva sangue plebeo. Certo i più umili  uffici del chiericato sono così nobili e grandi, che ogni  savia ambizione può contentarsene; ma egli importa al bene  della Chiesa che i più sufficienti de’ suoi ministri siano  preposti ai primi gradi del reggimento. Dall’uso contrario  nacque in alcuni luoghi la debolezza dell’episcopato, e la  mediocrità dei minori chierici; perché da un lato succede  alla dignità vescovile quel medesimo che a tutti i carichi, i  quali tanto valgono e provano umanamente, quanto coloro  che ne sono investiti; dall’altro lato tali riescono i preti,  generalmente parlando, quali sono i prelati, che ne  indirizzano il tirocini e la coltura. L’episcopato richiede in  chi ne è insignito, oltre una virtù grande e una pietà soda e  ben radicata, ampiezza di mente, forza di animo  dirittura di giudicio, gravità di costumi, varietà e profondità  di dottrina con molta esperienza delle cose umane, e un  ingegno speculativo e pratico atto egualmente ad erudire e a  governare gli uomini; qualità difficili in ogni caso a trovarsi  insieme accoppiate, ma per poco impossibili, se l’elezione si  ristringe nel giro dei chierici per nascita illustri. La virtù  medesima, benché necessaria sopra ogni altra parte, non  basta meglio a governar le diocesi che gli stati, se è  disgiunta dalle altre doti; né sola può conferire a chi siede  in luogo eminente quel benevolo imperio, che non  ingelosisce nessuno, ed è la più bella prerogativa  dell’apostolico sacerdozio. Per qual cagione la Chiesa fu  così grande, eziandio umanamente, nei primi secoli e nella  seconda parte del medio evo? Perché i sommi ingegni  concorrevano da ogni parte a ingrossar le sue schiere, e i  gradi si conferivano, secondo i meriti, non secondo il  sangue e il favore. Ma da che i privilegi mondani e  l’ambiziosa mediocrità han messo piede nel santuario, a che  stato sia ridotta la potenza della Chiesa in alcune contrade,  ciascun sel vede. Il recare nella costituzione di essa quei  titoli ereditari di onore, che si usano fra i laici, e il far quasi  della dignità episcopale un feudo patrizio, troncò i nervi del  sacerdozio, e quindi nocque a tutta la società civile. Oltre  che questo è un abuso enorme, contrario all’Evangelio, alla  tradizione, ai sacri canoni e a tutte le norme legittime della  disciplina ecclesiastica, prescriventi in modo assoluto e con  unanime consenso di partire gli uffici e le dignità sacre,  secondo i meriti personali di chi le riceve, e non  riconoscenti altri meriti che la pietà e la dottrina opportuna  al proposito. L’episcopato è un grado elettivo, non  ereditario; onde ne vizia la natura chi lo rende col fatto  quasi un fidecommisso dei gentiluomini. Se il prete patrizio  sovrasta per bontà e per coltura al popolano, s’innalzi a quel  sublime grado, come più degno di esso, non come patrizio.  Ma se il popolano è migliore di lui, e tuttavia la potestà  laicale, abusando della facoltà elettiva o propositiva  concedutale dalla Santa Sede, gli preferisce il nobile, ella si  rende espressamente violatrice di quella giustizia  distributiva e rimuneratrice, che tanto più obbliga in questo  proposito, quanto più la religione sovrasta a ogni altro  rispetto. Io desidera quanto altri che il patriziato sia in  grado di fornire alla Chiesa ottimi pastori, e godo di  vederne in Italia ed altrove alcuni splendidi esempi; ma  dico che la qualità della nascita e i vantaggi civili non  possono essere nella società ecclesiastica se non un  semplice accessorio, e che l’uso contrario è una violazion  manifesta dei canonici statuti. Dico di più che quest’uso è  una grave ingiuria alla religione, e al minor sacerdozio;  poiché esso suppone che gli ordini sacri non bastino a  nobilitare coloro che li ricevono. Il senno dei governi  italiani ha tolto in gran parte ai dì nostri questo grave  disordine; ma siccome non manca chi vorrebbe risuscitarlo  o almeno conservarne qualche reliquia, ho creduto non  inopportuno questo piccolo cenno. E spero che il  savio lettore me ne saprà qualche grado; perché quando  altri scrive qualcosa che contrasta a certe opinioni delle  classi privilegiate, ancorché egli sia mosso dall’amore del  pubblico bene, e non da privato rispetto, v’ha quasi sempre  chi attribuisce il suo dire a invidia o ad altri fini, che non  son certamente nobili, ma plebei. La qual disgrazia se a me  incontrasse, non vorrei affliggermene più che tanto;  perché oltre l’approvazione della coscienza e quella dei  buoni e degli assennati, la quale mi affido che non sia per  mancarmi, vi sono certe vili e calunniose imputazioni che  non arrivano a chi ha collocato altamente il suo animo, e  pospone scrivendo ogni riguardo all’obbligo, che gli corre.</p>
<p>	Se i chierici secolari per la qualità del loro stato  comunicano maggiormente co’ laici e operano sulla civile  repubblica per modo più immediato e continuo, che i  viventi a regola di chiostro, questi hanno sui primi la  maggioranza che nasce da una disciplina più stretta, dal  tenor comune di vita, e dalla forza incredibile, che  acquistano le moltitudini, quando son governate da una sola  mente, animate da un solo spirito, e indirizzate a uno scopo  unico. Io credo pertanto che l’Italia potrebbe cavar molto  frutto dagl’instituti claustrali, non solo in ordine agli studi,  ma eziandio riguardo a molti altri capi della vita estrinseca,  quando si riaccendessero gli spiriti ardenti e generosi, che li  procrearono. Il che certo non può avvenire, finché non  sono ben veduti ed accolti dall’universale; perché i più  volonterosi non possono giovare, se l’opinione non fa loro  buon viso, e se non tornano accetti a coloro, che debbono  ricevere il giovamento. L’uggia che molti hanno del  chiostro, e l’afa che lor muovono i suoi abitatori, ci son  venute, come tanti altri usi e vezzi, da oltremonte; e noi le  abbiamo ciecamente e servilmente accolte, senza esaminare  se avessero buon fondamento, e non anzi peccassero di  errore o almeno di esagerazione. Tempo è dunque che  gl’Italiani pongano mano ad esaminare pacatamente anche  l’articolo dei frati, senza spaventarsi, come i fanciulli, al  nome ed all’abito, e piglino per norma il senno proprio, non  le declamazioni o le inventive degli oltramontani e dei loro  pedissequi. Avvertano prima di tutto che il monachismo  europeo, così antico come moderno, nacque in Italia, ed  ebbe per fondatori due sommi Italiani, cioè Benedetto di  Norcia e Francesco di Assisi, giacché da questi due  uomini insigni mosse in tempi diversi l’idea occidentale del  monacato attivo, e non prettamente contemplativo, come  quello di Oriente. All’incontro estrani furono i demolitori  dei chiostri, tanto che si vuol definire, se l’Italia abbia avuto  il torto a fondarli, ad introdurne l’uso e l’amore nel resto  d’Europa, e debba saper grado ai barbari, che non ha guari  disertavano e diroccavano i nostri conventi con quelle  stesse mani, che dissipavano ogni altra gentilezza, e ci  riducevano in servitù. Non allego già questo, come  un argomento in favore dei frati, ma come una  semplice,presunzione, parendomi poco ragionevole il  biasimar gl’Italiani, perché edificano, e il lodare gli strani,  che spiantano l’edifizio lo noto inoltre che, sebbene i nemici  dei frati si apponessero, non avrebbero a gloriarsi gran fatto  della scoperta, né dell’impresa, come quella che è al tutto  negativa e si riduce a distruggere. Ora la civiltà non si  pasce, né si rifà di distruzioni, ma d’instituti positivi,  proficui e durevoli; e lo sperperare le opere di una  precedente cultura, ancorché divenute inutili, non basta  per conferire altrui la gloria d’incivilitore, come non merita  il nome di architetto chi atterra le mura di una vecchia  fabbrica, se non ha formato in mente il disegno di un  novello edificio miglior dell’antico, e non è atto a  innalzarlo. Imperocché si può affermare universalmente  che, quando un’instituzione qualunque si sparse per ogni  dove e durò molti secoli, non già per opera della violenza,  ma per uno spontaneo concorso degli uomini, essa risponde  a un bisogno, non accidentale, ma essenziale della società  umana; e che quindi non si può abolire, senza sopperirvi  con qualche nuovo ordinamento, che le sia conforme nella  sostanza, benché ne differisca nel sembiante e negli  accessorii per le mutate condizioni dei tempi. I nemici dei  frati ci dicano adunque ciò che vogliono porre in luogo  loro, e se il pensiero è buono, potranno vantarsi del  proprio trovato; o almeno ci provino che la frateria è  divenuta un fuordopera per ogni verso, e che si dee levar  dal mondo, senza onorarla di supplemento, come certi  sfasciumi di vecchie case disutili e senza pregio, che si  atterrano e spiantano, per far del sito occupato da esse una  bella piazza. Ma finché non mostrano l’una o l’altra di  queste due cose, e si contentano di bandir la croce addosso  ai cappucci e alle cocolle, non possono a sì buon mercato  meritare il titolo di statisti e filosofi. Egli è però difficile  che riescano in quel doppio assunto, poiché da una parte si  vede che stare affatto senza frati non possono, e son  costretti di cercare l’equivalente; e dall’altra parte, per  colmar la lacuna, non sanno che riprodurre il concetto di ciò  che han distrutto, svisandolo e imprimendo in esso il  marchio del proprio accorgimento. Egli è uno stupore che  in un secolo vago di predicare sino alla nausea ciò che  chiamasi elegantemente principio di associazione, e  avvezzo a gridar contro quello, che con pari eleganza si  specifica col nome di individualismo, si dia all’armi contro  ogni genere d’instituzioni monastiche. Quasi che i chiostri  non siano altrettante associazioni; quasi che i loro statuti  non siano modelli di prudenza civile, e non mostrino in chi  seppe idearli una sagacità per conoscere gli uomini e un  senno per educarli e governarli, sovrastante di gran lunga  alla perizia dei moderni legislatori. Quelle che oggi con  fastoso vocabolo si chiamano associazioni, destituite di una  fede comune, senza autorità, senza buoni ordini, senza  previo tirocinio, senza spirito di sacrificio, sono  accozzamenti puerili a petto di quelle stupende fratellanze  cattoliche, che tanto fecero pel bene loro e dell’universale. E  vedete che divario dalle une alle altre nella loro vita! Le  prime oggi si fanno e domani si sciolgono; vanno e  vengono, come i flutti del mare e le folate del vento:  laddove le seconde vincono i secoli, resistono combattute,  rigermogliano succose, e col tenace rigoglio stancano le folli  speranze e la rabbia impotente de’ lor nemici. La frateria,  che oggi si deride e si vilipende, incivilì l’Europa e mutò le  sorti del mondo. Domenico e Francesco, due poveri e umili  fraticelli, ristorarono, ripulirono, rimisero in fiore la  disciplina cristiana trascorsa e arrugginita dalla barbarie  delle età precedenti, richiamando i cristiani instituti alla  santità dei loro principii. Non son io che lo dico, signori  sapienti, ma il Machiavelli<note place="foot"><p> <hi rend="italic">Disc.</hi>, III, I.</p></note>, il quale altro non fece  che ridurre a formola filosofica la dottrina di Dante nelle  sue cantiche<note place="foot"><p> <hi rend="italic">Part.</hi>, XI, XII, XXII.</p></note>. Il Machiavelli  e Dante celebrarono la gloria dei Benedettini, dei  Domenicani e dei Francescani; i quali con questo omaggio  di sublime poesia e di eloquenza civile reso loro da quei  sommi, possono ben consolarsi dei vostri dispetti. Senza  l’opera di questi frati, voi non potreste né anco filosofare a  sproposito, secondo l’usanza, poiché la speculazione  moderna nacque da quella del medio evo, e fu fratesca di  origine. Fratesca fu l’agricoltura che diboscò un gran parte  di Europa e mutò in campi fecondi e in popolose villate le  inospite selve, i pestilenti marosi e le lande selvagge  <note place="foot"><p> Il genio edificativo della religione si verifica eziandio  materialmente a ogni pagina della storia. Si può affermare  generalmente che la fondazione di quasi tutte le principali  città fu opera delle credenze; imperocché anche nel  gentilesimo oracolo, e le prime campagne accasate ebbero  per centro un ritrovo di responsi divini e di sacrifici.  Allegherò un solo esempio moderno, che mi par singolare;  ed è che il primo porto del Giappone e l’unico che sia  tuttora aperto ad alcuni popoli stranieri, cioè quello di  Nangasachi, fu fondato per opera dei missionari nel secolo  sedicesimo. Il che dee parere veramente meraviglioso agli  utopisti filosofi e ai Poliorceti vandalici dell’età moderna.</p></note>;  fratesco il traffico, poiché l’idea tutta italiana e cattolica  del banco, culta e perfezionata in Venezia ed in Genova,  nacque probabilmente in Montecassino, face splendida  d’incivilimento in mezzo a tenebre foltissime<note place="foot"><p> Leo, <hi rend="italic">Hist. d’Ital. trad.</hi>, Paris, 1837,  t. I, p. 196.</p></note>; fratesche la geografia,  l’etnografia, la filologia, i cui primi lumi, quanto all’Oriente,  ci vennero dai monaci, che un pio zelo sospinse in quelle  lontane contrade; fratesche le lettere classiche ed antiche, i  cui monumenti ci furono conservati ne’ chiostri; fratesche  le arti belle, le scienze dilettevoli e severe, sperimentali e  calcolatrici, i cui semi vennero custoditi, educati e dischiusi  nel ritiro inviolabile dei conventi, soli nidi di pace, di  pietà e di dottrina fra i borghi sucidi e informi di quei tempi  e le bicocche rozze e bellicose. Che più? Quell’alfabeto  medesimo, che adoperate a scrivere contro i frati, è pure,  per un certo rispetto, cosa fratesca: sia perché gli abbiccì  moderni di mezza Europa furono opera dei chierici,  specialmente claustrali, e perché gli uomini di chiesa  erano allora quasi i soli che sapessero leggere e dettar nei  paesi, che oggi risplendono di cultura e di  gentilezza. E che rileva, se a questi vantaggi  incomparabili s’intramischiò qualche male? Forse il bene  nelle cose umane può andar netto dalla compagnia del suo  contrario? Che importa, se mentre alcuni frati custodivano e  moltiplicavano i manoscritti, altri li raschiavano e li  distruggevano? Che importa, se Geberto, Alberto, Ruggiero  Bacone e altri, che coltivavano con ardore e felicità le  scienze osservative e sperimentative, e preparavano la  fisica, la chimica, la storia naturale dei moderni, erano  tenuti per fattucchieri e stregoni da parecchi dei lor  confratelli? Che importa, se i frati furono talvolta strumento  di odio civile, d’ignoranza, di cupidità, di vendetta, da che  l’osservanza dei loro statuti trascorse a colpevole  rilassamento, e se alcuni di essi macchiarono la religione  mansueta che professavano e il sacro abito che portavano,  colle persecuzioni e col sangue? Questi eccessi provano  soltanto che ogni assembramento d’uomini ha il suo volgo,  e che le migliori instituzioni declinano, e corrotte nocciono  in vece di giovare, se non vengono saviamente e  vigorosamente ai lor principii ritratte. Ma certo il male non  prevalse al bene, poiché quello fu di sua natura transitorio  e ristretto a certi luoghi, dove gli effetti di questo furono  universali e durano ancor oggi. Ditemi in che modo  l’Evangelio potea abolire da per tutto i riti pagani, domare  spiritualmente i barbari e ingentilire l’Europa, senza l’aiuto  dei frati, e io abbandonerò volentieri il loro patrocinio. Ma  a tal fine vi converrà dare alle fiamme gli annali cristiani; i  quali, raccontandovi l’opera mirabile dei monaci in que’  tempi di tenebre e di scompiglio, per rinvigorire le schiatte  molli e degeneri, mansuefar le feroci, e sterpare le erbe  selvatiche, onde tutto il mondo infoltiva, vi mostrano altresì  che sarebbe stato indarno lo sperare per altre mani e con  altri mezzi i medesimi effetti. Imperocché fuori del  sacerdozio cattolico, erede del senno e del patriziato  romano, non c’era autorità capace di educare e d’instituire  gl’individui ed i popoli. Ora il sacerdozio nei tempi forti  non può ottener questo intento, se non ristringendo i suoi  ordini, e riducendo una parte di sé stesso a forma  monastica. I monaci sono spiritualmente, rispetto all’altro  chiericato, quel medesimo che i soldati, riguardo ai  magistrati civili, cioè il braccio più efficace del senno  loro; tanto che ogni ordine religioso si può considerare  come una vera milizia clericale, fortemente disciplinata e  affratellata con moda indissolubile sotto il sapiente  indirizzo dell’episcopato e del pontificato cristiano. Questa  è la ragione, per cui gli ordini regolari, che più operarono  e più vivi e potenti si dimostrarono, furono composti a  monarchia di assoluto comando; il quale è necessario in  ogni corpo indirizzato alla difesa o alla conquista negli  ordini spirituali o temporali della società umana. Perciò il  governo misto e temperato della gerarchia cattolica sarebbe  tanto inopportuno in una società di missionari,  quanto in un esercito. I grandi ordinatori del chiostro  ebbero dunque ragione di non lasciarsi aggirare all’eterno  sofisma dei cattivi politici, che credendo con una forma di  unità astratta e chimerica, poter dare assetto a un vivere  comune, sarebbero inetti a reggere ed incivilire una piccola  borgata, non che le stirpi e le nazioni.</p>
<p>	Le instituzioni monachili, quando tralignano, riescono  veramente inutili e dannose; onde si vogliono abolire o  riformare, secondo i gradi della corruzione. Ma prima di  venire al doloroso taglio la Chiesa suol tentare ogni mezzo  riformativo; e ragionevolmente; dovendosi andare a rilento  prima di annullare gl’instituti benemeriti della religione e  della civiltà umana. Imperocché il cauto agricoltore non  mette la scure alle radici di un prezioso albero, senza  assicurarsi che sia ben morto e inetto a rigerminare, e stima  follia il reciderlo, quando si può ravvivare con providi  innesti, e col purgarlo dal vecchiume che lo ingombra. Il  distruggere è facile a ciascuno, ma il fondare e l’edificare  riesce assai malagevole a tutti, e vien conceduto a  pochissimi. L’instituzione di ordini proficui e duraturi in  qualunque genere, non è cosa da ogni uomo, poiché è  un raggio della potenza creatrice; essa richiede grande  ingegno, gran senno, opportunità di tempo e di luogo, e un  benigno riguardo di quella Providenza, che i pagani  chiamavano fortuna. Anche la storia delle comunità  religiose porge molti esempi di parti abortivi, di gretti e  vincidi germogli, che non attecchirono, e dopo un corto e  stentato vegetare appassirono. I gran fondatori, che  abbracciarono col loro vasto spirito una lunga sequenza di  secoli e un’ampia tratta di paesi, sono rari anche in questo  genere, quanto gli ordinatori delle nazioni. Ché certo non  furono più frequenti né meno ammirabili i Benedetti, i  Franceschi, i Domenichi, gl’Ignazi, che i Numi, i Pitagori, i  Carondi, i Licurghi. Come dunque potrebbe la Chiesa  comportare tranquillamente che certi governi, procedendo  all’avventata, e senza cernere il buono dal reo, mettano il  ferro alle barbe di quei tronchi annosi, invece di rimondarne  i rami del seccume che gli attrista, e ristorarli con incalmi  opportuni? Conciossiaché, governandovi con questo  impeto, quando il suolo sarà netto e spianato, che pro ne  avrete? Donde coglierete gli ubertosi frutti, che rallegrarono  e nutrirono i vostri avi? Dove troverete le fronde benefiche,  alla cui molle e ricreante opacità riparavano le stanche  generazioni? Ma i politici moderni non si curano di questo:  immemori dei beni passati, improvvidi dei bisogni futuri, e  solo intenti a liberarsi dai mali presenti, somigliano il  coltivatore, che schianta il buon grano col loglio che lo  corrompe. Essi reputano beato un paese, purché non abbia  frati. Non importa che l’egoismo trionfi, che l’amor patrio si  estingua, che gli atei, gli epicurei, le donne di perduto  costume moltiplichino ogni anno a due tanti, che i suicidii,  gl’infanticidii e le altre enormezze siano ciascun  giorno più frequenti, purché non vi siano frati. Povera  gente! Quando non avrete frati né monache, farete forse  meglio i fatti vostri? Sarete più giusti, più sobrii, più  amatori della patria, più timorati di Dio, insomma più  virtuosi e più felici? Avrete un maggior numero di uomini  sviscerati e zelanti per sovvenire nelle necessità e consolare  nelle miserie i loro fratelli? Chi assisterà gl’infermi  derelitti? Chi avrà cura dei pargoli abbandonati? Chi aprirà  un asilo di ammenda e di sicurezza alle donne sviate e  pericolanti? Chi si farà rozzo coi rozzi, povero coi poveri,  fanciullo coi fanciulli, per educare, migliorare, ingentilire la  spregiata ed infelice plebe? Chi recherà i rimedii e i  conforti della religione ai miseri delinquenti nel chiuso  degli ergastoli, nel fondo delle carceri, e fra l’orror del  patibolo ? Chi porgerà soccorso guida e ricetto ospitale ai  viandanti sulle cime nevose e nei passi difficili delle  montagne? Chi porterà i beni della civiltà e della fede, e  annunzierà la buona novella ai popoli barbari e selvaggi?  Leggete le storie, consultate l’esperienza, e troverete che  oggi e per l’addietro la maggior parte di questi benefizi si  dee ai frati, e che niuno è atto quanto essi a gratificarne  eziandio coloro che gli scherniscono e gli detestano. Ingrati!  Andate in Oriente, quando la peste, perpetua inquilina dei  Turchi, esce de’ suoi luridi covili, e si sparge devastatrice  per le amene spiagge della Soria e dell’Asia minore,  mutando le città gaie e popolose in meste e dolenti  solitudini. Al primo gittare del fiero morbo, i poveri frati di  quei contorni abbandonano volonterosi i loro eremi e le loro  celle, e accorrono l’un dopo l’altro a soccorso degl’infetti  con quella premura che avreste andando a una festa nuziale:  e quando l’uomo è morto, a un tocco di campanello l’altro  sottentra, finché il flagello cessi o sia diserto il convento.  Questi esempi si rinnovano così spesso, come l’orribile  calamità che dà loro occasione; e ciò non ostante, vi basta il  cuore di gridar contro i frati. Gridate pur contro i frati  oziosi, ignoranti, cupidi, inframmettenti, torbidi,  inverecondi, fanatici, e la Chiesa, non che biasimarvene,  farà eco alle vostre querele; ma rispettate i frati eroi, i frati  martiri, i frati benefattori e consolatori del genere umano.  Studiate a provvedervi di buoni frati, se volete liberarvi dai  cattivi; riformate, e non distruggete. Chi nega che il  monachismo degenere sia di un peso intollerabile e di grave  danno agli stati? E che ogni buon governo non sia obbligato  a riscattarsene, usando i mezzi opportuni e legittimi? Ma  l’abuso non prova contro la bontà delle instituzioni;  giacché non se ne trova alcuna così giovevole e santa, che  non possa per colpa degli uomini trasandare a segno da  produrre pessimi effetti. Anzi, generalmente parlando, si  può dir che gli abusi nocevoli arguiscono l’eccellenza nativa  delle cose, onde nascono; imperocché l’abuso essendo un  dilungarsi dall’indole genuina e sincera dell’oggetto  abusato, argomenta in esso una qualità opposta alla  propria. Laonde i trascorsi dannosi presuppongono e gli  ordini, da cui si scostano, siano buoni in sé medesimi,  come i falli profittevoli accusano di reità e di stoltezza, o  almeno chiariscono intempestiva la legge, di cui sono la  violazione.</p>
<p>	Niuno creda che, perorando la causa degli ordini  claustrali, io ignori di non aver oggi molti compagni, o  voglia andar a ritroso dell’opinione per istudio di parte o per  vaghezza di paradossi. Il contrapporsi al parere dei più,  ancorché falso, non è sempre opportuno, quando si tratti  di cose, che poco montano; perché chi lo fa corre rischio  di giocarsi l’autorità che gli porge lo scrivere, scioperandola  a sproposito per una vana libertà di contraddire, invece di  riservarla contro gli errori di maggior momento, che  occorrono alla giornata. D’altra parte, io so che gli statuti  monastici non appartengono all’essenza della religione, e  che non solo i precetti, ma i consigli sublimi della  perfezione evangelica possono essere praticati anche da chi  non è stretto a regola di chiostro. Considerando la cosa per  questo verso, io mi sarei taciuto volentieri sull’articolo dei  frati; anzi avrei creduto di dover passarmene, essendo gran  senno in ogni controversia il pretermettere gli accessorii,  quando il patrocinio di essi può nuocere, al principale. Se  ciò non ostante io m’induco a dirne questo poco, lo fo per  una ragione assai diversa; la quale si è, che mentre io  veggo benissimo come la Chiesa possa star senza frati, non  mi pare che si possa affermare altrettanto della società  civile. Imperocché io trovo che i frati vivono da molti  secoli a dispetto di coloro che gli vogliono morti e che  spenti risuscitano, e son talvolta richiamati da que’  medesimi, che li avevano espulsi, come si può vedere in  Francia, nel Belgio, nell’Inghilterra e in altri paesi; onde  invece di dar loro addosso inutilmente, mi par più utile il  ricercare qual costrutto se ne possa ritrarre, e da che  provenga la tenacità della loro vita. Chi crede più  opportuno il dire che bisogna distruggere i frati, dee credere  all’onnipotenza de’ suoi voti e delle sue parole; la quale  però non risulta finora dalla esperienza e dalla storia. Io  considero dunque i frati, come un bisogno della civiltà, e  per parlare colla leggiadria moderna, come una necessità  sociale; la quale non dee far meraviglia, perché nasce dalla  natura di ogni consorzio e in ispecie da quella del vivere  cristiano. Imperocché in ogni comunanza v’ha una  moltitudine di vizi, che i governi e i privati non possono  correggere, e una folla di dolori, che quelli non hanno il  modo di consolare e di alleggerire. Ora nel cuor dell’uomo  vive un istinto benefico, che lo muove a cercare i rimedi  opportuni per riparare a quelle due schiere di mali, e che  umanità si appella; la quale avvalorata, sublimata,  santificata dalla religione, chiamasi carità, e riesce tanto più  efficace, quanto più forte ed operativo è l’affetto morale,  ogni qual volta sia condito e fecondato dalla  religione. La carità cristiana bene organata, ridotta a  vivere ed a legge comune applicata a un ufficio speciale, e  sollevata a grado eroico di perfezione, è il monachismo  cattolico, pigliando questa voce nel suo più largo  significato; il quale ha tante specie, quante sono le  applicazioni di quel divino amore, che esercita nel mondo  spirituale un ufficio simile a quello del fluido potentissimo,  che anima tutta la natura, e uno in sé medesimo, secondo  l’opinion verosimile di alcuni moderni fisici, nei vari  ambienti imponderabili si trasforma. Così il monachismo  uno e moltiplice, come la carità che lo inspira, è  sovrattutto sociale ed operativo presso i moderni popoli  d’Occidente; laddove nei tempi più antichi e nella Chiesa  orientale, fu volto specialmente alla vita contemplativa e  solitaria. La quale disformità risponde alla diversa  condizione dei tempi e dei paesi; imperocché i divini  influssi, movendo soavemente certe anime privilegiate ad  opere di straordinaria eccellenza, non solo si piegano alla  varia indole del luogo e del secolo, ma anche alla tempra  degl’individui e delle stirpi, e ai bisogni correnti si  conformano. Né il vivere appartato, i fervori anco  eccessivi, e i portamenti straordinari dei foresti anacoreti di  levante gli resero perciò inutili alla società, presso cui  viveano; poiché anzi per tal via operano que’ salutevoli  effetti, che non si sarebbero potuti altrimenti ottenere; e chi  non sa apprezzare la benefica influenza del monachismo  orientale nell’epoca del suo fiore, non conosce la storia di  Oriente. Ma non appartiene al mio proposito di giustificare  un’instituzione, che ebbe per fondatore e patriarca  quell’Antonio, alla cui lode basterebbe l’ammirazione del  grande Atanasio; il quale per forza e sublimità d’ingegno,  altezza di facondia, copia e profondità di dottrina,  grandezza e costanza d’animo, e austera sapienza di vita, è  il principe dei Padri greci, e si mostra a niuno secondo, fra  gli uomini più insigni degli annali cristiani.</p>
<p>	Il monachismo occidentale, che è per essenza  travagliativo e volto a promuovere direttamente la cultura  degli uomini, nacque in Italia per opera di Benedetto,  quando ito in sfascio l’imperio romano e accasati i primi  barbari nella penisola, giunta era l’ora opportuna di ordire  un nuovo incivilimento. Dal secolo sesto sino al sedicesimo  l’idea generativa del monacato operoso e apostolico si  svolse, crebbe e fruttò sotto ogni forma; e dove col primo  suo fondatore avea mirato e dirozzare il mondo imbarbarito  e cascante, col suo ultimo rinnovatore intese a dissipare,  mediante la luce evangelica già diffusa in Europa, le folte  tenebre sparse nel resto dell’orbe abitato. Per tal modo il  cielo millenario del monachismo di ponente fu un tirocinio  civile, che nato in Roma comprese successivamente tutta  quanta la terra; e quel concetto, e nel pio tesmoforo di  Norcia fu specialmente italiano, in quelli di Chiaravalle, di  Assisi e di Callaroga divenne europeo, e in quel di Loiola  cosmopolitico. Con Ignazio finì l’opera creatrice del  chiostro, avendo conseguito il massimo grado di velocità  nel suo moto e di estensione nel suo giro, per la struttura  magistrale de’ suoi ordini interni, e per l’ampiezza del  campo assegnato alle sue operazioni. Ora per supplire a  questo lavoro di dieci secoli, non bastano i desideri e le  parole dei filosofi, ma ci vogliono fatti di grandezza  proporzionata. Finora la Chiesa sola ha saputo incarnare  l’idea di molte aggregazioni d’uomini strettamente collegati  fra loro e ordinati ad esercitare universalmente quegli uffici  di multiforme beneficenza, che non possono acconciamente  confidarsi agli sforzi individuali, né all’azione di chi  governa. E il fece non solo nel giro della sua spirituale  giurisdizione, ma rispetto a tutto il nostro genere,  coll’instituire, oltre alla milizia urbana e stanziale, spirituali  eserciti, per cui il monachismo divenuto esterno,  pellegrinante e conquistatore, esce dai confini del mondo  civile, ed entra nel mondo barbaro, come in una colonia, a  fine di domesticarlo ed affratellarselo. Il convento e la  missione sono i due componenti di questa impresa di carità  e disciplina universale; la cui bontà ed efficacia fu  comprovata da uno sperimento di tanti secoli, non ostante  gli errori e i disordini, che sempre accompagnano il bene,  quando è operato dagli uomini. Eccovi, signori filosofi,  ciò che ha fatto la Chiesa; ora tocca a voi, che non volete  apostoli né monasteri, il dirci che cosa si debba mettere in  loro scambio. Badate bene che io non vi chieggo utopie in  aria, ma instituzioni, di cui la storia ci porga almen qualche  saggio; perché, senza negarvi assolutamente che molte  cose intentate finora si possano effettuare nell’avvenire, mi  permetterete che io differisca a parlarne, quando se ne vedrà  qualche esempio. Rispetto alle cose fatte, non so quante  possiate menzionarne a questo proposito, oltre le  associazioni benefiche de’ laici, e le compagnie  trafficanti. Ma quelle sono una sterile e fiacca imitazione  dei chiostri, e non producono a uno per cento i loro frutti,  quando essi chiostri siano bene ordinati; queste sono una  parodia delle missioni. Non che riprovate tali instituzioni  laicali, io le lodo, in quanto le prime possono giovare  talvolta e mostrano, se non altro, il buon volere dei  cooperatori, e le seconde profittano ai privati ed ai governi  che le compongono. Ma dico che nel primo caso l’umanità  guadagna poco, e nel secondo nulla, se Don anco ci perde;  perché le consorterie mercantili, (quando non siano  corrette e temperate dalla religione), invece di promuovere  la civiltà dei paesi da loro occupati, non di rado la  spiantano, o alla men trista non ne accrescono i semi e i  proventi. E ragionevolmente; conciossiaché le une sono  fondate sulla semplice filantropia, e le altre sull’egoismo,  ch’è il capitale nemico della vera cultura. La filantropia è  ottima in se stessa, ma non può supplire alla carità, come  movente efficace di beneficenza. Imperocché io trovo che  i filantropi discorrono a meraviglia di questa virtù,  noverano e classificano i dolori, contano quasi i sospiri e le  lacrime dei poveri uomini con molta esattezza, e ne  propongono i rimedi; ma quando questi non siano di quelli  che dipendono da chi regge, non veggo che i filosofi  filantropici abbiano sinora saputo applicarli. Il che non dee  far meraviglia; perché la filantropia messa in pratica, non  essendo più una faccenda, che si possa spedire coi discorsi  e coi libri, ma un continuo e penoso olocausto della propria  persona ad altrui benefizio, è umanamente impossibile,  senza questi stimoli efficacissimi, cui la religione sola può  dare. Se volete effettuare i vostri benevoli concetti,  scemando al possibile e alleviando le umane miserie,  valetevi dei frati. Commettete e partite ai frati quelle opere  dì beneficenza, che i Cristiani chiamano di misericordia, ed  essi vi mostreranno qual divario corre fra il commendare la  carità negli scritti e il metterla in pratica. Imperocché  niuno è più in grado di possedere questa virtù che gli  uomini di chiostro e di chiesa; niuno l’ha esercitata meglio  per lo spazio di molti secoli. Persuadetevi che i buoni frati  sono più atti di voi a patire e a morire più connaturati dallo  stile della vita che menano all’eroismo e al martirio.  Consultate anche qui la storia; paragonate i giornali  filantropici cogli annali frateschi, e vedrete la differenza.  Rassegnate dunque altrui un peso di virtù, che è soverchio  per gli omeri vostri; e così facendo, seconderete le sante  intenzioni di coloro, che fondarono i religiosi instituti,  richiamerete questi ai loro principii, e avrete una pietra di  paragone per conoscere i buoni dai cattivi frati; poiché  quelli che rifiutassero di rispondere al vostro appello e di  accollarsi quelle opere di umanità cristiana, a cui  gl’invitereste, ripudiandole come un carico, invece di  accettarle come un onore e un guadagno, si chiarirebbero  indegni dell’abito che portano, e meritevoli di essere  cacciati dai loro santi recessi, come sacrileghi profanatori.</p>
<p>	Quanto è opera pietosa e civile il commendare i sacri  ordini, quando sono fedeli allo spirito de’ loro autori,  tanto sarebbe dannoso e colpevole l’approvarne e  difenderne i traviamenti e gli abusi. Non vi ha cosa o  instituzione tanto infesta alla pietà, alla virtù, al buon  costume, alla prosperità degli stati e al credito della  religione, quanto i claustrali degeneri. E chiamo degeneri  non solo i cattivi, ma anco gli oziosi ed inutili; perché se i  primi corrompono lo stato coi mali esempi e cogli scandali,  i secondi lo spolpano, mangiandosi a ufo le entrate  pubbliche e pascendo coi sudori della plebe la loro  scioperatezza. Laonde gli uni sono un verme, che infetta e  divora la società, e gli altri un peso, che l’opprime; due mali  non tollerabili. Egli accade universalmente che quanto più  un uomo e un instituto debbono per l’ufficio loro esser  buoni e giovare, tanto più, tralignando, divengano esiziali.  Per questa ragione un cattivo prete, ragguagliata ogni cosa,  è mille volte più pernicioso di un cattivo laico; e  come la perfezione monastica, che è l’eroismo della virtù  cristiana, sovrasta ad ogni altra eccellenza, così il cattivo  monaco è pessimo fra tutti gli uomini. Perciò non dee far  meraviglia, se i chiostri donde uscirono spesso quelle virtù  sublimi, che abbelliscono e consolano l’umana vita, siano  stati talvolta nido e strumento di eresie, di fraudi, di  scelleratezze e di ogni sorta brutture. Donde è nato lo  scisma protestante? Da un cattivo frate. Donde provenne la  declinazione della monarchia spagnuola, e quella  prostrazione di spiriti nazionali, per cui la penisola iberica  è al dì d’oggi caduta in preda a una fazione ignobile,  empia, crudele, che disonora il vivere libero coll’irreligione  e col sangue? Certo molte furono le cagioni di ciò; ma non  ultima la corruzione e la soverchia abbondanza dei frati.  Tutte le instituzioni tendono a corrompersi, atteso l’innata  fragilità della nostra natura; onde vogliono essere di tempo  in tempo ritirate saviamente verso i loro principii. Ma niuna  di esse ha tanto bisogno di questo ritiramento, quanto il  monachismo; il quale, obbligando chi lo professa ad una  virtù difficile e straordinaria, a una continua abnegazione  dei propri desideri, a una rinuncia assoluta di quegli agi e  diletti, che son conceduti agli altri uomini, si trova più in  sullo sdrucciolo degli abusi e del rilassamento, e richiede  un occhio vigilante e una mano gagliarda, che lo  impediscano di scostarsi dalla severità primitiva, o  dilungato ve lo richiamino. Oltre che, variando i luoghi ed i  tempi, e mutandosi col crescere dell’incivilimento le  condizioni della società umana, gl’instituti monastici hanno  talvolta d’uopo, non meno che gli altri, di essere modificati  nelle loro accidentali appartenenze; il che è tanto più  necessario, quanto l’origine loro è più antica, e si riferisce  a uno stato di cose dal presente differentissimo. La  ripugnanza a queste savie mutazioni, che suol trovarsi ne’  corpi numerosi e tenaci della consuetudine, è causa della  loro ruina; perché egli è impossibile che un’instituzione  duri, quando non sa attemperarsi opportunamente alle varie  esigenze dei paesi e delle età. La qual durezza è tanto più  da biasimare, che quando gli ordini, di cui si tratta, sono  buoni, le variazioni acconce a introdursi non ne toccano  l’essenza, e sono consentanee alla mente dei fondatori,  benché in sembiante se ne disformino. Per qual cagione  l’autore dell’universo, che diede alla società spirituale una  costituzione immutabile, volle pure permettere al suo  arbitrio tutto ciò che concerne la disciplina se non perché  questa dee variare sapientemente, secondo le occorrenze?  La pieghevolezza disciplinare è tanto necessaria, quanto  l’immutabilità del dogma e della tela gerarchica, per fare  della Chiesa una comunità perpetua ed universale, che si  assesta mirabilmente ad ogni condizione di luoghi e di  tempi. Non abbiano dunque i frati alcun ribrezzo di seguire  anche per tal rispetto l’autorevole esempio della gran  repubblica, a cui appartengono, facendo in ordine ai  loro statuti particolari, ciò che i Concilii e la Santa Sede  spesso operarono verso la disciplina ecclesiastica;  imperocché, se vogliono partecipare alla perpetua  giovinezza del consorzio cattolico, debbono anche imitarne  la prudenza. L’autorità suprema, onde procede ogni parte  dell’ecclesiastico reggimento, non si opporrà mai alle  convenevoli riforme del chiostro, sia che mirino a ritirarlo  verso l’essenza de’ suoi pincipii, o a contemperarlo in  modo conforme ai bisogni del secolo. E i savi governi, che  sono i migliori interpreti di questi bisogni, debbono  d’accordo col magisterio ecclesiastico attendere a  quest’opera, e possono farlo, senza uscire della propria  giurisdizione e impacciarsi delle altrui appartenenze.  Imperocché, se importa che essi non s’intromettano nelle  faccende spirituali, rileva pure assai che abbiano  un’ingerenza convenevole in quelle cose, che, essendo di  natura mista, toccano il bene dello stato e ai suoi diritti si  attendono; qual si è il monachismo, che quando è  traligno, ammorba e smugne lo stato, come, bene ordinato,  alla sua felicità conferisce. Tal è la via legittima, per cui i  principi e le repubbliche possono liberarsi dal tarlo della  frateria corrotta, e vantaggiarsi di quella, che esprime la  vera forma della perfezione evangelica. Al che si ricerca  non solo il buon assetto di tali instituzioni, ma anche il  numero discreto di coloro che le abbracciano; perché i  frati, come pure i preti, non riescono mai buoni, quando son  troppi. Se si allarga la mano da questo canto, ogni altro  rimedio torna vanissimo; giacché una virtù straordinaria  ed eroica, qual si richiede nell’uomo di chiostro, non può  mai essere privilegio di molti. Perciò i governi mal  provvederebbero al bene dello stato e della religione, se  attendessero piuttosto a moltiplicare i conventi che a  migliorarli, compartendo a una turba di frati oziosi e  godenti il modo di vivere senza far nulla, e di nutrir  latamente i vizi e la scioperatezza loro, mentre si veggono  le lettere e le buone arti scadere, le utili industrie languire,  la povera e affamata plebe invano chieder del pane.</p>
<p>	L’azione civile dei chierici regolari non si dee sempre  restringere alle opere di beneficenza, giacché la  professione religiosa, congiunta al sacerdozio, trae seco il  debito dell’insegnamento cristiano, e del governo spirituale  delle coscienze. Perciò, come nei tempi addietro essa valse  a conglutinare insieme gl’individui e le nazioni, e fu quasi il  cemento, che dai rottami dispersi della feudalità e della  barbarie fece sorgere, come per incanto, l’edifizio massiccio  e stupendo della moderna Europa, così oggi ella può iterare  lo stesso servigio, e spegnere quel doloroso scisma, che di  nuovo travaglia civilmente e religiosamente la Cristianità  tutta quanta. Al  qual effetto si vuol rinnovare quella forma di monarchia  ideale, che l’Evangelio cattolico avea foggiata nel  medio evo, attuando la sublime utopia italica dei Pitagorici  e rialzando l’edifizio distrutto parte dall’ambizione e avidità  de’ principi, parte dalle esorbitanze e rivoluzioni dei  popoli. Or qual opera più condegna della milizia  ecclesiastica, che richiamare la civiltà odierna a suoi  primordii, e cristianeggiarne i trovati, infetti e guasti dagli  influssi del risorto paganesimo? Coloro che vorrebbero  obbligare i religiosi a non uscir mai dal sacrario, non se ne  intendono. Anche quanto all’azione, è lecito talvolta e  debito ai frati l’entrar nel foro, e il salire sui rostri a pro  della patria; e senza parlar del Bussolari, del Savonarola e  del Colloredo, esempi illustri e italianissimi, ne toccammo  già un altro ancora più insigne, benché straniero, in quel  monaco di Chiaravalle, che fu ad un tempo sovrano  specchio di perfezione claustrale, e moderatore civile della  Cristianità europea. Ma benché queste profane ingerenze  possano solo convenire ai chierici in certe occorrenze  straordinarie, essi possono timoneggiare gli eventi colle  dottrine ideali. senza uscire del loro ministerio; perché le  idee girano il mondo. La vita umana è una simultaneità e  una successione di fatti, come la musica una simultaneità e  una successione di suoni, ma nella stessa guisa che i suoni  non sono musicali nel loro accompagnarsi o succedersi, se  non vengono accordati dalle idee armoniose e melodiche;  così i fatti sociali vogliono essere consertati insieme dalle  idee religiose e morali, che sono le vere, anzi uniche,  dominatrici della vita umana. Non si trova nella storia un  solo fatto lodevole ed illustre, una impresa generosa e  magnanima, autrice di utili e durevoli effetti, che non sia  stata mossa, avvalorata e condotta a compimento da  qualche idea grandiosa e signoreggiante. I fatti, non che  essere il tutto, come pare al volgo letterato, non son pure la  parte principale degli eventi, ma una cosa debole per sé  medesima, meschina, passeggera, capace di volgersi al bene  come al male, non avendo in sé la propria legge che deriva  dalle idee sole, in cui consiste l’importanza loro. Anche  nelle scienze sperimentali ed osservative, che versano  intorno ai fenomeni, la cognizione di questi non è  apprezzata dai dotti, se non in quanto s’intreccia con  un’idea, cioè con una legge già nota, e possono guidare al  suo discoprimento. Nel giro delle azioni umane i fatti  sequestrati dalle idee sono opera dell’arte o della forza,  strumenti volgari ed ignobili dei quali il primo partorisce  solo piccoli effetti, e il secondo non ne produce che durino,  perché l’uno vien facilmente eluso, l’altro è vinto dal  tempo e dall’industria, o da maggiore violenza, che gli  contrasti. Alle idee per contro non si possono opporre altre  idee contrarie, ma solo certi simulacri negativi e vanissimi,  che al tocco delle verità ideali si dileguano come sogni ed  ombre. Onde a vincere l’errore è bastevole ch’esse  discendano dai penetrali delle menti privilegiate e si  mostrino in pubblico coll’aiuto della favella, a cui il nitido  decoro e la schietta autorità del vero valgono per  eloquenza. Ora a chi meglio si addice il predicare le idee,  che a quegli uomini pacifici, austeri, illibati, dediti agli  studi, avvezzi alle meditazioni, domati dalle austerità e  dalle astinenze, e tali per instituto, che non possono  frammescolarsi ai figli del secolo, se non per instruirli,  correggerli, beneficarli? Gli ordini religiosi furono quasi  tutti indirizzati dai loro autori a propagare o rinfrescare le  verità ideali; onde allorché non tralignano, sono quasi  altrettante scuole e accademie d’idealità e di sapienza fra i  popoli cristiani. Dalle idee mosse il disegno dei lor  fondatori, e la forza vitale, per cui essi ordini gittarono  radice, crebbero, fiorirono, fruttarono, e largamente si  propagginarono, conquistando gli animi, vincendo gli  ostacoli, ammutendo i nemici, operando cose belle, utili e  grandi, ed empiendo il mondo del loro nome. E per citare  un solo esempio, che cos’è, se non il dogma cristiano  dell’unità, della fratellanza, della redenzione, che spirò ai  missionari moderni il magnanimo concetto di conquistare  spiritualmente il mondo orientale? Vero è che le idee,  benché ottengano sempre l’effetto loro, non possono  operare che col benefizio del tempo, e mediante quel lento  travaglio dinamico da cui erumpono gli eventi e  germogliano tutte le cose. Laonde chi semina le idee non  vuol essere impaziente di coglierne i frutti, né perdersi  d’animo, se questi indugiano a spuntare o a maturarsi; ma  con longanime sapienza dee aspettare l’ora propizia della  vendemmia e del ricolto, e darsi pace della dimora,  pensando che, se egli non potrà fruirne presenzialmente, ne  verran consolate le prossime generazioni. Anzi accade alle  idee quel medesimo che alle opere naturali ed artificiali, la  cui durata e stabilità corrispondono alla lentezza dei  principii e dell’apparecchio; onde si vede che gli alberi  annosi penano a crescere, e le frutta primaticce sono men  gustose e nutritive delle serotine. E quelle stupende moli  ciclopiche, faraoniche, peruviane, messicane, iraniche,  samanee, che di ampiezza, di longevità e di saldezza  gareggiano cogli scavi e coi massi naturali dei monti e  paiono eterne, quanto vogliam credere che costassero di  fatica e di tempo agli edificatori? Chi vuol far cose grandi  in questo mondo dee imitare l’agricoltore e l’architetto, che  non mirano alla prestezza del lavoro, ma alla solidità, alla  perfezione e alla vita delle loro opere. Se il creatore, che  pur poteva ordinare l’universo in un punto con quel cenno  istantaneo che ne creò la materia informe, e fece dalle  tenebre immense sprizzare la luce, volle consumare  migliaia di anni e forse di secoli nel preparare e quasi  addomesticare le forze telluriche e cosmiche, e spese quindi  sei giorni a dar loro l’ultima mano e a farne emergere le  meraviglie che veggiamo, l’uomo crederà egli di poter  improvvisare i lavori dell’arte? Un sommo ingegno dei  nostri tempi il credette e volle rifare in un attimo il mondo  politico; ma il suo edifizio scrosciò e svanì in  istanti, come una meteora. Ora nel mondo morale non  lavora sul sodo chi non fonda sulle idee; le quali, essendo  immortali di lor natura, eternano i monumenti, a cui  servono di base di puntello. Laddove chi si appoggia solo  agli eventi, e affida le cose sue ai capricci e ai favori degli  uomini, dà loro per fondamento la mobile arena.</p>
<p>	Coll’efficacia onnipotente delle idee gli ordini religiosi  possono procacciarsi il favore della pubblica opinione,  senza la quale gl’instituti umani di qualsivoglia sorte non  possono crescere, né durare. Sarebbe un grave errore il  credere che la grazia dei potenti prevalga alla forza del  sentimento universale, e possa sostenere a lungo contro di  essa coloro cui piglia a proteggere. Anzi la prima, quando  contrasta alla seconda, diventa artefice di rovina a’ suoi  clienti; laddove chi ha dal suo canto il parere dei più è  sicuro di vincere la prova, perché tal parere si trae dietro il  favore del piccol numero, perché i pochi come i molti,  all’opinione ubbidiscono. Specchinsi i claustrali nella  Chiesa anche per questo lato; la quale nacque, crebbe e si  dilatò per le persecuzioni, non pel patrocinio e per la grazia  degl’imperatori e degli altri principi. E se non vogliono  andare tanto lontano, risalgano soltanto alle origini dei loro  ordini, e vedranno che gli autori di essi trassero quella virtù  mirabile, con cui procrearono e maturarono i loro parti,  dall’opinione pubblica; la quale è il mezzo ordinario, onde  si vale la Providenza per fecondare i concetti e incarnare i  disegni, ch’ella inspira alle menti privilegiate. Imperocché  non solo nel corso consueto degli eventi, ma spesso ancora  nelle opere straordinarie, ella volge e piega a’ suoi fini le  forze e molle di natura; fra le quali l’opinione è sovrana e  potentissima. Abbiano dunque cura i frati di procacciarsi il  favore dei buoni principi, il quale è certamente prezioso;  ma nol tengano per sufficiente; e pongano il fondamento  della vita loro nella grazia dei popoli, perché chi vive in  corte è sullo sdrucciolo, e stà per cadere, ma chi è  favorito dall’universale non può perire. E così dee essere  ragionevolmente, poiché i principi muoiono, ma i popoli  sono immortali. Ben s’intende che quando parlo  dell’opinione universale, non discorro dei capricci del  volgo, né della connivenza delle fazioni, ma dell’assenso  dei buoni e savi, il cui parere signoreggia più o meno  eziandio coloro, che per ignoranza o cupidità vi ripugnano.  Vero è che anche la persuasione dei buoni può essere  talvolta sviata e corrotta; ma in tal caso essa non può  durare, e chi vuol vincerla dee studiarsi di emendarla,  accelerandone la mutazione. Il che è tanto più facile, che  poca è la forza e fugace la voga dell’errore a fronte del  vero, e sicuro il trionfo delle idee contro le false  preoccupazioni. Ma il voler vivere e far cose grandi e  durevoli, senz’avere per sé il patrocinio dell’opinione, né  procacciare di conquistarlo, è impresa folle e chimerica.  La storia insegna che la grazia e l’appoggio de’  principi sono cose labili ed incerte; e che alcuni ordini  religiosi perirono per aver posta in essi una soverchia  fiducia. Imperocché mille cagioni possono mutare il  parere di un uomo solo o di pochi, come quello che spesso  procede dal capriccio o dal caso; e quando diventa avverso,  manca ogni scampo e rimedio a coloro, che non hanno  altrove ricorso. Laddove il favore dei molti e dei migliori  difficilmente si muta, e non dipende dalla sorte, poiché la  verità sola ha un imperio durevole sull’universale. Il  Cristianesimo fu spiantato dal Giappone nel secolo  decimosettimo, e non ve ne rimase il menomo vestigio,  come prima quell’infelice popolo cadde in mano di un solo  principe; tanto che l’odio di un uomo bastò a rendere  infruttifero il sudore ed il sangue di non pochi apostoli  infaticabili e di molte centinaia di martiri per grandezza e  costanza d’animo meravigliosi. Il che avvenne, perché  nei paesi di oriente non vi ha quel freno morale del senno  pubblico, che resiste e contrasta all’arbitrio dei dominanti.  Simile fino ad un certo segno è la Russia ancor mezzo  barbara; onde, la guerra mortale, che il suo capo muove alla  fede cattolica, ne spegnerà ogni reliquia nelle contrade  soggette al duro giogo dell’autocrato, se i cieli pietosi non vi  riparano. Ma certo questo caso riuscirebbe impossibile  nell’Europa culta, perché ivi l’opinione è regina, e più  forte della tirannide. Nel secolo sestodecimo il cattolicismo  fu sbandito da molti luoghi, in cui la corruzione del clero e  il rilassamento della disciplina ecclesiastica aveano alienati  gli animi dalla fede ortodossa, rendendogli accessibili alle  insidie e alle lusinghe dei novatori. Più tardi alcuni ordini  illustri caddero col concorso dei principi e dei popoli per  opera delle dottrine, che allora correvano; il che non  sarebbe accaduto, se la cattiva filosofia fosse stata  combattuta dalla buona, e gli assaliti avessero usata contro  gli assalitori la forza delle idee e dell’eloquenza. Io insisto  su questo punto, perché il maggior pericolo, in cui  possono incorrere le instituzioni, si è il non fare  abbastanza caso del favore universale, credendo di poter  supplirvi coll’oro, coll’industria, colla forza, col patrocinio  dei potenti, colla prescrizione dell’uso e con altri argomenti  alieni dalla persuasione, che al solo imperio del vero ideale  si arrende. Onde si vede che gl’instituti periscono, quando  cadono in questo grave errore, e che accorgendosene troppo  tardi, non è più a tempo il rimedio; perché le altre cose,  in cui sperano, non che salvarli, ne affrettano la ruina. Il che  si avvera ai dì nostri ancor più che in antico; perché i  progressi della civiltà hanno dato all’opinione pubblica un  potere molto maggiore di quello, che per l’addietro le  competeva. Tanto che si può tenere per fermo che, se il  mondo è sempre stato di chi se lo piglia, il solo modo che  ora soccorra per pigliarlo e assicurarsene il possesso, non  è la moneta, né il ferro, né il credito cortigiano ma  quella morale potenza la quale oggimai è signora e  moderatrice di tutte le cose umane. Il che si  conforma al genio della Providenza e al corso progressivo  della vita cosmica; perché la maggioranza dell’opinione  dei migliori sull’arbitrio dei pochi e sulla forza di tutti,  importa il predominio dell’anima sul corpo, della ragione  sul senso, delle idee sui fatti e sui fenomeni, della civiltà  sulla barbarie, e del vero divino sull’universo.</p>
<p>	Il mezzo più efficace al dì d’oggi per acquistar credito  nell’universale e mantenerselo, è il culto delle lettere e  delle dottrine, indirizzato al bene comune per mezzo della  parola e della stampa. Imperocché i grandi scrittori sono  naturamente i banditori delle idee, i donatori degl’intelletti e  gli arbitri della pubblica opinione. E qual è la specie di  comunità, a cui la gloria scientifica e letteraria sia più  propria e quasi direi casalinga, che il chiostro? I più illustri  Padri della Chiesa non vissero nei lor vescovadi a regola  monastica, instituita spesso da loro, e quindi non furono  frati? I conservatori dei libri antichi e di ogni dottrina  proficua ed elegante nell’età barbara, non furono frati? I  primi autori di libri moderni, non furono frati? I più illustri  speculatori e i primi naturalisti e fisici del medio evo, non  furono frati? I più vasti e profondi eruditi francesi del  secolo decimosettimo, non furono frati? I dotti, che ruppero  il suggello del misterioso Oriente e ce ne rivelarono le  lingue, le religioni, la filosofia e la storia, non furono frati?  Chi fu se non un frate, che recò in Occidente la prima  notizia del sanscrito? Chi fu se non un frate, che colse le  novellizie dell’idioma, dei riti, dei filosofemi e  dell’immensa letteratura dei popoli buddisti? Chi fu se non  un frate, che fondò la sinologia europea? Chi fu se non un  frate, che ottenne il primo grado fra i cultori della  medesima e lo conserva ancor oggi, non ostante i progressi  dei tempi che seguirono? Non è al chiostro, che la Francia  dee il principe de’ suoi filosofi? Non è al chiostro, che la  stessa nazione è obbligata del suo primo oratore nel medio  evo, e di quello, che per la forza dialettica vola sugli altri  dell’età moderna? Non è al chiostro, che l’Italia è altresì  debitrice del suo più inclito predicatore, e di quello storico,  che a tutti sovrasta per la copia, l’eleganza e il vigore della  facondia? Non è al chiostro infine, che la Spagna dee il  più perfetto de’ suoi poeti drammatici, benché sì ricca  ne sia la schiera, unica al mondo per la lautezza delle opere  e la copia degli autori? Perché adunque il monachismo  non potrà rinnovare nel secolo diciannovesimo i miracoli  delle età precedute? Perché non rinfrescherà le antiche  glorie, cumulando con nuovi allori i vecchi trionfi? Perché  trascurerà i copiosi sussidi, che la quiete, il ritiro, la vita  celibe e frugale, e il comune concorso di molti porgono a  chi studia? Ogni convento non potrebbe essere una scuola,  un ateneo, un concilio di sapienti e di letterati? E ciò senza  dilungarsi dallo scopo santo ed austero dei monastici  instituti; poiché ogni ramo di dottrina, eziandio  profana, converge alla religione, che da un canto è la  scienza sovrana e si può dir unica, perché abbraccia tutto  lo scibile, e dall’altro è la scienza chiericale per eccellenza.  Ma tra le varie facoltà scientifiche la filosofia vorrebbe  esser culta con singolare predilezione, come quella che più  intimamente si attiene alle credenze; ond’è che nel medio  evo, come nei tempi antichissimi, fu quasi un privilegio  ieratico. E pure, singolar cosa! quando cominciò nel secolo  quartodecimo a entrare con Dante nel ceto laicale, essa  abbandonò i chiostri, o piuttosto ne fu scacciata da molti di  coloro che gli abitavano. E benché quei tre lumi del Sarpi,  del Bruno e del Campanella facessero segno due secoli  appresso che la sacra fiamma non era spenta nel suo nido,  tuttavia i loro trascorsi e le lagrimevoli sventure dei due  ultimi chiarirono che una dogliosa e inquieta febbre era  succeduta all’antica vita. Il che nacque in gran parte dal  tralignare della filosofia scolastica nelle mani dei nominali  e degli Scotisti; i quali ridussero la speculazione a un vuoto  sensismo, o ad un tessuto di sottigliumi verbali, senza rigore  né costrutto di sorta. Né ai filosofi potean supplire di  gran lunga i casisti; perché il casismo, anche buono e  ragionevole, non dilungandosi dalla pratica, ed essendo  un’arte piuttosto che una scienza, (nel senso rigoroso di  questi vocaboli), non può innalzarsi né supplire alle  dottrine ideali. Onde può essere al più considerato, come un  accessorio scientifico, e occupare quel grado secondario,  ch’egli ebbe nel Portico greco, nella Sinagoga, fra i giuristi  di Roma, e recentemente nella scuola critica di Germania.  Al dì d’oggi non mancano nei monasteri uomini  versatissimi in ogni genere di speculazione e di dottrina; e  l’Italia, anche in questo privilegiata, ne ha non pochi: ma  essi per ordinario non iscrivono, o solo di rado e  scarsamente, e quindi non esercitano quel dominio che si  vorrebbe sul pensiero dell’universale. Mi perdonino le sante  religioni, se io esprimo francamente un desiderio, che mi  viene inspirato dalla osservanza che loro porto; il quale si  è che i loro ingegni più eletti siano consacrati exprofesso  agli studi, ciascuno secondo il genio speciale, che ha da  natura ricevuto. Né temano perciò di nuocere al fine  principale del loro ministero; imperocché il culto delle  lettere, che è naturalmente l’apparecchio e il corredo  ausiliare della religione, non fu mai così necessario al bene  di questa, come al dì d’oggi. Il sacerdozio, che in origine fu  depositario e dispensiere universale di sapienza, dee ora  rinvertire verso la sua condizion primitiva, secondo quella  legge cosmica, per cui il fine di ogni secondo cielo consiste  nel regresso al principio del primo, vantaggiato e  perfezionato. La fede cattolica non potrà mai vincere  appieno i suoi formidabili nemici, cioè il razionalismo,  l’eresia, lo scisma e l’indifferenza, né ricuperare l’antico  regno e ricomporre l’Europa, finché il sacerdozio non  racquista l’avita sua maggioranza in ogni scienza umana e  divina. L’aver perduto questa signoria, e l’esser  discesi i chierici dall’alto seggio intellettivo che dianzi  occupavano, è la cagion principale, per cui credenze  religiose s’indebolirono quasi universalmente e in molti si  spensero. Ora i cenobii son tanta parte del cattolico  chiericato, ch’essi debbono arrolarsi nella prima schiera,  quando si tratta di ristorarlo. A tal effetto sarebbe  opportuno il riformare prima di tutto gli ordini interni  dell’insegnamento, onde preparare una generazione novella  di sapienti e di scrittori; i quali ordini hanno molto del  buono, ed erano ottimi quando furono introdotti; ma non  essendo più proporzionati per alcuni rispetti al secolo, in  cui siano, non possono fruttare, se non si correggono;  perché accade loro, come a tutte le cose stazionarie e  bisognose di ammenda, che il vecchio vi soffoca l’antico.  Conservino adunque del procedere scolastico quelle parti,  che giovano ad acuire e rinvigorire gli intelletti,  avvezzandoli al ragionare stringato e diritto, ma ne  rimuovano ciò che li dissecca, gli appiccola, gl’inceppa, gli  aggrava, gl’impruna, gl’insalvatichisce, e toglie loro ardire e  forza di aggirarsi alla libera nei vasti campi della scienza e  dell’eloquenza. Non temano che la libertà possa nuocere,  quando è savia e governata dalla norma cattolica, che  infesta solamente agli abusi, ha risoluto nella speculazione  come nella pratica l’antico problema, conciliando  l’indipendenza moderata col freno legittimo. Lascino  adunque spaziar le menti dei giovani a ben pensare e a ben  fare volonterosi nell’arena del sapere, acciò possano, quali  robuste e generose aquile, sciolte dai geti e dalle pastoie,  innalzarsi sulle ali delle idee cattoliche e poggiare alle sfere.  Così nel breve spazio di una generazione, i chiostri  ricovereranno l’antico splendore, e diverranno un’altra volta  i domicilii privilegiati della sapienza; il che è tanto più  agevole a verificarsi, che il sodo sapere, essendo già  trapassato dai chierici nei secolari, ma ora negletto da una  buona parte di questi, invita i primi a ripigliarselo, e a  concedergli di nuovo un ricetto ospitale.</p>
<p>	La scienza consta di fatti e d’idee, di sensibili e  d’intelligibili. Fra i primi sono di grande importanza tutti  quelli, che s’attengono alla natura morale e compagnevole  dell’uomo, e accozzati colle idee costituiscono la politica e  la storia. Oggi questi due studi sono in onore; e se spesso vi  si cammina a tentoni, ovvero anche vi si vaneggia e  farnetica e lavora a punta d’immaginazione, per difetto di  principii ideali, che soli possono illustrarli e debbono  governarli, egli è fuor di dubbio, che vi si è acquistato  assai nella notizia minuta e precisa dei materiali più  pellegrini e reconditi, che sono quasi l’ordito della  scientifica e storica tessitura. La critica ha pur fatti molti  progressi per ciò che spetta all’analisi e alla trutina  ponderativa dei documenti; benché intorno alla sintesi,  senza la quale l’analisi è più atta a distruggere che ad  edificare, sia rimasta addietro. Ora per qual ragione il clero  regolare non caverebbe profitto dalla ricca  suppellettile erudita, che si è raccolta e si stà raccogliendo,  quando egli è più di altri in grado di farlo, possedendo le  idee che la rischiarano e fecondano? Perché fra il misero  politicare dei giornali e dei libercoletti ch’è oggi in voga,  non potrebbe sorgere una scuola chiericale di civil sapienza,  aliena dalle leggerezze ed esorbitanze del secolo, e degna  della gravità italiana? Non sarebbe questa un’impresa  degnissima di quegli ordini illustri, da cui uscirono i  Bernardi, i Tommasi, i Bellarmini, che furono gli unici o  rifulsero fra i primi scrittori politici del loro tempo? E se  certi governi pusillanimi, in cambio di saperne grado,  attraversassero loro qualche ostacolo, senz’avvedersi che  l’impedire i buoni ed i savi di ragionar di politica è un  darla vinta ai tristi e agl’ignoranti, si rivolgano all’istoria.  Per coltivare la quale, troveranno ampia materia nei loro  medesimi instituti, le cui origini, le vicende, i successi, le  sventure, le glorie, hanno avuto raccoglitori diligentissimi  di materiali, ma nessun grande scrittore, che abbia tutte le  parti a perfetto storico richieste. Eppure la storia del  monachismo è in gran parte la storia della civiltà di  Europa e del mondo; onde pochi argomenti tornerebbero  così nuovi e belli come questo, quando fosse trattato con  imparzialità di giudizio, ampiezza di erudizione, eleganza  di dettato, profondità di filosofia e sagacità di critica. Io  conosco un solo narratore illustre di annali monachili, cioè  il Bartoli; ma l’erudito e il filosofo e il critico non  corrispondono in lui di gran lunga al prosatore  impareggiabile. Perché adunque i vari ordini religiosi non  si proporrebbero di darci una storia compita e eccellente dei  loro fasti? Dico una storia, non un panegirico; perché la  bontà di tali instituzioni e i loro salutiferi effetti  soverchiano talmente gli abusi ed il male, che la sincerità  scrupolosa del raccontatore, non che detrarre al credito di  quelle, sarebbe necessaria a raffermarlo nello spirito di chi  legge. E qual tema può immaginarsi più apparentato di  questo con quella disciplina, che oggi chiamasi filosofia  della storia? La quale, proponendosi di afferrare l’idea  specifica di ciascun popolo, e di descrivere l’esplicazione  dinamica dei germi civili, in cui è riposta la vita degli stati  e delle stirpi, è del pari applicabile a quelle vaste  aggregazioni d’uomini, ciascuna delle quali esprime un tipo  ideale, ed è come una nazione elettiva e artifiziosa,  appartenente, non altrimenti che le nazioni naturali, al corso  della civiltà umana e al governo divino dell’universo. Ma la  scienza, in cui le idee ed i fatti s’intrecciano e si  compenetrano maggiormente, è quella che versa sulla  religione. E quali infatti sono i pronunziati più atti a  inspirare e aggrandire l’umano intelletto delle verità  cristiane? Qual è la scienza, che per ampiezza e sublimità  di concetti possa gareggiare col cattolicismo? Tutto ciò che  è vasto, universale, cosmopolitico, non è cattolico? Qual  è il vero più complessivo, più enciclopedico, più alto  a generare e accordare tutto lo scibile, che la prima  parola della Genesi e del Catechismo? Si può immaginare  una sintesi ideale più comprensiva e magnifica di quella  che si fonda nella nozione di Dio creatore, redentore e  rimuneratore, e dichiara le ragioni e le leggi del creato col  principio supremo, da cui procedono? Dove può trovarsi  una dualità e un’antitesi più grandiosa, che il contrapposto  della grazia e della natura, della Providenza divina e della  libertà umana, della ortodossia e del gentilesimo? Qual  disegno più armonico e sapiente, che la successione delle  due alleanze, e quel lento esplicarsi del lume rivelato, che  dagli albori patriarcali va crescendo sino a Cristo, in cui si  ferma, come nel suo meriggio, per inondare la terra,  sottentrando il progresso dello spazio a quello del tempo?  Quale storia più universale di quella, che comprende e  spiega le origini, i traviamenti, l’instaurazione e il fine  ultimo delle cose, stendendosi dal principio all’esito dei  secoli, e per via dei lembi estremi intrecciandosi  coll’eterno? Qual cosmogonia più magistrale e pitagorica di  quella, che ci rappresenta l’universo, dalla sublime  aristocrazia degli spiriti sino ai gradi infimi della materia,  come un conserto di forze contemperate a legge di  geometria e di musica, e modellate sull’archetipo dell’Idea  increata dalla parola creatrice? E qual mirabile accordo  nella geogonia mosaica colle scoperte de’ moderni!  Quanta filosofia nei misteri rivelati e quanta evidenza in  quello spiraglio di luce, che ne accompagna le tenebre  profonde! Più luminoso di gran lunga è il mistero  cristiano, che molti assiomi della scienza eterodossa.  L’unità più rigorosa, congiunta colla più ampia varietà  possibile, e la concretezza più salda e viva accoppiata colla  più alta generalità, di cui la mente umana sia capace, sono i  due contrassegni delle dottrine cattoliche; fuori delle quali  l’idealità vien meno, ed è soffocata dai particolari, o sfuma  in astrattezze senza corpo, e in fantasmi senza costrutto. Il  che è vero non solo del cattolicismo come scienza e come  storia, ma eziandio come instituzione esterna e sociale.  Quale è infatti il capo del mondo, se non il Papa? Qual è  la società del mondo, se non la Chiesa? Si può forse ideare  una repubblica più vasta di quella, che per metropoli ha  Roma, e per confini i poli inaccessibili? Chi aspira a  instaurare l’unità primitiva, mediante l’unità finale del  genere umano, e può promettersi anche umanamente di  ottenere il suo scopo dai fati preteriti  argomentando i futuri?  La poesia in questo caso non può pareggiare la realtà, e il  fatto vince la stessa immaginazione. L’epopea più sublime  riesce angusta e ristretta verso l’istoria e i destinati della  fede cattolica, come la Bibbia nella sua augusta semplicità  si lascia dietro le finzioni più ardimentose. E perché mai la  Divina Commedia, che dovrebb’essere la Bibbia  umana degl’ingegni italici, sovrasta ad ogni altro poema, e  Dante, che val molti Omeri, vince tutti i poeti del mondo, se  non a causa dell’Idea increata, la quale vi è meglio e più  largamente espressa,  che nelle fantasie degli altri epici? In cui si ravvisa un  semplice sprazzo di quella cattolicità dantesca, quasi barbe  che spiccano dalla maestra e vermene germinanti dal  tronco, o rivoli propagginati da regia fiumara. Io trovo nel  giro della realtà una sola cosa, che mi paia paragonabile  all’idea cattolica; cioè la costituzione dell’universo, qual  venne lavorata da Dio, concetta e delineata da Isacco  Newton, che fu per questo verso l’Alighieri delle scienze  astronomiche. Ma il sistema dell’attrazione universale, il  quale, se così posso esprimermi, è il cattolicismo della  natura, sottostà di tanto alla religione, quanto i fatti alle  idee, la materia allo spirito e l’universo al suo fattore. E se  dopo aver misurata colla mente la circonferenza delle  società cristiane, se ne considera il centro, ivi anco si vede  risplendere proporzionatamente il contrassegno cattolico,  che è l’infinito nell’unità. Imperocché l’Italia, in virtù  della fede, che vi alberga, come nel primo suo seggio, è  quel punto, da cui rampollano i raggi della forza attrattiva,  destinata a conglutinare e armonizzare spiritualmente le  varie parti del globo; onde per questo rispetto essa può  considerarsi, come l’archeo della vita universale e l’anima  cosmica. Roma è civilmente, riguardo all’Italia, ciò che è  religiosamente in ordine al mondo; e il concetto di essa è  l’anello, che congiunge il cattolicismo coi tempi primitivi, e  ne divisa le attinenze coi fati del paganesimo. Imperocché  ella ci riporta all’imperio più vasto e più cosmopolitico della  gentilità, all’antica fratellanza dei Pelasghi e degli Etruschi,  e a quel piccolo Oriente, che le colonie piantarono sui lidi  mediterranei, quasi per riprodurvi il grande Oriente  dell’Egitto e dell’Asia, insertando nella pianta pelasgica un  vivace calmo prezioso, divelto dal ceppo natio  dell’incivilimento. Or che v’ha di più sublime e di più ideale  che questi riscontri? Eziandio, come nazion separata, l’Italia  grandeggia nella scienza paragonativa dei popoli, e per le  doti eminenti del genio italogreco, che vi ottenne il colmo  dello splendore, e pel concetto guelfo del Papa, come  presidente naturale e perpetuo della confederazione dei  principi e dei popoli italiani. Questa idea, che risultando  naturalmente dalle condizioni reali della penisola, si fonda  nella sua storia, e accorda le memorie colle speranze e il  nostro passato risorgimento coll’instaurazione futura, è il  principio vitale dì tutta la civiltà italica e il solo concetto  capace di fecondare novellamente quel genio nazionale, che  Iddio ci ha dato. Venerabili abitatori dei chiostri,  ecco il campo glorioso, che è aperto alle vostre prove,  ecco gli argomenti proporzionati alla pietà dell’anima e  all’altezza dell’ingegno vostro. Lasciate la polvere e lo  squallore dei casisti, lasciate l’ombra e le tenzoni delle  vecchie scuole: questa misera arena non è degna di voi.  Non è degna dei vostri santi fondatori; i quali col loro  vasto spirito e coll’eroico zelo abbracciarono il mondo: e  voi lor degni eredi figliuoli, consumerete il tempo e le cure  in piati scolastici, in brighe ristrette e municipali? Non siete  voi i soldati di un generale, che in Roma risiede, sotto le ali  auguste del Pontefice? Non avete commilitoni sparsi in  quasi tutte le parli del globo? Non ambite santamente il  dominio spirituale della terra? E la terra non è pronta a  darvelo, quando sia persuasa che siete capaci di possederlo?  Non è anzi disposta ad offrirvelo, quando mostriate quella  magnanimità di spiriti, che animava i vostri institutori, e  nutriate pensieri condegni alla romana grandezza? E chi  dubita che questi sensi in voi tuttavia non alberghino? Chi  dubita che possiate rinnovare i miracoli antichi? Chi ha  appreso a conoscervi un po’ da vicino e, può ignorare  quanto di virtù, d’ingegno e di senno si trovi ancora ne’  chiostri? Uscite, per Dio, al sole, parlamentate in pubblico  colla voce e colla penna, combattete colle armi della logica e  della eloquenza, le quali sono tanto più valide in mano  vostra, quanto più vengono avvalorate da una vita austera  ed esemplare, congiunta alla dignità del sacerdozio.  Inculcate le grandi idee cattoliche nei teneri animi dei  giovani e nei robusti cervelli della plebe: servitevi di questa  forte molli per inetter fine al doloroso scisma del secolo,  amicando la civiltà e la religione e riconciliando i popoli  coi principi. Chi più di Voi, uomini umili e popolani, può  essere udito con amore e riverenza dal volgo, che vi venera  come padri e vi ama come fratelli, quando gli predicate  l’ossequio verso chi regna? Chi più di voi, uomini liberi e  indipendenti, avvalerati da quella fiducia, che nasce da una  stretta e numerosa fratellanza e dal grado sacerdotale, può  ricordare con franchezza ai potenti i sacrosanti diritti dei  popoli, fulminare con veemenza i trasgressori di essi,  scotendo la polvere dei vostri sandali, secondo il precetto di  Cristo, contro chi sprezza o travolge l’evangelica parola?  Chi più di voi, uomini dotti e santi, pacifici cultori della  scienza e ardenti zelatori della carità cristiana, può rendere  accette le credenze e le pratiche cattoliche agli spiriti  gentili, e il culto della civiltà alle anime pie e religiose?  Non foste voi creati per insegnare e difendere le dottrine di  pace, di miglioramento, di amore e per propagarle? Non  siete voi l’esercito spirituale della Chiesa militante, e quasi  la guardia pretoriana del supremo suo capo? A chi spetta  meglio che a voi il perorare la causa del Pontefice, e  ristorare nell’opinione contro l’orgoglio regio e la licenza  plebea quei sacri diritti, che non possono essere  annullati né debilitati dalla forza e dal tempo? Chi dee più  di voi abbracciare con fervido amore la causa d’Italia  poiché siete suoi figliuoli, e in lei nacquero pure i padri  vostri, o se furono estrani, ivi collocarono il loro nido, ivi  educarono l’implume e tenera prole, ivi la nutrirono e  l’addestrarono studiosamente, finché, mutati i gracili  bordoni in capaci e robuste penne, potesse tentare le ardue  regioni dall’aria, e con franco e libero volo, pellegrinare pel  mondo? Impadronitevi gagliardamente di quella pubblica  opinione, che si mostra quasi sempre arrendevole a chi se la  procaccia colla ragione avvalorata dalla facondia, e  studiatevi di vincere le preoccupazioni ingiuste, l’odio e le  calunnie dei nemici e degli avversari collo splendore delle  vostre opere. L’opinione sorrise già alla vostra culla fece  plauso ai primi vostri passi, e benedisse i frutti lieti e  novelli delle vostre fatiche: poi vi divenne contraria, e  sognando una civiltà empia e pagana, vi mosse aspra  guerra, come a strenui difensori di quanto ella abborriva.  Ora vi è d’uopo riconquistarla, e il farlo vi è agevole,  pigliando con ardita prudenza la difesa dei progressi civili  e consacrando i vostri sudori parte a quelle opere di carità  sovrumana, che consolano gli uomini, e parte a quegli studi,  a quelle dottrine, che li dilettano e gli ammaestrano.  Combattete sovratutto quella genia cieca o perversa, che si  attraversa a ogni miglioramento, odia il vapore, il telegrafo,  la bussola, l’alfabeto e la stampa, sospira la tortura, i roghi, i  fendi, il vaiuolo ed i Turchi, maledice e bestemmia Dante,  Galileo e il Colombo, e vorrebbe sterminare dal mondo la  divina filosofia. Oh gli sconsigliati! Quanto son degni di  commiserazione e di compianto! Imperocché qual sarebbe  il loro dolore, (parlo di quelli, le cui intenzioni sono diritte,  e il farneticare è effetto dell’ignoranza,) se si avvedessero  che un solo di essi pregiudica alla religione più che un  esercito di miscredenti? Il nemico più grave della fede al dì  d’oggi non è l’empietà, l’eresia e lo scisma, come molti  credono, non risiede in Pietroburgo, in Berlino, in Parigi,  non si serve dei giornali, dei libri e delle cattedre, ma si  occulta nel seno della Chiesa stessa e ne rode lentamente e  secretamente le viscere, con danno tanto irrimediabile, che  si chiama e si reputa suo difensore. Parlo di una setta  vivace, che per buona ventura non ha alcun nome  particolare, e che si raccozza e si rinnovella, mediante il  concorso degli uomini squisitamente nulli o mediocri, che  nei varii ceti si trovano: giacché ogni ceto, anche illustre,  ha la sua plebe, tanto più presontuosa, quanto più stupida ed  inetta a capire il secolo, e ad avvocare con senno la causa  più nobile e sacra. Credono costoro nella lor albagia di  esser chiamati dalla Providenza a salvar la fede combattuta  e pericolante; e stimano che la via più acconcia e speditiva  per riuscirvi consista nel conservare e perpetuare gli abusi  di ogni sorta, nell’impedire o distruggere i  ragionevoli pregressi nello spegnere o almen  rallentare al possibile la scienza e l’incivilimento. Nel che si  travagliano indefessamente con uno zelo ostinato e  fanatico. usando l’oro, la frode, la forza, il patrocinio dei  potenti, e tutti i mezzi, che sono in loro mano, a far rivivere  la barbarie. Non si accorgono ciechi e guidatori di ciechi  che predicando le tenebre e l’ignoranza per guidare al cielo i  loro fratelli, gli sospingono all’inferno; imperocché il  credere la fede e la civiltà ripugnanti, è al dì d’oggi la  pietra d’inciampo, che mena gli uomini a perdizione, e il  sofisma che svelle dal grembo materno della Chiesa tanti  teneri figli o impedisce agli sviati il ritorno. La dolorosa  peste imperversa anco in alcuni luoghi d’Italia; e se i pastori  della Chiesa e i governi non vi riparano, non passeranno  molte generazioni, che dove ella domina, la fede sarà  affatto spenta nella classe colta, e mutata la nostra penisola  in seggio di miscredenza, la cattedra di Pietro vi sorgerà  solitaria, come una sublime piramide in mezzo al deserto.  Ma lo sterpare questa maledizione tocca in modo speciale  agli uomini del chiostro, perché coloro che la favoriscono  abusano del loro nome. A voi spetta, venerandi discepoli di  Benedetto, di Francesco, di Domenico, d’Ignazio e degli  altri creatori di claustrali meraviglie; imperocché gli  sconsigliati si ravvedranno o meno assai noceranno, quando  si toccherà con mano che gli asili della perfezione cristiana  possono anche essere alberghi di sapienza, e si vedrà  rinnovata e aggrandita per opera vostra la gloria letteraria e  scientifica dei vostri antecessori. Provate coll’esempio che  la religione ha paura del buio, non della luce; insegnate a  quei dementi che non si può combattere con buon successo  la falsa scienza regnante ai dì nostri, senza diffondere la  vera, perché il secolo è avido di dottrina, e quando l’oro  della verità non gli è mostro, egli piglia in suo scambio  l’orpello della menzogna. Soccorrete con forti studi alla  povertà manifesta e deplorabile delle lettere italiane, per  cancellare sulla fronte della Chiesa e della patria nostra  quella svergognata calunnia, che fu loro impressa da perfidi  nemici e avvalorata da improvidi difensori. Non udite le  millanterie insolenti degl’increduli e degli eretici, che  gridano il nome di cattolico esser sinonimo di barbaro e  d’ignorante? Che si vantano di essere i soli cultori e  conservatori della civiltà e di ogni buona dottrina? Che non  solo disdicono, (sconoscenti!) all’Italia ogni sorta di moral  maggioranza, ma l’escludono quasi dal novero dei paesi  eruditi e gentili? Che la chiamano per istrazio la patria dei  preti e dei frati? Mostrate, per Dio, che si può esser prete e  frate, senza temere la burbanza laicale o straniera, e che i  chiostri italiani, onde uscì la luce dissipatrice della notte  barbarica in tutta Europa, posson di nuovo illustrarla fra le  caligini di un falso incivilimento, e disingannare  coloro, che pigliano pel sole australe nel suo meriggio le  aurore notturne e ingannevoli, che spuntano da settentrione.</p>
<p>	Ho parlato sinora partitamente delle due classi, in cui si  dividono gli uomini di chiesa; ma vi sono alcune  avvertenze, che riguardano specialmente tutto il chiericato,  sia che partecipi al secolo, sia che meni la vita appartata del  chiostro. Imperocché la pietà, lo zelo e la stessa dottrina  non giovano, o poco, se non vengono accompagnate dalla  moderazione e dalla prudenza, che sono quasi il  condimento delle al. tre virtù, necessario per renderle  gustevoli e confacenti, e la misura che insieme le unisce ed  accorda con armonico temperamento. Mediante queste due  parti, gli ecclesiastici eviteranno persino l’ombra dì ciò che  può renderli, spregevoli e ridicoli, ovvero odiosi e  formidabili. Il dispregio nasce per ordinario dalla viltà e  dalla grettezza, che non possono mai cadere in chi mantiene  il decoro del proprio grado, qualunque siasi, e sa  distinguere l’umiltà e la modestia dalla remissione  dell’animo e dalla bassezza. Quanto il chierico dee sentire  umilmente di sé medesimo, tanto è in obbligo di stimare  altamente quei titoli divini, ond’è investito, di metterli  altrui in riverenza e di non permettere che siano giammai  profanati; i quali son di tal sorta, che egli non ha da arrossir  di sé stesso in presenza dei nobili e dei grandi, e può  tenere la fronte alta, anche al cospetto dei re. Niuno certo è  più obbligato degli ecclesiastici a riverire chi regna, sia per  non dare altrui occasione di calunniarli, sia perché spetta a  loro il procedere e avanzare i laici in ogni buon esempio,  sia infine perché niuno è più in caso di conoscere e  apprezzare quel raggio divino, che splende sulla fronte  dell’uomo investito da Dio della somma potenza. Ma niuno  è altresì più in debito di esser franco e veritiero, al  cospetto di esso, e di rimuovere dall’ossequio che gli rende  ogni sembiante di timore, di viltà di adulazione. Nei tempi  addietro v’era tal paese, in cui il prete di umile nazione era  spesso zimbello degli uomini privilegiati, e veniva  agevolmente calpestato da coloro che tutto potevano,  benché essi pretendessero alle loro opere un gran rispetto  verso la Chiesa e la religione  <note place="foot"><p> Chi voglia sapere in che pregio si tenessero i preti dagli  antichi nobili del Piemonte, e come quei poveri preti  fossero intelligenti e teneri del proprio decoro, legga la  satira alfieriana, che incomincia con questo verso: “ Signor maestro, siete voi da messa? ”</p></note>.
Non so quanto  questo procedere fosse dignitoso e conforme alla qualità di  gentiluomo, e ai principii, che si ostentavano; ma certo se  ne dovevano incolpare, non tanto gli autori, quanto quelli, a  cui riguardava; imperocché egli stà in mano di ciascuno,  salvo che sia schiavo o addetto alla gleba, il non essere bistrattato, o almeno il  togliere a chi trascorre in questa parte l’occasione della  recidiva. Quanto i privilegi civili, per cui in alcune contrade  il chierico si distingue dagli altri cittadini, riescono odiosi e  nocciono alla religione in cambio di giovarle; tanto importa  ch’egli ottenga dai privati e dal pubblico quella  riverenza, che è dovuta al suo grado e che a questo non si  alzino gl’inetti a procacciarsela. E una delle cose che più  contribuiscono al decoro ecclesiastico, è appunto la  rispettosa, ma austera franchezza nel parlare ai potenti; la  quale essendo ita oggi in disuso, non è meraviglia se  mancò con essa quella dignità, che ne torna inseparabile.  Imperocché se si guarda al modo, con cui predicano e  compliscono e corteggiano alcuni di alto e di basso affare,  si potrebbe credere che il decalogo e le pene minacciate  a’ suoi trasgressori siano roba solamente pei sudditi.  Diresti oggimai che la divina giustizia non risguardi i  grandi, né i principi, e che loro all’incontro sia infeudato il  paradiso; dal che s’inferisce ragionevolmente, che in  qualunque modo si portino, sono irreprensibili, o almeno  più scusabili dei privati e dei popoli. Ma  tal non è la dottrina del divino Spirito; la quale anzi  insegna espressamente il contrario e lo corrobora con  tremende minacce <note place="foot"><p> Il capitolo sesto del Savio dovrebbe essere il manuale dei  principi e di chi pratica in corte. Che terribili minacce a chi  regna! E che autorevole disinganno a coloro che citano le  parole:
<foreign lang="lat"><hi rend="italic">per me reges regnant</hi>, </foreign>
senza  ricordarsi di quelle, che vengono appresso!</p></note>.  E se chi è lungi dal trono dee interpretare benignamente le  intenzioni e giudicare rimessamente le azioni illodevoli dei  governanti, come toccammo di sopra, questo non è già il  caso di chi vive in corte, e tampoco dei chierici, a cui una  rigida severità verso chi comanda è strettamente ingiunta.  Così almeno si usava in quei secoli che oggi sogliono  essere più lodati, che imitati.</p>
<p>	Queste considerazioni riguardano il contegno e i  portamenti del clero in universale; ma ve ne sono alcune,  che toccano in ispecie la maniera, in cui s’insegna e si  pratica la religione, e il sacro ministerio si esercita. La  religione non può riuscire agli uomini credibile e  veneranda, se non è proposta e praticata in modo  consentaneo alla sua grandezza; imperocché i più  giudicano della sostanza di una dottrina dal suo sembiante,  e la verità non ha su di essi alcuna forza, se non in quanto  è ben rappresentata e posta nel miglior riguardo possibile  di prospettiva. Privilegio certo ammirabile del  Cristianesimo è la sua singolare attitudine a farsi, quando  occorre, piccolo coi piccoli, attemperandosi a ogni qualità e  grado d’ingegno e di cultura, senza mutare intrinsecamente  la sua sostanza; tanto che Dante e un idiota possono del pari  trovarvi a compimento, non solo il pascolo e il conforto, ma  il diletto, di cui gli animi loro, egualmente immortali,  abbisognano. Il qual privilegio della nostra fede vuol  trapassare proporzionatamente ne’ suoi ministri, che  debbono farsi tutto a tutti, accomodandosi alla natura di  ciascheduno; e certo in niuno si trova così eminentemente  espresso, come nel chiericato legittimo. Ma questa  pieghevolezza della religione non vuol essere usata a  sproposito; e quando si parla in generale agli uomini civili  del pergamo o coi libri, non si dee adoperare quel  medesimo linguaggio, che stà bene, favellando coi fanciulli  o coi barbari. Il che pur fanno certuni, impicciolendo le  verità della fede nel modo di esprimerle e direi quasi di  atteggiarle e metterle innanzi agli occhi, e detraendo alla  maestà del dogma e dei riti cattolici con tali opinioni e  pratiche accessorie, che possono esser buone e innocenti in  sé stesse, ma non tornano proporzionate ai bisogni e  all’indole di questo secolo. Il che dà talvolta alla religione  un aspetto meschino, puerile, superstizioso, ovvero un fare  e un colore svenevole, sdolcinato, languido, molle, e poco  atto a metterla in considerazione degli uomini dediti agli  studi, e ai negozi di traffico, di stato e di guerra. Tal non è  certamente il procedere della Chiesa; la quale, potendo a  suo talento variare la disciplina, ha sempre l’occhio ad  accordarla colla natura dei luoghi e dei tempi, e vuole che  una semplicità maestosa accompagni l’esposizione delle  verità rivelate e le pratiche del sacro culto. La propensione  a indebolire e abbassare le cose della fede nasce per  ordinario dalla tempra di coloro, che le trattano e predicano;  e si dee assai meno imputare alle intenzioni, le quali sono  spesso pie e lodevoli che alle qualità naturali dell’ingegno e  dell’animo, non che all’educazione e alla consuetudine. Ed  essa si suol travasare negli spettatori e uditori; i quali,  vedendo e ascoltando una religione sublime e forte  debolmente espressa, trovano assai più spedito il ritrarre in  sé stessi la fievolezza degli insegnatori, che il nervo delle  cose insegnate. Tal è lo stato, a cui addivengono l’instituti  religiosi, quando trascorsa la disciplina, momentaneamente  declinano. Il Machiavelli<note place="foot"><p> <hi rend="italic">Disc.</hi>, II, 2.</p></note>, vissuto in tempi  corrottissimi, accusava il Cristianesirno di avere infiacchiti  gli animi, e faceva per provar l’assunto un sofisma, ripetuto  da Giangiacomo Rousseau<note place="foot"><p> <hi rend="italic">Du contr. soc.</hi>, IV. 8.</p></note> due secoli  appresso fra una generazione di miscredenti, rinnovellato  sottosopra da un autor francese<note place="foot"><p> SALVADOR, Jésus-Christ et sa doctr., Paris,  1838, T. I, p. 356-357. </p></note> fra l’indifferenza religiosa dell’età che corre, e copertamente accennato dal nostro grande e infelice  Leopardi in vari luoghi delle sue opere. Ma questi  valentuomini non avvertono che l’imputazione non  concerne, ne può concernere la fede in sé stessa e il  generale insegnamento o la pratica della Chiesa, ma solo il  genio e le abitudini particolari di certi luoghi e tempi.  Imperocché il vivere moderno essendo senza polso, sia per  la nullità dell’educazione privata, sia perché dilombata e  languida naturalmente è la folla, quando non viene  invigorita dal magistero dell’arte, tal riesce la religione nelle  mani dei più; i quali, invece di partecipare, come si  vorrebbe, alla sua gagliardia, le comunicano pur troppo in  apparenza la debilità propria. Il che non dee far meraviglia;  perché, se bene il Cristianesimo offra a tutti i suoi  lumi, e la divina virtù, che ne seconda gl’influssi, valga a  transumanare anco i più deboli, purché l’accolgano  volonterosi, ciò non accade sempre per colpa degli uomini;  fra i quali il buono non è frequente, e l’ottimo è  straordinario. Quella forma di vita, che esprime la  perfezione evangelica nella sua pienezza, è come l’ardua  cima di un monte altissimo, proposta e possibile a tutti i  viatori, ma a cui pochi hanno lena e coraggio di poggiar  faticando. Non è perciò da stupire se il Cristianesimo non  trasforma la maggior parte degli uomini in modo  proporzionato alla propria eccellenza; e si mostra anzi,  come il suo fondatore, indulgentissimo e benigno,  discendendo alla parvità loro, senza richiedere da tutti lo  stesso grado di virtù e di perfezione. Il che non fu avvertito  da coloro, che paragonando alcuni popoli antichi e pagani  coi moderni, e trovando presso i primi una magnanimità di  fatti e di sentimenti rara e sconosciuta fra gli ultimi,  accusano il Cristianesimo di tal differenza, in vece di  ripeterla dal vario componimento delle nazioni. Lascio stare  che molte azioni, massime degli antichi, riputate grandi, nol  sono, e la ragion sola basta a renderne chiari; perciocché  l’innato istinto dell’orgoglio, che vive in tutti, ma più negli  animi magni e riccamente forniti dalla natura, c’inclina a  scambiare nei sensi, nei detti e nelle opere, non meno  altrui che nostre, ciò che è tumido e superbo, e talvolta  anco ingiusto, colla vera grandezza. Certo niuno sforzo di  dialettica e di facondia potrà dimostrare buone e lodevoli le  gloriose carnificine di Alessandro, il parricidio politico di  Marco Bruto, e il suicidio stoico dell’ultimo Catone,  comecché tali opere siano da molti riputate grandi, e  vengano inorpellate nella immaginazione di chi legge dalle  qualità veramente rare e sublimi dei loro autori.</p>
<p>	Egli è tuttavia indubitato che presso gli antichi rifulge  una virtù civile degna di alto encomio e quasi ignota ai dì  nostri; ma quali ne furono i possessori? Le moltitudini  forse? No sicuramente; ma solo certe piccole aristocrazie,  quali erano gli uomini, che avevano in pugno le faccende  pubbliche di Roma e di Sparta, ed erano una parte minima  della nazione; e tuttavia di loro soli la storia si occupa un  po’ largamente. I corpi aristocratici, quando fioriscono,  sono naturalmente inclinati ai pensieri e alle opere di  cittadina grandezza; sovrattutto, quando una forte  educazione ve gli ha disposti e connaturati fin dagli anni  teneri, come accadeva ai gentiluomini disciplinati sotto i  severi ordini di Romolo e di Licurgo. Ma se avessimo una  storia un po’ minuta della plebe latina e lacedemone, e  specialmente degli schiavi romani e degl’Iloti, voglian  credere che ci troveremmo quella sublimità di spiriti, che  risplende nelle pagine di Plutarco e di Livio?  Privilegio della società cristiana è l’avere abolita  quella peste della schiavitù, e nobilitata, almeno  moralmente e religiosamente, la plebe, insegnando ai nobili  che il loro sangue non è di un carato più fino e prezioso  che quello degli altri uomini, e che solo chi sente il  contrario, fra i popoli battezzati, è degno di essere  chiamato e tenuto per ignobile d’animo e di dottrina. La  Chiesa adunque, essendo una società universale, che non  riconosce disparità di nascita e di fortuna ne’ suoi  figliuoli, e non che vergognarsi, si onora di aprire il  materno suo seno ai poveri, ai rozzi, agl’idioti, ai derelitti di  ogni maniera, non dee poter reggere al confronto delle  elette e scarse aristocrazie del Lazio e della Laconia,  rispetto a quelle doti civili, che di special cultura e  disciplina abbisognano. Gli uomini sommi in ogni genere  non mancano alla repubblica cristiana; ma sono spesso  occultati dalla fortuna, spesso si celano da lor medesimi; e  quando le loro opere gli disascondono e mettono in mostra,  essendo misti ad una moltitudine di piccoli o mediocri, e  per una lunga tratta di età e di contrade disseminati, fanno  un quadro a prima vista meno grandioso ed appariscente di  quello, che risulterebbe dalle virtù medesime insieme  condensate e in piccol giro ristrette. La modestia ed umiltà  cristiana stendono un velo temporario e terreno sopra un  gran numero di virtù straordinarie, che per la loro finezza  vincono di gran lunga le qualità ed azioni più lodate e  celebrate della gentilità antica. Quanti eroi cristiani nei  campi, nei tuguri, negli ospizi, nelle umili officine, che  vivono e muoiono ignoti a tutti, salvoché a quel Dio, che  si compiace in essi, come nella parte più cara ed eletta delle  sue opere! Quanti generosi sacrificii, quanti lenti martirii  operati e sostenuti con sovrumana costanza e  rassegnazione, non solo da uomini, ma da volgari  donnicciuole, da povere zitelle, alle quali mancano persino  lo stimolo e il ritegno del mondano onore e dell’educazione,  e solo soccorre l’interna guida di Colui, che può suscitar  dalle pietre figliuoli ad Abramo! E che meraviglia, se la  virtù cristiana è sovente nascosta agli occhi del mondo o  passa inosservata, quando è persino sconosciuta a sé  medesima, e suol sentir tanto meno altamente di sé, quanto  è più grande e più eccellente? Certo uno degli spettacoli  più sublimi di quel giorno, in cui le ragioni di tutti gli  uomini verranno rivedute pubblicamente nel gran foro della  divina giustizia, sarà la comparsa della virtù occulta o  negletta, spregiata, calpestata dal secolo; la quale,  emergendo dal suo umile ripostiglio, rifulgerà inaspettata  nel consesso universale degli spiriti, come la terra uscì dalle  tenebre, quando ad un cenno dell’Onnipotente sfolgorò la  luce, e dilagò in un attimo lo spazio immenso. Ma quella  piccola parte dell’eroismo evangelico, che apparisce nelle  vostre povere storie, basta pure all’onor della Chiesa, e non  teme il paragone dell’antichità più famosa. Io non trovo  negli annali antichi o moderni alcun fatto umano,  che in bellezza e sublimità morale agguagli quello del  monaco Telemaco, martire della carità cristiana; il quale  con eroica baldanza protestò in pubblico contro gli atroci  trastulli dell’anfiteatro, e fu causa che si abolissero, ma  spirò nell’atto medesimo del suo magnanimo ardimento  sotto i colpi del popolo infuriato. Qual è l’uomo  plutarchiano, che per costanza di animo, altezza d’ingegno,  grandezza di opere, energia e direi quasi fierezza di genio, e  fortunosità di vicende, pareggi il grande Atanasio? Roma e  la Grecia nei migliori tempi ebbero forse un nemico dei  tiranni e un difensor degli oppressi più intrepido e costante  di Tommaso arcivescovo di Conturbia, che suggellò con  eroica morte un lungo martirio sofferto a pro dei diritti  ecclesiastici, e dei miseri Sassoni suoi nazionali, conculcati  dal vincitore? Il Grisostomo, creatore di un’eloquenza  patetica e soave, non seppe altresì, occorrendo, vibrare i  fulmini di Demostene, e imitarne l’intrepida franchezza sino  all’ultimo spirito, senza le macchie della sua vita? Qual  riformatore pagano può stare a petto di Carlo Borromeo e di  papa Ildebrando? Quale agitatore di popoli a difesa del  giusto e del santo può competere in potenza con Bernardo  di Chiaravalle? E che umiltà decorosa congiunta a un  ingegno divino, a squisita e moltiforme sapienza, risplende  in Agostino, principe dei teologi e dei filosofi cristiani! Che  dolce moderazione ed equabilità di animo e di vita in  Filippo Neri e in Francesco Salesio! Che sviscerata  tenerezza, non molle, non ciarliera, non inerte, ma tacita e  indefessa operatrice di benefiche meraviglie, in Giovanni di  Dio, in Giovanni di Mata e in Vincenzo de’ Paoli! Che  magnanimità di spiriti, che audacia di concetti e che  prudenza di esecuzione, in Benedetto, in Domenico, in Ignazio, e nel più illustre  de’ suoi discepoli! E finalmente che semplicità popolana,  ma pur bella e grande, di affetti e di opere, in Francesco di  Assisi, che è il più amabile, il più poetico e il più italiano  de’ nostri santi! Ciascuno di questi sommi espresse quella  forma di morale eccellenza, che conveniva al suo genio, e al  secolo, in cui visse; giacché la virtù una in sé stessa, si  diversifica e contempera alle condizioni estrinseche ed  accidentali, che l’accompagnano, tanto più agevolmente,  quanto più è rara ed eccede la misura comune. E se dagli  uomini dotati di quella sovrana perfezione, che meritò loro  la gloria degli altari, si discende a quelli, che furono illustri  per virtù civile, ma sublimata da più nobili influssi, benché  talvolta annebbiata dall’umana debolezza o dalla barbarie  dei tempi, la religione non ha pure da vergognarsene, o da  temere il paragone degli antichi. Per qual cagione,  verbigrazia, Carlomagno in Francia, il grande Otone in  Germania e Alfredo in Inghilterra sovrastanno di gran lunga  a tutti i principi del loro tempo, se non per l’aureola  religiosa, che li circonda? E se il fregio della fede e della  pietà cristiana estolle gli uomini, che già sono naturalmente  grandi, come si può vedere nel medio evo; il difetto di  quelle nuoce ai nomi più segnalati dell’età moderna. Niuno,  per esempio, vorrà negare che Federico di Prussia e  Napoleone, sommi come guerrieri, siano spesso paruti assai  minori di sé medesimi, come principi, e il primo eziandio  come uomo privato; dove che, se i lor pregi naturali fossero  stati cumulati da quell’ornamento, che transumana i suoi  possessori, essi avrebbero senz’alcun fallo superata la  propria fama, e la fortuna miracolosa dell’ultimo non si  sarebbe eclissata nelle ruine. Il che è pur vero degli uomini  insigni nelle lettere, nelle scienze e in ogni ramo dell’umana  cultura; dove la compita bontà non può rinvenirsi, senza il  divino suggello del Cristianesimo. Ma questa materia per  essere ben tratta vorrebbe un lungo ragionamento.</p>
<p>	Tornando al mio proposito dico che stà in mano degli  uomini religiosi e specialmente dei chierici, il mostrare col  loro esempio ai lodatori dell’antichità gentilesca, quanto  s’ingannino a credere che le influenze evangeliche siano  meno alte delle pagane ad aggrandire e ad esaltare anche  civilmente l’umana natura. Al quale effetto si richiede, oltre  la maggior parte delle qualità sinora discorse, l’evitar con  gran cura nelle parole, nei portamenti e nelle opere, non  solo ciò che mostra un animo debole ed angusto, e può  eccitar l’altrui disprezzo; ma eziandio ciò che rende  spiacevole, formidabile ed esoso; e con tanto più studio,  quanto l’essere avuto in odio è peggio ancora che il venir  deriso e vilipeso. Odioso fanno altrui e meritamente la  mondana ambizione, la cupidigia del danaro e l’intolleranza,  figliuola del fanatismo; tre pesti, che sono in tutti degne di  grave biasimo, ma nei ministri del santuario meritevoli di  vituperio. Crederei di fare ingiuria alla specchiata bontà del  clero italiano, apponendogli pur l’ombra di una ambizione  colpevole, o di quel vizio, che fece deporre a Cristo la sua  usata mansuetudine, e stringere la sferza, onde cacciare i  profanatori dal tempio. Ma egli accade talvolta che i buoni  non si guardino punto dall’apparenza di tali colpe; credendo  lecito il broglio e lo studio dell’arricchire, quando vengono  indirizzati a buon fine, e non a proprio diletto e vantaggio.  Errore gravissimo, perché chi vede le opere non sa o non  crede l’intenzione lodevole, che le muove; né la bontà di  questa può legittimare quei mezzi, che non si addicono alla  santità e purezza del grado sacerdotale. Spetta per questa  parte ai rispettivi governi il sopravvigilare le azioni dei  chierici, e l’impedire con savie leggi severamente eseguite  quegli abusi, a cui uno zelo sconsigliato può talvolta  condurre. E ciò spesso non è pure richiesto ad ottenere  l’intento, bastando a tal effetto il rimettere in vigore i canoni  ecclesiastici; i quali hanno minutamente provveduto a  quanto si ricerca per isterpare certi disordini, che ora  pur troppo in alcuni luoghi rivivono. Imperocché, quando  il freno si allenta per questa parte e si trovano sempre certi  uomini buoni, ma inetti, i quali, credendosi abilissimi,  pongono mano a salvare la società e la Chiesa con tali  spedienti e per forma, che non potrebbero far migliore  elezione, quando coi più fieri e implacabili nemici di quelle  si consigliassero. Ma il più deplorabile effetto dello zelo,  che non è secondo la scienza, è l’intolleranza; intendendo  sotto questo nome l’uso di combatter l’errore, pigliando di  mira la persona degli erranti. La tolleranza cristiana per  contro non solo induce ad amarli con quella vera ed  efficace dilezione, che arde nel cuore e colle opere si  manifesta, ma eziandio a sfuggire, per ricondurli al vero,  quelle vie, che sono inette di lor natura a ingenerare la  persuasione, e rendono la fede odiosa e spiacevole.  L’usanza invalsa nel medio evo di applicare agli errori le  pene temporali fu purtroppo approvata da alcuni uomini di  pietà e dottrina ricchissimi, perché di rado incontra che la  bontà e la scienza anco eminenti soprastiano per ogni verso  alle preoccupazioni del secolo, in cui si vive. Ma benché  questa consuetudine, ripugnante ai primi principii e al genio  essenziale del Cristianesimo, non si possa giustificare in sé  medesima, egli e facile il mostrare come allora regnasse e  molti ottimi seducesse, imperocché il cattolicismo essendo  la legge universale di Europa a quei tempi, e  compenetrando la società civile, di cui era il principio,  l’anima, la regola e la guardia, potea inferirsene eziandio un  delitto verso lo stato, un atto di ribellione contro l’autorità  suprema, e quindi un fallo punibile civilmente, come la  violazione dei temporali statuti rogati per opera del  magistrato o del principe. Paralogismo specioso ma  radicalmente falso; imperocché l’unione della Chiesa e  dello stato, per quanto sia stretta, non dee mai indurre a  mescere e confondere le due giurisdizioni, né a trasferire  agli ordini della comunità temporale in quel giro di cose,  che al consorzio spirituale solamente appartengono. Onde  anche quando il primato civile del Pontefice fioriva e  vigoreggiava in tutto il mondo cristiano sotto la forma della  dittatura, esso veniva quasi sempre esercitato, non già colla  forza e colle armi, come i decreti dei dominanti, ma  coll’autorità morale della religione e del suo capo, e col  libero consenso dei popoli, che loro ubbidivano. L’eresia,  quando per la sua natura e pe’ suoi effetti immediati non  esce dai termini di un delitto spirituale, non può essere  castigata da pene di un altro genere, ancorché la Chiesa sia  allo stato congiunta; imperocché la qualità del castigo non  vuol essere misurata da quella del giudice, ma bensì dalla  condizione delle colpe, che si puniscono. Ora l’imporre una  pena, atta solo a frenare, mediante il timore, l’opera esterna,  alle trasgressioni, che versano in un’azione interiore, (cioè  nella rivolta dello spirito contro il vero e l’autorità spirituale  che lo promulga), è una confusione di cose  disparatissime, e così poco ragionevole, come l’ingiungere  una punizione meramente ecclesiastica ai civili misfatti.  Oltre che il legislatore ed il giudice non possono in tal caso  procacciarsi quella notizia sicura della reità morale del  delinquente, la quale a statuir la pena ed applicarla è  richiesta; giacché il solo scrutatore de’ cuori può  conoscere le intime disposizioni dello spirito e pesare tal  qualità di traviamenti. Egli è indubitato che l’eretico, come  anche l’infedele, può talvolta errare a buona fede; e che  l’educazione, l’usanza, l’esempio, le condizioni della vita  esteriore, mille fortuiti accidenti, e persino la tempra  intellettuale dell’individuo, possono diminuire notabilmente  l’imputabilità morale delle false dottrine da lui professate.  Le quali ragioni non sono applicabili, almeno nello stesso  grado, ai delitti civili; perché questi sono sempre peccati  di volontà, e l’errore può essere un peccato dell’intelletto  solamente. E sebbene anche in ordine ai primi falli, egli  torni impossibile lo stabilire una proporzione esatta fra il  reato e la punizione, tuttavia si può affermare con sicurezza,  che salvo il caso di follia o delirio, l’omicida, il ladro, il  calunniatore sono sempre gravemente colpevoli; dove che  questa certezza è spesso impossibile o difficilissima  intorno agli errori dottrinali. Lascio stare che  l’intromissione del codice penale, proprio del foro esterno,  nel campo dei pensieri e delle opinioni, tende a mutar la  fede in ipocrisia, e a farla inimicare e abborrire, non solo  dagli estrani, ma spesso eziandio da coloro, che dianzi la  professavano o non erano alieni dall’abbracciarla. Ma dico  di più che non si consegue nemmeno lo scopo proposto, e  non riesce a spegnere l’errore, né ad impedire la sua  propagazione; imperocché è una legge della Providenza,  che quando si vuole patrocinare la fede con mezzi indegni  di essa e ripugnanti alla sua natura, non che ottener  l’intento, si produce un effetto del tutto contrario a quello,  che si desidera. La causa si è, che in tal caso la religione,  offesa nella sua essenza dagli spedienti, che si eleggono per  difenderla e favorirla, cessa di essere, nelle mani di coloro  che la trasfigurano, quello che è, cioè l’opera di Dio  sovranamente credibile ed efficace, e diventa un’ombra  ingannevole, un meschino e inutile figmento del capriccio e  della immaginazione. Certo i riti atroci degli Ammoniti,  degli Aztechi e dei Fasingari non si debbono riputare molto  più alieni dagli spiriti evangelici, che la professione  religiosa dello sciagurato Valverde, allorché inalberava e  brandiva la croce per compiere un infame tradimento. La  storia tutta conferma la verità di quanto io dico;  imperocché non si dà forse l’esempio di una sola  persecuzione religiosa, che non sia stata tosto o tardi  funesta alle buone credenze. Il supplizio di Giovanni Huss e  di Girolamo da Praga, imputabile principalmente  all’imperator Sigismondo preparò ed accelerò lo scisma di  Lutero; e le ipocrite sevizie di Ludovico  quattordicesimo spianarono la via al miscredere del  secolo succedente. La Spagna è al dì d’oggi assai meno  cristiana della Francia, e più aliena dal cattolicismo, che la  scismatica Inghilterra. Ecco a che valse il martoriare gli  uomini e arderli per convertirli! Tra i Francesi  medesimi la religione fiorisce assai meglio presentemente,  e i suoi ministri sono più venerati, che quando i Borboni  della prima linea, sotto colore di tutelare il santuario,  volevano ingerirsi nelle coscienze. Se talvolta la forza  riesce per qualche tempo a impedire un errore di  manifestarsi, essa nol fa mai che aprendo l’adito a un altro  errore più grande, e ne apparecchia il trionfo; come accadde  a quegli stati, che con modi violenti e sanguinosi cansarono  l’eresia dei Protestanti, ma poco stante precipitarono nella  empietà dei cattivi filosofi. Agli esempi particolari se ne  può aggiungere uno assai generale; poiché fra gli abusi del  medio evo, onde venne causata nel secolo sedicecimo la  scissura religiosa di Europa, non ultimo è stato lo zelo  intollerante e fanatico, che macchiò talvolta le virtù  ammirabili dei nostri antenati. Perciò nello stesso modo che  la Providenza suol permettere le eresie, gli scismi e le  persecuzioni, che travagliano la Chiesa, per battere gli  uomini, per emendare i costumi e la disciplina trascorsa, si  può conghietturare che abbia comportate le ingiurie e ferite  gravissime fatte al potere ieratico, per nettarlo anche da  quell’ombra di biasimo, che ridondava dalla rozzezza dei  tempi, e affinché, ogni qual volta risorgesse in modo  proporzionato alla nostra cultura e a pro dell’universale, a  niuno possa cader nell’animo di ripristinare le usanze  dell’abolita barbarie.</p>
<p>	Non si vuol però credere che nel seno della Chiesa siano  giammai venuti meno coloro, che contro l’invalsa usanza di  vessare e punire gli erranti a viso aperto protestassero, e il  divino esempio di Cristo e dei primi secoli a questo  proposito vivo mantenessero. L’opinione, che l’eresia per  sé stessa, (cioè quando non corrompe i costumi, né  turba direttamente lo stato), sia criminale nel foro esterno,  fu sempre lontanissima dall’avere in suo favore quel  consenso unanime, che contrassegna ciò che è cattolico  nel giro delle idee e delle operazioni. E quando la suprema  autorità della Chiesa ricorse ai mezzi coattivi, (come, per  esempio, riguardo agli Albigesi), l’eresia non si ristringeva  fra i limiti dell’error dottrinale, ma intorbidava lo stato, e  trascorreva alla violenza ed al sangue; ond’era d’uopo  infrenarla, non come errore speculativo, ma come fomite di  delitti e di tumulti. E anche in questi casi bisogna  accuratamente distinguere gli ordinamenti della potestà  ecclesiastica dal procedere dei loro esecutori, per non cader  nel grave errore d’imputare a quella gli eccessi di questi;  come fanno, esempigrazia, (pur nel caso degli Albigesi),  coloro che imputano al magno Innocenzo o al santo  e mitissimo Domenico le orribili e detestabili sevizie di  Simone di Monforte. E se l’ordine dei Predicatori tanto  benemerito della Chiesa, non si può equamente accusare  delle atrocità, commesse nel secolo decimoterzo, né di  quelle, a cui in appresso porse talvolta la mano, rendendosi  sventuratamente complice in alcuni luoghi delle arti crudeli  del principato; i Gesuiti, non che approvare tali esorbitanze,  se ne tennero sempre nettissimi, e le condannarono col loro  esempio. Non sono già io che porga questa lode ai Gesuiti,  ma uno scrittore illustre, poco amico alla società loro; il  quale tuttavia confessa che’ essi <hi rend="italic">non si discostarono  mai dalla dolcezza e dalla mansuetudine; che erano  stromenti di romana curia, quali si convenivano ad una età  dotta e gentile; e che in ciò tanto maggior lode meritano,  quanto non solamente si conservarono immuni dalla  persecuzione religiosa, ma s’ingegnarono anche coi loro  consigli e credito di moderarne il furore nei paesi, in cui  ella più crudelmente infieriva</hi><note place="foot"><p> BOTTA, <hi rend="italic">St. d’It. cont. da quella del Guicc.</hi>, IV.  .</p></note>. E l’autorità dei Gesuiti è qui tanto più  forte, che da una parte l’errore evitato da essi regnò ancora  lungo tempo e presso molti dopo la fondazione del loro  ordine; e dall’altra parte, il precipuo scopo della società loro  essendo la propagazion della fede, il contegno, che tennero,  fu un espresso dichiarare che i mezzi coattivi e violenti alla  santità di tale scopo ripugnano. Potrei aggiungere a un  testimonio di tanto peso quello di molti scrittori; e  segnatamente di un illustre prelato o dotto e moderatissimo,  le cui parole a questo proposito esprimono sottosopra  l’opinione dell’episcopato francese <note place="foot"><p> Il dotto e pio vescovo di Ermopoli esprime egregiamente  l’indole della tolleranza cristiana con queste poche parole: “
<foreign lang="fra">Le zéle de la doctrine ne doit jamais altérer la  charité; intolérante contre les erreurs, mais tolérante  envers les personnes, telle est la religion que nous avons le  bordieur de professer; tout ce qui a pu, dans des siécles,  s’écarter de ce double caractére de force d’un cóté et de  deuceur de l’autre, n’est pas venu de la religion, mais des  passions humaines ”. </foreign>
In un altro ragionamento, egli  giustifica la Chiesa contro, l’accusa di fanatismo, e discorre  dei termini naturali e ragionevoli della tolleranza civile,  entrando a discutere molti fatti, che si sogliono obbiettare ai  cattolici in questo proposito, e specialmente quello  dell’Inquisizione. Il discorso del prelato francese, senza  contener nulla di squisito e recondito, è così pieno di  scritto e di moderazione, (salvo forse qualche punto  attenentesi alla storia francese, in cui l’amor di patria rese, a  parer mio, troppo benigno il giudizio dello scrittore), che io  vorrei poterlo qui riferire tutto quanto, se non fosse troppo  lungo per una nota. Vedi anche le considerazioni del che  siano uscite dal clero francese dell’età nostra, e sarebbe  irreprensibile, se alcune parti di essa non fossero inspirate  da un soverchio gallicanismo. FRAYSSINOUS, <hi rend="italic">Déf. du Christ. ou Conf. sur la  relig.</hi> Sur la tolérance.  <hi rend="italic">Ibid.</hi>, La relig. vengée du reproche de fanatisme. <hi rend="italic">Le christ. consid. dans ses rapports avec la civilis,  mod.</hi>, tom. II, p. 216-219. Nell’ind. del 43 : non fossero infette dal  gallicanesimo.</p></note>. Ma a che pro il cercare esempi di uomini e  di Chiese particolari, quando si ha quello di Roma e della  Chiesa universale? Il citato storico osserva che la santa  sinodo di Trento, la quale tanto fece per mantenere  incorrotta la fede e rialzare la scaduta disciplina  ecclesiastica è piena di precetti mansueti riguardo al modo  di trattar cogli eretici; e che anzi nelle lettere convocative  dei concilii e segnatamente in quelle di Paolo III per la  convocazione di quel di Trento, sempre si esprimeva e si  espresse, che si condannassero gli errori, ma che si  risparmiassero le persone e che con loro si procedesse con  ogni attività<note place="foot"><p> BOTTA, <hi rend="italic">Ibid.</hi>, VII.</p></note> ”. Roma è ai dì  nostri un asilo inviolabile di civil tolleranza, e un ricetto  ospiziale aperto a tutti gli uomini onorati, specialmente se  miseri e scaduti, qualunque sia la setta, a cui appartengono.  E alla nostra memoria non si è veduto il padre dei Cristiani  resistere alle istanze imperiose e minaccevoli di un principe  formidabile e trionfante, che strascinava gli altri potentati  nelle sue collere col solo terrore del proprio nome, e rifiutar  di chiudere gli aditi marittimi e terrestri degli stati  ecclesiastici agli acattolici di Svezia, di Russia e  d’Inghilterra<note place="foot"><p> BIGNON, <hi rend="italic">Hist. de Fr. sous Napol.</hi>, époq. 2,  chap. 3.</p></note>? Ringraziamo Iddio di  vivere in un secolo, in cui le massime della dolcezza e  magnanimità evangelica son professate dai nostri governi, e  il vezzo di volgere i ceppi, l’esilio ed il ferro a strumenti di  conversione, vien lasciato alle inospite lande di tramontana.  E tanto più son da lodare i principi italiani, quanto che il  numero dei dissidenti essendo piccolissimo nei loro stati, la  tolleranza usata verso di quelli non può muovere da timore  o da politica, ma da sincero rispetto verso il principio  sacrosanto della libertà delle coscienze. Il che ci fa sperare  non lontano il giorno, in cui il voto della umanità e della  religione sarà pienamente soddisfatto, e gl’Israeliti italiani  potranno partecipare ai diritti civili degli altri cittadini.  Imperocché passato è il tempo, in cui una brutale  filosofia insultava quegl’infelici, predicandoli incapaci ed  indegni di godere i beni comuni, mentre una bieca teologia,  (professata per buona e ventura da pochi), voleva punire in  essi la colpa dei loro antenati; quasi che nelle cose toccanti  alla religione sia lecito ai Cristiani il farsi ministri della  divina giustizia, invece d’imitare quella misericordia, che  mosse il nostro modello a perdonare, morendo, e a pregare  pe’ suoi percussori. Il modo più efficace per ricondurre  all’ovile lo smarrito Israele stà nell’esercitare verso di esso  quella squisita e generosa carità, che è il marchio della  nostra legge; e chiunque fa il contrario, ancorché orpelli il  suo procedere con sofisme speciose di amore alla religione,  o di equità e di utilità pubblica, può esser cristiano e  cattolico di nome, ma appartiene di fatto agli ordini del  gentilesimo. E quando la durezza da costoro insegnata o  messa in pratica divolgesse dalla professione del vero un  solo uomo, che trattato altrimenti vi si sarebbe agevolmente  condotto, essi dovranno renderne ragione a quel giudice,  che non contempla i cavilli, con cui i colpevoli vogliono  coonestare i propri falli, se non per accrescerne la  punizione. Queste avvertenze sono egualmente applicabili  ai buoni e generosi Valdesi, che la Chiesa subalpina  desidera da tanto tempo di veder seco riuniti ed affratellati  nel seno del comun padre. Anch’essi furono talvolta  crudelmente perseguitati; e giova a noi cattolici il  confessarlo pubblicamente, acciò niuno c’incolpi di  connivenza cogli errori dei secoli scorsi; giova il ricordarlo  e ripeterlo a noi stessi, per animarci a riparare con tanto più  amore verso di quelli i torti dei nostri avi. Imperocché, se  Cristo, nostro supremo esemplare, era più sollecito della  pecorella smarrita, che delle novantanove poste in sicuro  sul monte, a noi, eredi delle speranze e delle promesse,  debbono esser cari principalmente coloro, che hanno  perduta la cognizione del vero, e per le eccellenti doti di  natura sono degnissimi di riacquistarla. Tali sono, senza  dubbio, i Valdesi, che ora quietano sotto il mite dominio  della Casa di Savoia, desiderosa di vederli ricongiunti alla  gran famiglia cattolica, ma abborrente da ogni mezzo, che  osti alla persuasione. Del che essa fece testé buon segno,  commettendo l’opera apostolica di un uomo, che  uscito, come il Gerdil, dal clero allobrogo eletto, come lui, a educar le speranze del trono piemontese e della nazione,  ed esaltato all’apostolico sacerdozio, rinnova collo splendor  dell’ingegno, con la mansuetudine e la generosità dell’animo  e coll’ampiezza della dottrina, gli esempi e le glorie del suo  inclito compatriotta. Questo pegno di amore dee da una  parte assicurare i Valdesi, che stà a cuore dell’augusta  famiglia, che li governa, il compimento di ogni loro  desiderio, e dall’altra parte inspira a noi una dolce fiducia,  che rimossa ben tosto ogni disparità nelle cose di minor  momento, e ragguagliate le condizioni civili, sia per cessare col tempo  il religioso dissidio, che ci divide da una parte così nobile e  preziosa dei nostri fratelli.</p>
<p>	La virtù cristiana della tolleranza spetta in modo  particolare a quella porzione de’ chierici, che ha sortito  l’ufficio d’insegnare e difendere la religione. Imperocché,  se altri non usa una vigilanza grande, l’ingenita superbia e  corruzione dell’animo si mesce agli affetti e alle risoluzioni  più commendevoli, e sovrattutto allo zelo contro l’errore,  inducendo chi parla o scrive a scambiar le persone colle  opinioni, a imputare la volontà degli sbagli, che possono  procedere soltanto dall’intelletto, a supporre che l’inganno  della mente escluda sempre e di necessità la buona fede e la  rettitudine, a penetrar nel santuario inviolabile della vita  privata e della coscienza, e insomma a prevaricare gli uffici,  non solo della carità e della generosità, ma del decoro e  della giustizia. La qual consuetudine è biasimevole in  ciascuno, ma detestabile nei ministri di un Dio di pace e di  benevolenza, predicanti la sua legge; e spesso è anche  dannosa, perché oltre all’esacerbar gli avversari, ridonda  presso gli spiriti deboli in disdoro e disavanzo della causa,  che si difende. Non è perciò vietato a chi scrive il  combattere l’errore con quella veemenza che si richiede, e  lo smascherare, occorrendo, l’ignoranza, l’insufficienza, la  presunzione, di chi l’insegna. Egli è lecito tal volta il  ricorrere ai motteggi ed ai sali per pungere salutevolmente a  far arrossire gli avversari; tal’altra una santa collera è  opportuna per conquiderli, attutarli e impedire che i  semplici siano sedotti dai loro sofismi; imperocché le  buone ragioni esposte rimessamente non persuadono una  buona parte dei lettori, avvezza a giudicare del valore di  quelle, non tanto dalla sostanza, quanto dal modo, con cui si  porgono. Ma si dee sempre aver l’occhio a perorare ed  inveire in modo, che quanto tocca, dirò così, la persona  letteraria dell’avversario, non offenda la persona morale,  cioè la sua probità, i costumi, la religione; il che torna a  dire che non si dee mai assalire l’uomo nell’autore,  qualunque siano i torti di questo, salvo che il farlo alla  propria difesa assolutamente richieggasi. Un altro  difetto men grave, e tuttavia prossimo all’intolleranza e  talora poco manco nocivo, è l’imprudente zelo di certuni,  che parlano di religione o pigliano a convincere e convertire  gli avversari a sproposito; imperocché questi credono che si  voglia preoccupare la libertà loro e indispettiscono contro il  vero, imputandogli quasi l’indiscrezione di tali predicatori  più zelanti che considerati. La controversia antichevole può  essere utile in molti casi; ma di rado profitta quando la  discussione non è seria, né condotta con qualche ordine  quando chi erra non ha già qualche inclinazione verso il  vero, e che stà per questo, entrando primo in campo e non  invitato, ha l’aria di fastidioso o di provocatore. La religione  è cosa tanto augusta e veneranda, ch’egli è quasi un  profanarla il volerla introdurre nei crocchi e nelle  conversazioni, dove il tema del discorso è per ordinario  leggero, e dove gli argomenti gravi non istarebbero bene,  perché non proporzionati alla qualità dei collocutori.  Imperocché non vi ha nulla di più frivolo ed insulso, che il  conversare usato al dì d’oggi, sovrattutto nelle eleganti  brigate; e dove un valentuomo non può passare una  mezz’ora senza fastidio, egli è poco dicevole l’intromettere  Iddio e i misteri più sacrosanti. Le cose divine dovrebbero  almeno essere privilegiate di quei riguardi, che gli uomini  costumati e gentili usano verso le donne onorate; alle quali  crederebbero di esser poco riverenti, se ne avessero il nome  troppo frequente, sulle loro bocche. Il mosaico precetto di  non proferire invano il nome della Divinità, parmi che si  debba anco intendere della religione, non potendosi le  ragioni di quella scompagnare da questa, come il decoro del  padre da quello della sua prole. L’uomo veramente pio ed  esemplare nel trattenersi cogli uomini perora assai meglio  la causa della fede coll’esempio, che colle parole gittate a  caso, fuori del tempo e del luogo opportuno; meglio  tacendo e disapprovando, se occorre, col solo silenzio, che  contrastando; meglio dissimulando, che rinfrangendo: e  tale, che nelle sollazzevoli adunate s’induce di rado a  proferire una sillaba intorno alla religione, può avere  un’influenza negli animi più salutare di chi ne discorre  incessantemente e a dilungo. Egli è principalmente colla  giudiziosa larghezza delle idee, col mostrarsi immune dalle  preoccupazioni degli spiriti meschini, col distinguere  l’essenza della fede dagli accessorii, il dogma dalle  opinioni, col far vedere che la stima e l’affezione, di cui son  degne le buone parti naturali degli uomini non si debbono  misurare dalle loro credenze, e in fine coll’amore ardente e  operoso dei progressi civili, che il Cristiano avvezzo  a usare nel mondo più conciliare gli animi alla fede, e  renderla a tutti riverenda ed amabile. </p>
</div2>

<div2>
<head>CONCLUSIONE DELLA PRIMA PARTE</head>

	<p>Non so con che diletto, o piuttosto con che pazienza, il  lettore mi avrà tenuto dietro in questa lunga digressione,  richiesta pure al mio argomento. Imperocché,  aggiudicando all’Italia un primato, non solo morale, ma  civile, ho dovuto provare, che sebbene il possesso ne sia  perduto, tuttavia ne durano i titoli, e che la patria nostra ha  in sé le condizioni necessarie per farli vivi, senza ricorrere  a presupposti chimerici, a mezzi colpevoli, ad aiuti e ad  imitazioni straniere. Fui condotto perciò dal mio tema ad  uscire dei termini della mera speculazione scientifica, ed  entrando nel campo della pratica e dell’arte, a esaminare ciò  che far si possa e debba dai principi e dalle varie classi di  cittadini onde si compongono i popoli nostrali, per ispianare  la via al risorgimento italico. Conciossiaché il primato  civile, non essendo riposto come il morale, nella semplice  cognizione e nelle qualità interne dell’animo, ma nella loro  estrinsecazione a pro della civiltà universale; presuppone un  certo assetto politico, necessario all’esercizio dì tal  maggioranza, benché per sé solo insufficiente a  costituirla. Il perfetto vivere comune dei vari popoli  può e dee variare nei particolari e negli accidenti, ma non  nella sua generalità ed essenza; la quale si riduce  sostanzialmente a tre capi, cioè all’unità, alla libertà e  all’indipendenza patria. Nessun pubblico consorzio è  perfettamente ordinato, se non è unito, se non va esente  dal giogo straniero, o non si trova abbastanza forte da non  paventarlo, e se in fine non gode a compimento la libertà  civile; la quale è la sola essenziale e desiderata da tutti,  giacché la libertà politica viene appetita unicamente dalle  nazioni, che mancano dell’altra e disperano di ottenerla,  stando nei termini antichi. Ora dalle cose dimostrate risulta  che l’Italia può ottener questi beni, senza guerre, senza  rivoluzioni, senza offesa di alcun diritto pubblico o privato;  cioè i due primi, mediante una confederazione dei  vari stati sotto la presidenza del Pontefice, e l’ultimo per  opera delle riforme interiori di ciascuna provincia, operabili  dai rispettivi principi, senza pericolo o diffalco del proprio  potere. Messe in atto queste condizioni, e resa l’Italia una,  indipendente, forte e civilmente libera, non vi sarà più alcun  ostacolo esteriore, che si frapponga all’uso al godimento di  quei privilegi umani e divini, naturali sopra natura, che  Iddio le ha conferiti, per colmare il suo culto civile e  nuovamente propagarlo presso tutte le genti, esercitando  quella paternità etnografica, a cui niun popolo, fuori di essa,  può di ragione pretendere. Io non veggo a ciò alcun  impedimento, salvo quelli che derivano dalla volontà stessa  degl’Italiani; il difetto della quale non costituisce  un’obbiezione valevole, poiché il rimuoverla dipende  dall’arbitrio degli opponitori. Certo né la lega italica, né  la minima riforma civile non potranno aver luogo in eterno,  se non sono consentite, patrocinate e volute dall’opinione,  senza la quale non v’ha impresa che riesca, né opera che  duri nel mondo. Ma al regno dell’opinione due cose oggi si  attraversano; alle quali non vi ha riparo possibile, tranne il  volere e il buon uso che ciascuno può fare delle sue  potenze. Imperocché ogni altro rimedio che si voglia  mettere in opera presuppone già medicati questi due mali; i  quali sono l’inerzia degli animi e il predominio della  mediocrità nelle faccende umane. Ond’è che l’Italia antica  e quella del medio evo furono così grandi negli ordini del  pensiero e dell’azione, se non perché gli uomini di quei  tempi erano sommamente operosi, e gl’ingegni, qualunque  fosse lo loro indole, potevano occupare il debito luogo della  gerarchia sociale, ed esercitare la legittima signoria loro?  Ma ora l’ignavia prevale, la vena del pensiero è soffocata  per lo più nella cuna, o se vince i primi ostacoli, rado è che  in appresso non sia inaridita dalla invidia, dalla noncuranza,  da vili ed atroci persecuzioni. L’ingegno al dì d’oggi è  come una pianta, cui gl’insetti divoratori si sforzano di  spegnere innanzi che venga in erba ed in fiore, o se le è  dato di crescere, non può fruttare, perché prima che alleghi  è spiantata dal vento o abbattuta dalla tempesta. Che  divario per questo rispetto dai tempi che corrono, non dico  solo all’aurea e beata antichità, ma a quei secoli, che si  chiamano barbari! Egli è impossibile il leggere alcune  pagine di quei vecchi annali, senza ammirare il vigore,  l’operosità, la potenza degli uomini, che allora vivevano.  Che straordinaria energie in quelle diete, in quelle  repubbliche, in quelle flotte, in quelle crociate, in quelle  scuole, in quei conventi, in quelle consorterie dei mestieri e  delle arti! Che moto vario, incessante nella Chiesa e negli  stati nei principi e nei popoli. Moto scompigliato, quanto si  voglia, spesso sterile, spesso produttivo di piccoli effetti,  talvolta anco rozzo e feroce, perché i sussidi positivi di  cultura, che allora si avevano, non erano proporzionati  all’ardore degli uomini, e la barbarie superstite  guastava la religione e la civiltà nascente; ma pur  tale, che bastò a operare grandissime meraviglie.  Imperocché da esso uscirono le città popolose, le colossali  basiliche, l’epopea dantesca e cattolica, i rudimenti delle  arti, delle lettere, delle scienze cristiane, e insomma le  nazioni e le monarchie moderne con tutto il corredo di forza  e di gentilezza, che le accompagna. C’era più anima e più  vita in una sola città italiana di quei tempi come dire in  Amalfi, in Salerno, in Pisa, in Siena, in Bologna, in  Genova, in Asti, in Venezia, (per non parlare di Firenze e di  Roma) che ora in tutta quanta la penisola. Allora i principi  non contendevano al Pontefice la sopravveglianza e  l’indirizzo della civiltà universale; o se osavano tentarlo,  erano sfolgorati dall’opinione, e come infedeli novelli e  barbari redivivi, venivano esclusi dal giure pubblico della  Cristianità europea. Allora il successore di Pietro poteva,  sedendo nella città eterna, e quasi velettando dal  Campidoglio, tener gli occhi aperti e pronta la mano, onde  cogliere le occasioni propizie a favorir gl’incrementi  dell’umanità e della religione, qualunque fosse la parte del  mondo, in cui quelle sorgessero, esercitando per tal modo  fra tutti i popoli della terra la sublime entratura del civil  tirocinio. Ma ora, appena é, se gli si concede di  adempiere i suoi uffici più stretti, come capo del sacerdozio  e della società cristiana; e l’aver tronca la testa dell’Europa  culta, si ha delle membra ribelli in conto di libertà. Quando  io paragono gli uomini della seconda parte del medio evo  con quelli della età nostra, stò quasi in dubbio, se noi siamo  della medesima specie, ovvero se la razza umana non possa,  come certe piante, insalvatichire e dismettere la propria  natura. Ma che dico gli uomini del medio evo? Qual’è la  nazione moderna, che per efficacia di opere ed energia di  spiriti non vinca l’Italia. Dio buono! Mentre a borea v’ha un  popolo di soli ventiquattro milioni d’uomini, che domina i  mari, fa tremare l’Europa, possiede l’India, vince la Cina e  occupa le migliori spiagge portuose dell’Asia, dell’Affrica,  dell’America e dell’Oceania, che cosa di bello e di grande  facciamo noi Italiani? Quali sono le nostre prodezze di  mano e di senno? Dove sono le nostre flotte e le nostre  colonie? Che grado tengono, che forza hanno, che influenza  posseggono di autorità e di consiglio, i nostri legati nelle  corti forestiere? Qual peso si aggiudica al nome italiano  nella bilancia europea? Forse gli strani conoscono e  visitano ancora la nostra penisola ad altro effetto, che per  goder la bellezza immutabile del suo cielo e contemplare le  sue ruine? Ma che parlo di gloria, di ricchezze e di potenza?  L’Italia può ella dire di essere al mondo? Può ella attribuirsi  una vita propria e un’autonomia politica, quando è in balìa del primo insolente e  ambizioso il calpestarla e metterla al giogo? Chi non  freme pensando, che disuniti come ci troviamo, siam preda  di chiunque ci assalta, e che quella misera ombra  d’indipendenza che ci si concede nei diplomi e nei  protocolli, è dovuta alla misericordia dei vicini? E che ciò  succede per sola nostra colpa, quando con un po’ di buon  volere e di vigore potremmo, senza scosse, senza  rivoluzioni, senza ingiustizie, essere ancora uno dei primi  popoli dell’universo? Ma tal è la codardia nostra, che non  solo tolleriam questi mali e queste vergogne, ma non  osiamo nemmeno lagnarcene, e diam sulla voce allo  sciagurato, che vi cerca e suggerisce qualche rimedio. Oggi  anche i sospiri e le lacrime si proibiscono, e chi fu  predestinato a portare la dolorosa gloria del nome italiano,  non solo dee lasciarlo vituperare, se vuol vivere tranquillo,  ma rallegrarsi del vituperio. Altrimenti egli verrà lacerato e  perseguitato, non già dai nemici d’Italia, ma, (cosa  incredibile a dire), da molti Italiani, ai quali la maggiore  ingiuria, che far si possa, è l’aver pietà dell’infortunio che  provano, e l’augurar loro più liete sorti. E forse tal ventura  toccherà a queste mie povere carte; ché non mancheranno  i prudenti, i quali mi accuseranno d’indiscrezione, perché  ardisco gittare un grido sulle ignominie patrie, e di temerità,  perché ho osato con gran riserva far motto, (orribile  scandalo!) di una confederazione pacifica e perpetua dei  cittadini italiani,  capitanata e tutelata dal Pontefice. Imperocché siam giunti  a segno, che assai men male è lo squartare, che di dar  qualche strillo quando si è squartato; e non solo è grave  colpa il fare rivoluzioni e il congiurar contro i principi, ma  eziandio lo scrivere contro quelle, e il porgere una mano per  reggere e puntellare i troni pericolanti. L’unica sapienza,  che ormai si conosca e si commendi, consiste  nell’ammutire, e chi sa meglio adoperare il silenzio, beato  lui. L’avvertire altrui del pericolo è il colmo  dell’imprudenza: il proporre un farmaco all’infermo  compreso da morbo letale, è somma temerità; e chi  ammonisce il capitano che l’oste nemica s’appressa,  confortandolo a stare all’erta per ricerverla e sbaragliarla,  merita di esser castigato poco meno che i felloni e i traditori  della patria.</p>
<p>	Ma donde provengono queste onte italiane? Forse il cielo  e gli uomini sono mutati? Forse il numero dei pusillanimi e  degl’imbelli è maggiore al dì d’oggi che in antico? Non  credo: l’Italia non manca d’ingegni grandi, di petti forti e  magnanimi, e ne ha forse tanti, quanti ne ebbe per  l’addietro; ma il divario si è, che a molti di essi vieta il  parlare e l’operare, e gli sforzi di quelli, a cui il tentarlo non  è interdetto, sono impediti e annullati dalla turba  signoreggiante. L’uomo mediocre per ordinario non fa,  perché non sa fare, e per invidia, o malevoglienza, o  pusillaminità di spiriti, non vuole che altri faccia.  L’ingegno all’incontro è attivo e ardito con  saviezza, sia perché è conscio delle proprie forze, e  perché scorge nel presente i germi del futuro, si propone  uno scopo distinto e ragionevole, conosce ed usa i mezzi  opportuni per ottenerlo. Niuno vorrà negare ad alcuni dei  nostri principi nobiltà e grandezza d’animo, niuno potrà loro  disdire ingegno, senno ed amor sincerissimo al pubblico  bene; niuno rifiuterà di riconoscere le qualità medesime in  parecchi dei loro consiglieri e ministri, e le importanti  riforme legislative, che si son fatte da poco tempo in qua, la  protezione sapiente conceduta alle lettere, alle scienze, alle  arti in qual che provincia, bastano ad attestarlo. Che se  queste egregie parti non hanno ancora fruttato all’Italia il  bene più importante, fondamentale e duraturo, cioè  l’unione, ciò nasce solo dal predominio di una folla di  uomini inetti o mediocrissimi, che al buon volere dei  valenti e ottimi si attraversano, e credono di aver tirato un  gran punto, quando riescono ad impedire che il bene si  operi dai più capaci di loro. Per vincere e debellare questa  genìa insolente degl’inetti e dei mediocri, uopo è che i  governi formino intorno a sé stessi un’aristocrazia elettiva  dei migliori, un concilio di veri ottimati, e concedano  agl’ingegni nel vivere pubblico quel legittimo principato,  che Iddio ha dato loro negli ordini naturali. Imitino per  questa parte Napoleone, il quale, non ostante il suo genio  rotto e dispotico, il continuo frastuono delle armi e la  brevità del suo regno, fece opere grandi di pace, perché  aveva un’arte somma e mirabile nel conoscere gli uomini  eccellenti e nell’adoperarli. Imperocché il mondo  artificiale della società non può mai essere a sesta, e andare  pel suo verso, e crescere di bene in meglio, e produrre i  frutti che se ne aspettano, quando sia ordinato a rovescio  del mondo nativo della Providenza. L’ingegno è la sola  forza creata, che possa ideare le grandi imprese, e  maestrevolmente eseguirle; esso è la molla più poderosa  dell’ordine morale, e in lui s’incarna, quasi voce di Dio,  quell’opinione universale, che gli antichi appellavano  fortuna, e simboleggiavano con una ruota giratrice  dell’universo. Da lui, quasi da astro degli spiriti, s’iniziano i  movimenti creati, e guizza quel lume ideale, che porta seco  il fervore dei nobili affetti; tanto che l’ingegno adempie  spiritualmente l’ufficio della luce e del calore nel mondo  corporeo. E come, senza calore e senza luce tornerebbe nel  tutto e nelle parti impossibile la vita cosmica, così senza  chiarori, che illustrano la mente, e le pure, generose fiamme  che avvampano i cuori, gli stati civili possono al più  vegetare, non vivere, né fiorire. Tali sono le condizioni  richieste per dar opera al risorgimento d’Italia; la quale,  sommersa nel caos, non può essere raffazzonata, senza il  fulgore degl’intelletti; onde i principi di essa debbono  attendere a dissiparne il buio colla face delle dottrine, e  imitare l’Onnipotente, che cominciò il lavorìo del mondo,  lumeggiando di splendori vivissimi l’opacità infinita.  Altrimenti sarà perduta ogni speranza per la nostra  povera patria; e non le gioverà il suo bel sole, né l’aria  placida e ricreante, né il terreno fecondo, né la sua  mirabile postura, né altro nativo vantaggio. E priva di  moto e di vita sarà cancellata dal novero delle nazioni; e le  verrà moralmente in effetto ciò che favoleggiano o  conghietturano alcune fantasie erudite essere accaduto  sensatamente ai paesi locali sotto le brume dell’Artico. Dei  quali dicesi che fossero prima del diluvio per dolcezza di  clima e ubertà di suolo abitabili e giocondissimi. Allora la  pampinosa vite ostentava i suoi turgidi grappoli sulle prode  della Groenlandia e del Labradore, l’elefante errava  giocolando e pascendo fra i palmeti ed i cedri di Spizberga  e della Nuova Zembla, e le incognite terre del polo  porgevano un delizioso albergo ai semplici mortali, e un  propizio teatro alla nascente loro cultura. Ma quando,  inclinato l’asse terrestre, quelle regioni beatissime furono  vedovate del raggio meridiano, l’aspetto loro e le condizioni  mutarono: la morte sottentrò alla vita, la solitudine alla  frequenza degli abitatori, e il paradiso dei primi uomini  divenne un muto e orrido deserto, ravvolto in tenebre  semestrali e in ghiacci sempiterni. </p>
</div2>
</div1>

<div1>
<head>PARTE SECONDA</head>

<div2>
<head>DEL PRIMATO ITALIANO, RISPETTO AL PENSIERO</head>

	<p>Riandato universalmente il campo dell’azione nel  doppio giro reale della religione e della politica, e messe in  sodo per questo rispetto le prerogative d’Italia, ci restano a  chiarir le medesime negli ordini intellettivi del pensiero e  della scienza. Che anche ivi la patria nostra primeggi, e  debba essere, non suddita, ma dominante, si può inferire  generalmente dalle cose discorse; imperocché, se l’azione  germina dal pensiero e di fuori lo manifesta, egli ripugna  che il popolo sortito a regnare moralmente e religiosamente  nel mondo occupi un grado secondario pel valore e per  l’esercizio interno dell’intelletto. Che cos’è il pensiero  medesimo, come operazion riflessiva, se non un frutto della  parola, cioè dei religiosi instituti? E che sono le lettere e le  scienze, se non il pensiero adulto, nobilitato, e a perfetta  maturità condotte? Qual popolo dunque sovrasta nelle  credenze e nella parola ieratica, dee pur dominare  intellettualmente, qualunque sia il difetto dei sussidi  estrinseci di coltura e il momentaneo torpore degli spiriti.  Ben si debbono esaminar le cause di questo mancamento e  languore, e cercarne il rimedi; i quali non possono  dipendere dalle condizioni esteriori e dai capricci della  sorte, ma solo dal buon volere di chi è chiamato dalla  Providenza a imperiare spiritualmente sul pensiero  dell’universale. Onde, come nella prima parte di questo  discorso, parlando del nostro primato operativo, accennai le  cagioni che in tutto o in parte ce lo risolsero e il modo di  ricuperarlo; così ora investigando i titoli della nostra  mental signoria, indicherò i mezzi che mi paiono più  opportuni per farli vivi e assicurarne in perpetuo il possesso,  se non a noi, almeno ai nostri nipoti. La qual cosa tanto più  rileva, quanto che il principato intellettivo d’Italia, oltre  all’essere il titolo più degno e più connesso colla nostra  religiosa e morale sopreminenza, è altresì l’unico  privilegio umano, che sia atto a interamente rivivere; quando  invece l’antico scettro civile non può essere riacquistato, se  non rimovendone ogni politica dominazione.  Imperocché il misero stato, in cui giace l’Italia,  renderebbe ridicolo ogni conato per effettuare a suo pro  l’empio sogno della monarchia universale; e l’indole speciale  della civiltà cristiana colloca il superbo delirio fra le  chimere, eziandio per le nazioni più ardite e gagliarde del  mondo. La Spagna e la Francia si lasciarono adescare alla  folle brama, principio della loro declinazione: pari sorte  incontrerebbe all’Inghilterra e alla Russia, se volessero  imitarle. La ragione si è, che oltre all’impossibilità morale  della cosa, l’incivilimento cristiano, fondandosi nell’idea di  un monarcato senza confini negli ordini dello spirito, toglie  all’idea dell’universal dominio politico la speciosità del fine  e i mezzi persuasivi per effettuarlo, riducendolo a mostrarsi,  qual è in effetto, come abuso enorme e brutale della  potenza. Certo è da sperare, che non pure gli Attili e i  Tamerlani, ma i Carloquinti, i Ludovichi e i Napoleoni, non  potranno più risorgere, né mettere radice; e che d’ora  innanzi le invalse dottrine dell’Evangelio renderanno la  specie umana libera e sicura dai carnefici eroici e  palatinila specie umana sarà debitrice alle invalse dottrine.</p>
<p>	Il pensiero riflessivo e contemplativo dell’uomo si attua  sotto due forme diverse, cioè come vero e come bello, come  idea schietta e come fantastica, come scienza e come arte,  come oggetto della ragione e come parto  dell’immaginazione. L’ingegno italiano vuol essere studiato  per questi due versi, onde cogliere la sua prestanza su quello  degli altri popoli civili. La qual dignità scientifica e  letteraria, non si dee già intendere per modo assoluto,  quasi che le altre nazioni non abbiano ancor esse i loro vanti  legittimi nelle maestrie della mano e della mente. E chi per  invidia o albagia il negasse, oltre all’illudersi gravemente,  farebbe a quelle una ingiuria, tanto più rea e degna di  biasimo, quanto più l’unione degli stati prevale in  importanza a quella degl’individui, e quanto più l’Italia,  come primogenita fra le provincie europee, è obbligata a  ravvisare in ciascun popolo cristiano un generoso emulo, a  promettersi ed amare, anche nel minimo di essi, un  compagno e un fratello. E qual è l’ingegno scientifico, che  agguagli Isacco Newton e Giorgio Cuvier per la grandezza  delle scoperte? Rispetto alla quale si può affermare, che  questi due uomini sono e saranno sempre senza pari al  mondo; perché a superare la loro fortuna, sarebbe d’uopo  che un altro universo si creasse da Dio, o un altro mondo  spento si discoprisse. Stando adunque che l’Italia non possa  aggiudicarsi per ogni verso una scientifica e letteraria  preminenza, resta a vedere in che siano riposti i veri titoli  del suo mentale primato. Ora io dico che questi consistono  nei primi elementi onde tutte le scienze e le arti gentili  provengono. I quali non sono altro, che i germi ideali e  fantastici, dalla cui successiva esplicazione derivano,  per opera del processo dinamico, tutti gli acquisti e i trovati  seguenti. Tali germi sono di due specie, secondo che  corrispondono all’ordine delle idee o a quello del tempo; i  quali ordini non si possono disgiungere, sia perché il  processo intellettivo si riscontra coll’effettivo, e perché la  precedenza ideale, essendo necessaria e assoluta, esclude  un’anteriorità temporaria, che cammini a ritroso e le  contraddica. I germi logici quanto alle scienze, versano nei  primi principii; quanto alle lettere e alle arti belle, nei primi  tipi. I germi cronologici si riferiscono ai primordii delle  dottrine, dei gentili artificii e delle letterature, e abbracciano  il primo esplicamento scientifico e letterario dell’ingegno  individuale presso le nazioni giunte agli albori della luce  civile. Toccherò in appresso ciò che concerne le arti belle  e le lettere amene: per ora, ristringendomi alle severe  discipline, parlerò soltanto dei canoni scientifici e delle  origini enciclopediche, che sono i titoli del primato italiano  in ordine al sapere. </p>
</div2>

<div2>
<head>L’ITALIA È PRINCIPE NEGLI ORDINI UNIVERSALI  DELLA SCIENZA. TEORICA DEI PRIMI</head>

	<p>Il culto della scienza presuppone due condizioni, l’una  delle quali è obbiettiva e consiste nella notizia dell’Idea  vestita della parola; l’altra è subbiettiva e risiede in quelle  doti intellettive, dal cui concorso risulta l’ingegno  scientifico. L’Idea, mediante quella suprema formola, che  essendone la prima e più semplice espressione, ideale a  buon diritto si appella, è il principio universale, che  abbraccia il reale e lo scibile, la storia e la scienza, le idee e  i fatti, le cose e le cognizioni, la speculazione e la pratica, la  ragione e la rivelazione, il naturale e il sovrannaturale, il  necessario e il contingente, la Divinità e l’universo. Essa è  la sola formola, che unifichi tutti questi elementi, gli accordi  armonicamente nell’unità di un solo principio, senza  mischiarli insieme a uso dei panteisti, e li distingua con  precisione, senza disunirli a tenore dei filosofi superficiali.  La confusione e la separazione sono del pari assurde nel giro  della conoscenza, come in quello delle cose effettive; onde  allo stesso modo che ripugna l’immedesimare Iddio colle sue  fatture, egli riesce contraddittorio il distruggere la varietà  in grazia dell’unità, o l’annullar questa per amor di quella  negli ordini della cognizione. Il savio ed armonico  componimento della monarchia coll’aristocrazia è richiesto  al sapere, come allo stato e all’universo. La formola ideale  unifica e distingue nello stesso tempo tutti i componenti del  reale e dello scibile; e siccome ne racchiude il germe  inesausto, essa è la scienza universale in potenza, come  l’enciclopedia è la formola ideale in atto. Tra questi  componenti i più capitali, riguardo alla cognizione,  sono i principii scientifici: la formola stessa, considerata  totalmente, in un principio massimo e universalissimo si  risolve. E i due cicli, in cui ella si parte sin dal primo suo  esplicamento, partoriscono due principii correlativi ed  amplissimi per le conseguenze che abbracciano; i quali  hanno fra loro le attinenze medesime di essi due cicli, in cui  si fondano, e a cui si riferiscono. Il primo principio è  quello di creazione, che s’immedesima colla formola nella  sua iniziale e generica pronunzia, e quindi è com’essa  universalissimo; ma risponde specialmente al primo ciclo  ideale. In virtù di tal principio tutte le esistenze ci  appariscono originate dall’Ente uno e assoluto, come da  cagion prima, efficiente e suprema, e traenti dalla sua libera  efficienza tutto l’essere di cui sono fornite, e quindi non solo  le modificazioni, ma l’intima loro sostanza. L’altro principio  corrisponde al secondo ciclo, ed è quello di compimento e  di perfezione, onde le esistenze rinvertono all’Ente, non già  mediante l’immedesimazione sostanziale dei panteisti, (come  quella che ripugnerebbe al primo ciclo), ma per via  dell’esplicazione dinamica dei germi creati, e del loro ultimo  perfezionamento, giusta le qualità e le attitudini naturali di  essi. Siccome però tra le cose finite l’arbitrio è la forza  principe, ne nasce la possibilità del male, cioè  dell’alterazione cosmica.; posta la quale, il secondo ciclo torna impossibile, se le creature non vengono ritratte verso la loro integrità  primigenia. In questo caso, che si verifica appunto nel nostro  mondo terrestre, il principio di perfezione diventa principio  di riparazione o redenzione; il cui concetto importa, oltre al  perfezionamento e all’esaltazione, il previo ristauro delle  cose perfettibili, indirizzate a svolgersi successivamente e  per ultimo a quietare, godendo, nel maggior colmo possibile  della eccellenza. La redenzione è una creazione rinnovata e  seconda, la quale non si distingue in sé stessa, ma  solamente né suoi effetti, dalla creazione prima; giacché  l’azione creatrice è unica e immanente nei due cicli, e si  diversifica soltanto pel termine delle sue operazioni. Tra la  creazione e la redenzione s’interpone un fatto, cioè  l’alterazion del creato; la quale non è altro che il disordine  sottentrato all’ordine, la divisione e il caos succeduto  all’armonia del Cosmo, e quindi la perdita dell’unità  primitiva, impressa dall’Onnipotente nelle sue opere. Rotta  questa divina concordia, e nato il male nel doppio ambito  dello spirituale e del corporeo universo, seguì la divisione  delle stirpi, delle genti, dei popoli, delle lingue, delle  civiltà, delle credenze, e il genere umano, lasciando di  essere una sola famiglia, si sciolse in una folla di piccole  aggregazioni disgiunte o gareggianti. Quando le cose sono  ridotte a tali termini, l’opera complementare del secondo  ciclo dee farsi instaurativa, riattando l’unità  primordiale, che, armonizza la varietà creata, senza  distruggerla, e riducendo i contrapposti, i contrari, gli  estremi, a un concorde temperamento.</p>
<p>	Considerando filosoficamente la rottura della unità  originale e la sua restituzione, non entro qui nei particolari  conoscibili col solo lume rivelato, e mi contento di  accennare quei concetti generici e universalissimi, che  risultano dalla formola razionale, conferita coll’esperienza e  colla storia. E di vero questa formola ci porge co’ suoi due  cicli i principii di creazione e di compimento; e il secondo  di tali pronunziati si trasforma in principio di ristauro e di  redenzione, mediante il fatto interposto del guasto e  turbamento avvenuto negli ordini cosmici. Il quale, essendo  un’anomalia accidentale, non può certo scaturire dal tessuto  della formola, né essere conosciuto razionalmente; ma,  come tutti i fenomeni, ci viene insegnato dalla storia e dalla  sperienza. La formola ne mostra la possibilità sola, in  quanto che le cause seconde, cooperando nel secondo ciclo  all’azione della casa prima, possono divolgersi dall’indirizzo  di essa, ogni qual volta siano libere e abbiano il governo  delle proprie operazioni. Dal che seguono alcune  contingenze possibili a effettuarsi; quali sono 1° lo  sviamento libero delle forze intelligenti dal moto ascensivo  del secondo ciclo; 2° la perturbazione proporzionata di  quelle forze fatali, che pel grado e sito loro nell’ordine  cosmico si collegano colle forze libere, e partecipano alla  sorte loro; 3° l’interruzione e la posa del processo di  queste due classi di forze, e quindi un vero regresso, attesa  l’indole di ogni forza creata, che ripugnando a uno stato  d’inerzia e immobilità assoluta, se non va innanzi,  necessariamente dietreggia; 4° la necessità ipotetica di  un nuovo intervento della causa creatrice per instaurare il  moto progressivo delle forze degeneri; e però 5° il  ritorno delle sostanze intelligenti e sviate al moto ciclico,  colla reintegrazione finale e palingenesiaca delle forze fatali,  indivise nel loro essere dalla fortuna di quelle; 6°  finalmente l’esclusione perpetua dal compimento cosmico  delle forze trascorse e radicate per libera eletta nel morale  disordine. Queste mere possibilità razionali, che  rampollano <hi rend="italic">a priori</hi> dall’ordito della formola, sono  generalissime, e non possono particolareggiarsi né  acquistar valore di fatti positivi, se non vengono corroborate  <hi rend="italic">a posteriori</hi> dalla esperienza o dalla storia, e <hi rend="italic">a  superiori</hi> dalla rivelazione. Ma eziandio in questa  conferma si vogliono distinguere con gran cura i dati  conoscibili naturalmente, dalli oltranaturali, chi non voglia  confondere insieme gli oracoli della religionecolle  conclusioni filosofiche. Così la formola razionale ci addita  il principio di redenzione solo in modo universalissimo,  cioè come un nuovo intervento della virtù creatrice,  necessario per ristorare e beare le sue fatture; ma non  dichiara, se questo intervento, essendo libero, abbia avuto  effetto, né in che consista, come si operi, e quali ne  siano le varietà specifiche, le circostanze, i risultamenti.  Così pure l’esperienza naturale c’insegna generalmente che  la nostra specie soggiace a uno stato morboso non potuto  procedere dalla sapienza creatrice; che da tal morbo nasce  quel seme funesto di regresso e di traviamento, che si  frammescola a ogni cosa nostra quaggiù; che tuttavia il  principio della perfettibilità non è spento, il progresso  costeggia il regresso, e il bene accompagna il male per  forma, che l’uno contrasta e prevale di mano in mano  all’altro, prenunziando una compiuta vittoria, e mostrando  che l’infermità tellurica non è incurabile, che i  travaglianti e sviati possono riprendere colla gagliardia delle  forze il perduto corso e toccare felicemente la meta seguitava così: e l’individuo che ne travaglia può rientrare. Gli annali dei popoli eterodossi contengono alcune tradizioni antichissime, secondo le quali il genere umano passò successivamente da una felicità  primitiva alla miseria presente, e da questa si avvia a una  futura beatitudine, discorrendo pei tre momenti della  creazione, della caduta e del risorgimento, che rispondono ai  due cicli e all’evento fortuito e funesto, interposto fra loro.  Non occorre qui entrare nel vasto pelago dei miti e delle  tradizioni; noterò solo che la dottrina dei due cicli trapela  nelle teogonie, nelle cosmogonie e nelle filosofie, che  costituiscono la scienza sacerdotale di tutti i popoli pagani  dai loro primordii sino ai dì nostri. Senza tal dottrina non  si può trovare il bandolo né recar qualche ordine in quelle  antiche farragini teologiche e razionali; e tutte le spiegazioni  escogitate finora dai filosofi e dagli eruditi, che non vollero  appigliarsi a quel filo ideale, senza trarne il dotto e  ingegnoso Creuzer, sono fondate sull’immaginazione dei  loro autori, e non esprimono il senso genuino e nativo dei  documenti superstiti. Oltre che, tutte queste dichiarazioni, e  in ispecie quella del mitografo tedesco, benché  svariatissime e spesso discordi, sono infette di panteismo e  lavorano più o meno sui dati di questo sistema; ora il  panteismo è tanto inetto a illustrare la mitologia e la storia,  quanto a spiegare lo spirito umano e la natura, perché oltre  al confondere gli estremi e le differenze, (nel che versa la  sua essenza), esso annulla la distinzione dei due cicli, e  ammette un ciclo unico, senza principio e interminabile; il  quale, essendo in sé medesimo privo di organismo, non  può somministrare un filo atto a organare la scienza;  giacché ripugna che un sistema possa dare ciò che gli  manca. Mi cadrà forse in taglio di provare in altr’opera che  le dottrine epoptiche degli Orfici, dei Samotraci, della  Frigia, di Eleusi, e dell’altra Grecia, consonanti  all’insegnamento ieratico degli Egizi, dei Fenicii, de’  Caldei, dei Persiani, degl’lndi, dei Cinesi, dei Geti, dei  Pelasghi, degli Etruschi, dei Druidi, degli Scandinavi, dei  Toltechi, degli Oceanici, e via discorrendo, si  riducono sostanzialmente alla dottrina dei due cicli col fatto  mediano del regresso, alterata più o meno dalla confusione  del Teo e del Cosmo, cioè dall’emanatismo e dal panteismo  schietto o temperato dagli antichi. Fra queste tradizioni  universali miste di vero e di falso, di ricordanze e di  fantasie, di eventi. e di favole, si trova una sola storia, in cui  la teorica dei due cicli venga particolarizzata con mirabile  semplicità e sgombra da ogni finzione. Se non che, la  Genesi e l’Evangelio, oltre all’essere monumenti storici, sono  anche codici rivelati; e vedremo ben tosto quali siano le loro  attinenze pei due rispetti coll’enciclopedia umana.</p>
<p>	La chiave speculativa della realtà universale, pel doppio  verso della scienza e della storia, risiede adunque in due  principii, emergenti dal tessuto ciclico della prima formola,  coll’arrota di un fatto mediano, attestato del pari dagli  esperimenti e dalle memorie. Creazione, caduta, redenzione,  sono due idee fattive e divine, e un fatto umano, che  abbracciano in ordine all’uomo la realtà universale nel  doppio giro delle cose e delle cognizioni, e porgono alla vita  speculativa e pratica una base e norma suprema. Alla  rivelazione sola si aspetta il fermare in modo preciso e  determinato, e quasi l’incorporare e ridurre a stato specifico  di concretezza i due ultimi concetti, in quanto s’intrecciano  col fine religioso, estemporaneo ed eterno  dell’uomo<note place="foot"><p> La formola ideale, l’esperienza e la storia umana, (che sono  le tre fonti della cognizion naturale), porgono una nozione  astratta e generalissima del fatto umano della caduta e del  fatto divino della redenzione. Il qual concetto è  concretizzato e particolarizzato dal lume rivelato, mediante  due nuovi elementi, che vi si aggiungono, cioè il peccato  originale e l’incarnazione. Questi due elementi sono  sovrannaturali, quanto alla via per cui si conoscono, e  sovrintellegibili, rispetto alla loro natura. Il mistero è in  questo caso, come sempre, l’innalzamento del vero naturale  astratto e generalissimo alla potenza superiore della  particolarità e della concretezza, e il compimento divino  della cognizione imperfetta ed umana.</p></note> ; ma considerati  generalmente, alla ragione appartengono, e debbono  informare tutte le parti dell’umana scienza. E se la cagione e  il modo dei due fatti, in quanto avanzano la natura, ci sono  razionalmente ignoti, non si può già dire altrettanto  dell’effetto visibile e palpabile; com’è, per esempio, la  redenzione, in quanto da lei procede ogni ristoramento  eziandio di natura; giacché la conservazione, gl’incrementi  naturali, e tutti gli ordini consueti della Providenza nel  governo delle cose mondane, sarebbero, senza di quella,  teleologicamente assurdi. Oltre che ogni inchiesta  speculativa e ogni applicazione pratica versa su tre momenti  distinti, cioè sull’origine, sul mezzo e sul fine; i due ultimi  dei quali, rispetto all’uomo presente, importano due cose,  cioè il male, che è un traviamento dall’ordine divino e  primigenio, e la restituzione pur divina di quest’ordine col  suo finale perfezionamento. Ogni dottrina, che contraddica a  questi tre concetti, è falsa, e può agevolmente divenire  funesta; giacché, movendo da una notizia  preposteradella Deità, o  almeno erronea della natura cosmica ed umana, non può  fallire a conclusioni della stessa data, e ad applicazioni  nocive o pericolose. Onde segue che i dogmi della  creazione, della caduta e della redenzione, in quanto  acchiudono un elemento razionale, debbono sedere in capo  alla scienza e alla pratica, governandone ogni parte, e  signoreggiandovi, come assiomi sovrani, invece di  sottostare, rincantucciati alla coda, come scolie e corollari,  secondo l’usanza finora invalsa nelle scuole filosofiche ed  erudite. Imperocché quando vengono confinati in luogo  secondario e non degno di loro, oltre il grave rischio che  corrono di esserne al tutto espulsi, (come accadde a quasi  ogni scienza nel passato secolo, e avviene ancora a molte nel  nostro), se ne debilita l’efficacia; e quindi si alterano tutti gli  ordini, dello speculare e della vita attiva. E tali principii  fondandosi ed unificandosi nella formola ideale, questa si  vuol considerare come regina dell’enciclopedia tutta quanta,  e investita di quel potere monarchico, che mantiene l’ordine  e la concordia nella gerarchia delle idee e delle cognizioni.  Onde allo stesso modo che l’universo, tolto il principato di  Dio, tornerebbe in caos, e i regni umani, rimossa l’autorità  dei rettori, cadono nell’anarchia e nella licenza, così  sottratta la scienza all’imperio ideale della prima formola, se  ne conturba e travolge tutto il conserto delle dottrine. Non  dee adunque far meraviglia, se da Cartesio in poi le varie  discipline, e specialmente le speculative, sono agitate da  continui rivolgimenti, come le società stabilite fuori degli  ordini cristiani sono in preda ad assidue rivoluzioni. Nei due  casi l’unico rimedio stà nel rimettere in piedi la monarchia  ideale, restituendo all’Idea quel primo e supremo grado, che  di ragion le appartiene nel civile consorzio o nel concilio  delle umane scienze. E siccome l’elemento razionale dei  principii sullodati si connette con un elemento più eccelso,  somministrato dalla religione, che è il compimento ed il  cumulo sovrannaturale della formola, l’imperiato di questa  nel vivere comune e nelle cognizioni importa pure la  legittima signoria della fede e della società ecclesiastica, e  il loro fratellevole accordo colla civiltà in universale,  benché da loro distinta e fornita di proprio reggimento.</p>
<p>	 I due principii menzionati, col fatto originale e  tramezzante che si collega col secondo di essi, costituiscono  il Primo scientifico, storico e civile delle cognizioni e delle  instituzioni umane. Il che m’invita ad esporre brevemente la  dottrina dei Primi, come quella che si attiene da un lato alla  formola ideale e a’ suoi due cicli, e dall’altro lato è  richiesta allo scopo, che mi sono proposto, non potendosi,  senza di essa, chiarire scientificamente e fermare il primato  scientifico e letterario d’Italia. La nozione dei Primi importa  quella dei Secondi e degli Ultimi, (caro lettore, ti chieggo  grazia per questi nomi), e abbraccia con essa tutto il corso  del processo dinamico, proprio delle forze create, nei tre  momenti platonici del principio, del mezzo e del fine,  corrispondenti ai tre momenti della formola, secondo il  naturale intreccio dei due cicli creativi. Il Primo può  intendersi in modo assoluto o relativo: se si piglia  assolutamente, non può collocarsi altrove, che nel capo  della formola, come quello che è ad un tempo il primo  concetto e la prima cosa, e adempie i numeri di  Primo filosofico, come ho avvertito in un altro mio  scritto<note place="foot"><p> <hi rend="italic">Introd. allo studio della filosofia</hi>, lib. I, cap. 4.  .</p></note>. Ma i Primi relativi e secondari sono molti  nei vari ordini del reale e dello scibile, e consistono in  quella cosa o in quella nozione, per cui un estremo della  formola combacia coll’altro, cioè l’Ente colle varie specie  delle esistenze, senza che fra i due termini corra tramezzo di  sorta, fuori dell’azione creatrice. Il  Primo relativo è dunque l’unione del Primo assoluto e  filosofico colle varie specie delle cose esistenti; unione  riposta nella virtù creante, per opera della quale l’Ente  compenetra spiritualmente le sue fatture e ne pervade  l’intima essenza, benché in modo sostanziale se ne  distingua. Ogni atto creativo ha due termini, l’uno dei quali  è l’agente creatore e l’altro l’effetto creato, cioè una  sostanza contingente causante, o vogliam dire una forza  soggetta a certi limiti. La qual forza, (qualunque sia del  resto la sua natura specifica), sussiste successivamente in  due stati diversi, vale a dire nello stato iniziale ed implicato,  e nello stato progressivo di esplicamento; onde nasce un atto  primo, e quindi un atto secondo, o piuttosto una seguenza di  atti secondi, finché si giunga a un atto ultimo, in cui  risiede il colmo della perfezione conseguibile da essa forza.  L’intreccio dell’atto primo cogli atti secondi, e di questi  coll’atto ultimo, e il discorrimento delle esistenze dal conato  iniziale alla finale immanenza, costituiscono il processo  dinamico del creato e il moto della vita cosmica. L’atto  primo è il conato della forza per esplicarsi, prodotto  dall’impulso della causa creatrice, e non ancora  accompagnato dal suo effetto; giacché ogni forza, essendo  attiva per essenza, non può sussistere un solo istante, senza  tendere alla sua perfetta esplicazione; e in questa  propensità sostanziale e continua, in questo sforzo  immanente e perenne consiste la celebre entelechia di  Aristotile e la viva virtualità della monade leibniziana. Ora  l’azione creatrice si esercita per modo immediato solo in  ordine all’atto primo delle forze finite, e non coglie l’atto  secondo, se non mediatamente, cioè per via di quello che  lo precorre. I Primi relativi e secondari versano dunque nella  sintesi dell’atto creativo proprio dell’Ente coll’atto primo  delle esistenze; che è quanto dire nei principii e nelle  origini. Imperocché ogni principio e ogni origine  appartenenti all’ordine parziale e relativo, e perciò distinti  dal principio assoluto, che è la formola ideale, e  dall’origine assoluta, che è la creazione sostanziale,  importano due cose, cioè l’atto primo e finito di una forza  creata, e l’atto creativo e infinito della forza increata; e  quindi inchiudono due termini, l’uno dei quali è  sovrannaturale, e pertiene all’Ente, l’altro è naturale ed alle  esistenze si riferisce. L’atto creativo, producendo le sostanze  finite, non solo colloca in esse i germi e le potenze  di ogni esplicamento ulteriore, ma le feconda e dà loro il  primo impulso vitale; nel quale impulso coniugato  coll’azione movente e creatrice consistono i vari Primi  relativi e secondari, giusta la natura specifica delle forze  create, e degli effetti, che ne provengono. Da questa  definizione apparisce che cosa siano il Secondo e l’Ultimo; e  si scorge come l’Ultimo, essendo il fine e il compimento di  quel moto dinamico, che incomincia col Primo, e coi  Secondi prosegue, importa una nuova sintesi dell’esistente  coll’Ente, ordinata a rovescio della prima, e conforme al  processo ascensivo del secondo ciclo. La disciplina, che  tratta del Primo assoluto, e dei vari Primi relativi, è la  Scienza prima o Protologia generale e particolare; quella,  che versa sugli Ultimi è la Scienza finale o Teleologia, che  dir si voglia.</p>
<p>	Resta ora a vedere in che si debba riporre quell’impulso  divino e fecondativo, che copulato colla forza creata  partorisce il primo atto del suo esplicamento, considerando  esso impulso, non già in Dio, da cui origina, ma nel  termine estrinseco, a cui riesce, e in cui apparisce.  Lasciando ora in disparte le forze cieche e fatali, e  ristringendomi all’animo umano, come essere dotato di  libera intelligenza, dico che lo stimolo, per cui incomincia  ad attuarsi, e quasi il polline che lo feconda, è la parola.  L’idea infatti non può cadere sotto l’apprension riflessiva ed  essere ripensata dallo spirito, né entrar negli ordini della  scienza e dell’azione deliberata, se non è vestita di un  segno sensibile o verbo. Ora, siccome il sensibile appartiene  alla categoria delle esistenze, e queste procedono dall’atto  creativo, la parola è di sua natura un effetto della  creazione. L’idea crea il segno che l’esprime, parlando a sé  stessa, e individuando sensatamente i concetti racchiusi nel  suo intimo pensiero; ella è quindi verso sé medesima una  parola spirituale e increata, di cui il verbo umano è l’effetto  e la ripetizione, come la conoscenza riflessiva è il  replicamento dell’intuitiva. La parola increata è la  creazione stessa, in quanto abbraccia il tipo ideale del  creato, e l’atto intrinseco e divino, che attua ed adombra  esternamente questo tipo; onde si legge nel più sublime dei  racconti evangelici, che pel Verbo emerge dal nulla ogni  cosa. La parola creata è un effetto dell’increata; quindi il  principio protologico del sapere: <hi rend="italic">L’Ente crea le  esistenze</hi>, può voltarsi in questi termini: <hi rend="italic">L’Ente per  mezzo della parola interna e ideale crea la parola esteriore,  che è una copia mondiale, contingente e finita del modello  divino, necessario e infinito, e un individuamento della idea  eterna</hi>. Imperò tante sorti di parole create si trovano,  quante sono le specie delle esistenze, come a dir una parola  matematica; meccanica ed idraulica, che è quantitativa, e  consta di numeri, di figure, di movimenti; una parola fisica,  composta di fenomeni, e che quasi lettere  ieroglifiche esprimono le idee cosmiche, o sia le leggi  generali di natura; una parola estetica, che per mezzo dei  tipi fantastici esterna i tipi intelligibili delle cose; una parola  storica, che mediante i fatti transitori o permanenti degli  uomini, vale a dire gli eventi e i monumenti, significa e  manifesta la storia ideale, su cui corrono le geste umane,  secondo il disegno della Providenza; una parola  sovrannaturale, intessuta di avvenimenti prodigiosi e  sensibili; una parola liturgica, ordita di emblemi e di  simboli; e infine una parola grammaticale, parlata e scritta,  ma arbitraria per sé medesima, e però diversa dalle specie  anteriori, che tutte son naturali; la quale serve ad esprimere i  concetti dell’animo e quindi a tradurre ogni altro genere di  favella. L’Idea e la parola sono i due gran componenti di  tutto lo scibile, in quanto soggiace alla riflessione, e  partoriscono due vaste dottrine enciclopediche, cioè  l’Ideologia e la Logologia, le quali si accoppiano, e si  radicano nella Ctisologia, o scienza della creazione, identica  alla Protologia, che tratta della prima formola.</p>
<p>	La parola grammaticale, orale o scritta, essendo un  argomento necessario allo spirito per ripensare i concetti  sovrasensibili, (e non si può fare il menomo giudizio, senza  qualcuno di questi concetti), non fu un trovato umano, e  procedette dalla inventiva divina, cioè dalla virtù  creatrice; la quale, in quanto rese possibile il replicamento  riflessivo dell’intuito, mediante l’infusa parola grammaticale,  torna una cosa medesima colla rivelazione. Se non che, il  lume rivelato aggiunse al ripensamento delle verità  intellettive la manifestazione analogica di quella parte del  sovrintelligibile, che si attien per diretto o per indiretto al  fine morale ed eterno degli uomini. La parola infusa è  quindi il solo sussidio, per cui si poté a principio asseguire  ogni vero naturale, il cui germe nell’intuito si acchiugga, e  quei veri sovrannaturali, che quantunque eccedano  l’apprensione intuitiva, nondimeno s’intrecciano colla  teleologia oltramondiale degli spiriti umani. Ella è dunque  la fonte della scienza, com’è il principio dell’arte, delle  lettere e di tutta la nostra cultura; e quindi in lei risiede il  Primo riflessivo, cioè l’anello iniziale della riflessione,  germe di ogni conoscimento. Imperocché, se ciascun Primo  versa nell’unione dell’atto divino coll’atto incipiente della  forza creata, e se il cominciamento del sapere è altresì  quello del ripensare, che non può precedere l’infusion del  linguaggio, il Primo riflessivo, enciclopedico si vuol  collocare in quel moto incoativo del conoscimento, che  germinò ed eruppe dalla prima immissione dei segni  rivelati. E tanti vogliono essere i Primi, quanti sono gli  ordini creati nel doppio campo del reale e dello scibile, e  ognun di essi dee comprendere una origine corporea e  sovrasensibile, spettante alle cose o alle cognizioni. Ma  niuno di tali Primi può soggiacere alla nostra stimativa  scientifica, se non mediante una idea vestita di un segno  appropriato, cioè di un Primo filologico e riflessivo.  Il quale, constando di un concetto e di una parola che lo  esprime, è ideologico e logico nello stesso tempo; ma  questa dualità si unifica nella creazione, per cui la parola  divina, cioè l’Idea, trae dal proprio seno la parola creata ed  umana e l’idoleggia sensatamente. Questa  unità è degna di grandissima considerazione, poiché  nasce dalla stessa cosa unificata, cioè dall’assioma di  creazione, che costituisce la formola ideale, e in cui  l’assioma di redenzione implicitamente si acchiude. E ci  porge la soluzione chiara e dimostrativa di due problemi  soliti ad agitarsi tra i filosofi; cioè, se il Primo scientifico  sia naturale o sovrannaturale, razionale o rivelato; e quando  si voglia fondato in natura e appartenente al dominio della  ragione, se si debba stimare psicologico od  ontologico. Ma se il Primo scientifico è la formola ideale,  espressa da una parola originalmente rivelata, egli è facile  il comporre la lite dei psicologisti e degli ontologisti, dei  teologi razionali e dei fautori del sovrannaturalismo,  conchiudendo che questo Primo, considerato come idea  intuitiva, è naturale, razionale e ontologico, ma come  parola ripensata e concetto riflessivo, è oltranaturale,  rivelato e psicologico; e che quindi egli abbraccia nella sua  pienezza le doti anzidette, e riunisce nella sua molteplice  unità le varie ragioni e i diversi riguardi della scienza.</p>
<p>	Il primo riflessivo e scientifico è parlato, o sia  tradizionale, e scritto, o sia biblico. Quello risiede in una  parola, che per una seguenza visibile e non interrotta di  parlanti risale alle origini del mondo e alla instituzione della  loquela. La qual parola venne fermata dalla scrittura e  compilata in due libri fondamentali, che aggiungono alla  più grande autorità umana un privilegio divino, e furono,  come dire, dettati a priori e vergati dalla mano  creatrice; giacché l’inspirazione  è, un lume rivelato, e quindi una creazione. Questi due  libri sono il Genesi e l’Evangelio, che insieme accoppiati  fanno il Primo biblico, rispondendo nella dualità loro ai  principii di creazione e di redenzione, e unificandosi nel  Primo tradizionale, come tali due principii si riducono ad un  sol pronunziato, mediante la testura organica della prima  formola. E come questa partorisce i due assiomi quasi  spicchi di un solo frutto, dimezzandosi e spandendosi nei  due cicli creativi, l’uno dei quali appartiene in proprio alla  creazione e l’altro alla redenzione, così l’unico Primo  tradizionale si parte nel doppio Primo biblico, per via dei  due cicli rivelati del Giudaismo e del Cristianesimo, e per la  successione dei due patti divini, che rampollano  dall’alleanza primitiva, come due rami germinanti da  unico tronco, e due fiumi che sgorgano da una sola sorgiva.  Il Primo biblico, contenendo l’espressione schietta e precisa  dei due principii fondamentali e del fatto che li frammezza,  è la traduzione riflessiva e adeguata del Primo scientifico,  e lo esprime compitamente nella sua triplice orditura. Dico  la tradizion riflessiva, perché la parola ortodossa è la sola  specie di riflessione, che risponda integralmente all’intuito;  il cui oggetto è svisato dal verbo eterodosso, quasi da  prisma illusorio, o almen dimezzato ed espresso  inesattamente. L’eloquio ortodosso, non avendo mai avuto  intermissione di sorta, è una riflessione perpetua e  oltranaturale del vero rilucente, come fa nel buio, e stella nel  cielo notturno, fra le tenebre del gentilesimo, benché non  sempre col medesimo grado di precisione e di chiarore.  Imperocché allo stesso modo che nell’individuo la  conoscenza riflessiva, emergente dal seno dell’intuito, quasi  da grembo materno, si va rischiarando di mano in mano e  perfezionando per forma, che differisce da sé medesima,  non solo nei vari uomini, secondo la forza, la varietà  degl’ingegni e la diversa loro coltura, ma eziandio in  ciascuno di quelli, proporzionatamente ai vari tempi della  sua vita; così la riflessione rivelata, discorrendo pei vari  stati del popolo sortito al privilegio dell’elezione, andò  successivamente esplicandosi, e crescendo di finezza e di  lustro. Onde se nella linea ortodossa il ciclo giudaico  risponde alla riflessione iniziale ed adolescente dell’uman  genere, e quasi alla sua fioritura, il ciclo cristiano ne  esprime la riflessione attempata, matura e fruttificante. Ma  nei due stati la cognizione è integra, perché abbraccia  tutto il vero, senza mescolanza di errore, e il divario che  corre fra essi riguarda soltanto i gradi dell’esplicamento; il  che non avviene nella linea eterodossa, dove il dogma  primigenio è ne’ suoi  principi corrotto e viziato. E non solo il Primo biblico  contiene i due pronunziati protologici del sapere col fatto  tellurico ed umano che li tramezza, ma ne accenna  l’unificazione nella formola ideale; la quale nell’esordio della  Genesi e dell’ultimo Evangelio chiaramente campeggia, a  guisa di proemio o preludio antiposto alle due grandi epoche  poetiche ed armoniche della riflessione ortodossa, o vogliam  dire a modo di un timpano o frontispizio eminente, premesso  all’opera monumentale dell’una e dell’altra alleanza.</p>
<p>	Il Primo biblico, versando nella scrittura, è per sé  stesso inutile, soggetto ad essere franteso o smarrito, ovvero  impossibile ad intendersi, come un gergo recondito o un  viluppo di enimmi, se i monumenti che lo contengono non  sono fedelmente conservati, e la chiave della sua  interpretazione non viene gelosamente custodita.  Imperocché la durata di un libro non approda, se le ragioni  che ne guarentiscono la legittima origine, e l’esegesi  che ne serba il genuino intendimento, scadono e periscono  dalla memoria degli uomini. Il Primo scritto e biblico torna  vano, senza il Primo orale e tradizionale; giacché la  tradizione sola può rendere intelligibile il dettato di un  libro, può chiarirlo autentico, integro e veridico.  L’intelligenza infatti deriva dalla notizia superstite, sia  dell’idioma, in cui il libro è steso, sia del suo stile, onde  poterne chiosare il contenuto e coglierne il vero significato;  il che presuppone che si possegga l’ermeneutica primitiva  dell’opera, e si conosca il modo, in cui questa fu intesa  dall’autore e da’ suoi coetanei. L’autenticità dello scritto  dipende dalla sua conservazione non interrotta fin dal punto,  in cui vide la luce, e dalle prove intrinseche ed estrinseche,  che la dimostrano. L’integrità risulta dagli argomenti, che  chiariscono impossibile l’alterazione sostanziale del  componimento, e allorché questo è largamente diffuso,  vien provata dalla stessa natura delle varie lezioni, a cui  soggiace; come accade, per esempio, al Nuovo Testamento,  la cui interezza è corroborata dalle sue varianti, come  quelle che non ne toccano la sostanza, e che anzi si spiegano  e diminuiscono plausibilmente, coll’accurato riscontro delle  varie famiglie de’ codici. Infine la veracità si ricava così  dalle testimonianze estrinseche, come dalla natura intrinseca  del libro e delle cose, che vi s’insegnano e vi si raccontano.  Ma la tradizione non potrebbe certo adempiere questi  quattro uffici, se fosse interrotta, varia, oscura, incerta,  scompigliata, discorde; tanto che il Primo tradizionale,  guardiano e sponitore del Primo biblico, presuppone un  Primo ieratico, cioè una nazione sacerdotale, risalente fino  alle origini di esso Primo biblico, e composta a gerarchia per  guisa, che nelle sue mani la corruttela del verbo custode, ed  interprete moralmente ripugni. Se togli questa salvaguardia  ieratica, il Primo biblico perde il suo valore storico, cessa di  essere autentico e veridico, e non si distingue più dai libri  favolosi anzi scapita, eziandio dal canto prettamente grammaticale,  perché ogni documento letterario abbisogna di un’esegesi  ferma e costante, che salga di mano in mano sino all’autore o  agli autori dei libri, onde si discorre; cosa richiesta alle  scritture eziandio profane, ma impossibile a verificarsi  intorno ai libri sacri, fuori di un magisterio eletto e  sacerdotale. Cosicché, senza l’intervento del Primo ieratico,  il Primo tradizionale vien meno e con esso il Primo biblico,  come la parola scritta e morta riesce inutile, senza la parola  viva, e questa medesima non basta, se non è mantenuta  intatta da una società di uditori e di parlanti  maestrevolmente organata a serbare e tramettere di  generazione in generazione il verbo, che le è commesso. La  necessità del Primo ieratico non può meglio provarsi che  coi fatti, e sovrattutto coll’esempio dei Protestanti; i quali,  ripudiando la ierocrazia conservatrice e chiosatrice delle Scritture, dovrebbero altresì rigettare  l’autenticità loro, quando ai propri principii non  ripugnassero. Ma che rileva l’aver per autentica la Bibbia e  l’Evangelo, quando rotto il filo capace di guidare l’interprete  nel laberinto de’ testi, il loro dettato riesce incerto e  enigmatico, e il senso se ne travolge a ludibrio dei  chiosatori? La parola può solo essere un acconcio e perfetto  strumento della riflessione, quando è chiara, schietta,  precisa, e consta di segni, la cui intenzione è ben  circoscritta e ricevuta universalmente. Tal è il Primo  biblico, quando non si sequestra dall’elucidario ieratico e  dall’ermeneutica tradizionale, per tutto ciò che riguarda i  principii vivi ed essenziali della religione, della scienza e  della storia. Ma se invece se ne scompagna, e la critica sacra  vien commessa all’arbitrio degli scoliasti razionali, come  oggi accade in Germania, surrogando un senso poetico,  mitico, simbolico, allegorico, arbitrario, al significato nativo  ed idoneo, il Primo biblico diventa un libro meno autorevole  dei romanzi e delle favole. Imperocché il senso poetico,  verbigrazia, di Omero, è sottosopra determinato dalla  tradizione della lingua greca, e dal consenso unanime degli  eruditi; laddove il costrutto dei libri sacri nelle loro parti  più principali, quali sono quelle che riguardano i dogmi, i  portenti e le origini, se rimuovi il magisterio legittimo, varia  secondo il capriccio dei chiosatori. Nella folla dei quali  spesso non se ne trovano due soli, che sentano il medesimo,  non dico pure intorno agli accessorii, ma circa i punti di  maggior momento; tanto che nelle loro mani la Bibbia  diventa un libro, di autenticità e di verità affatto dubbia,  anzi inintelligibile; tale riuscendo una scrittura, quando non  ha ferma regola d’interpretazione; ché l’esser variamente e  contraddittoriamente dichiarata da tutti equivale per poco al  non essere intesa da nessuno. Donde nacque che i  geroglifici egizi prima del dottor Young e di Giovanni  Francesco Champollion furono tenuti per incomprensibili  dai veri dotti? Forse perché le chiose e i sogni dei  semidotti mancassero? No sicuramente, poiché anzi  soverchiavano; ma tali spiegazioni erano arbitrarie; fra loro  discordi, e ciascuno aveva la sua. La Bibbia negli articoli  più rilevanti è ormai ridotta dagl’interpreti  razionali presso a poco  alla condizione, in cui erano i frammenti ermetici prima dei  prefati archeologi, o a quella, in cui si trovavano le  inscrizioni cuneiformi innanzi ai paleografi della età  nostra, che paiono aver trovata, almeno in parte, la chiave  delle lettere piramidali. E come il Young, il  Champollion, il Grotefend, il Burnouf, il Lassen e il Behr  hanno la gloria di avere spianata la via a rinvenire, o buscata  in effetto, la contraccifera degli arcani caratteri del Nilo e  dell’Eufrate; così il grimaldello atto a dischiudere i  penetrali del libro divino non può aversi altronde, che dal  verbo ieratico. Che se la conferenza diligente minuta di  quelle lettere dianzi non intese, accompagnata da una certa  notizia dei dialetti zendici e cofti, di cui son l’alfabeto  monumentale, aiutata e suffulta dal parallelo delle inserzioni  bilingui e trilingui, e da dotte e sagaci conghietture, bastò a  deciferare in parte la scrittura recondita degli Achemenidi e  dei Faraoni, egli è chiaro che trattandosi, non già dei soli  elementi materiali e inorganici di un libro, ma del suo stile,  in quanto si connette colla materia esposta, per lo più  difficile, oscura, sovrastante agli ordini della natura e della  ragione, non vi ha altra norma sicura di chiosa che l’esegesi  coetanea, a noi tramandata dai sussidi tradizionali. Perciò  non è meraviglia, se i razionalisti, volendo ottenere  l’intento coi soli amminicoli di una critica individuale, sono  riusciti con tutto il loro ingegno e, la loro erudizione a far  della Bibbia un guazzabuglio moltisenso e poliglotto, come  l’idioma babelico.</p>
<p>	Il Primo ieratico non si trova fuori del cattolicismo, come  il Primo biblico non si rinviene fuori del Cristianesimo;  giacché non vi ha alcuna linea sacerdotale, che rimonti per  ordine, a filo e senza intermissione sino all’apparita del  Primo biblico, se non quel gran popolo elettivo e  privilegiato, che Chiesa si appella. Questo è l’unico  sacerdozio composto a forma armonica, stabile, perenne, e  collegato visibilmente col sacerdozio primitivo, di cui è la  continuazione e l’ingrandimento. Le altre ierocrazie sono  rampolli degeneri, svelti dal loro ceppo nativo, e quasi  affatto inselvatichiti, da che vennero traposti e piantati in un  suolo magro e ribelle all’opera dei coltivatori. E siccome  fuori del Primo ieratico non si rinviene la parola sincera e  adequata, che esprime integralmente i principi  enciclopedici, ne segue che fuori del cattolicismo si possono  bensì coltivare le scienze particolari, ma non si dà vera  scienza universale, né tampoco una scienza prima; e che i  popoli eterodossi, eziandio più colti, hanno smarrita la base  di tutto lo scibile. Questo corollario può parere strano a chi  non fa caso del parlare, quando si tratta del sapere; ma  stando ferme le cose premesse, è rigoroso e irrepugnabile.  E forse che l’esperienza non lo corrobora? La scienza è  oggi divisa e smembrata, come l’Europa civile; e nei due casi  la disunione è l’effetto naturale e non evitabile dell’abolita  unità cattolica. Imperocché non vi ha popolo eterodosso  antico o moderno, che abbia mantenuti nella integrità loro i  principii di creazione e di redenzione, e la cui filosofia non  sia più o manco infetta di panteismo. L’antichità, pagana  professò per lo più un panteismo schietto e manifesto; e  quando questo fu mitigato o velato, come presso i  Pelasghi italogreci, i Cinesi di Confusio e i Persiani di  Zoroastre, dove il dualismo del Teo e dell’Ile, del Jang e  dell’In, di Ormuzd e di Arimane, temperò il sistema  dell’unità assoluta, non vi fu però conosciuto l’assioma  protologico delle dottrine. E dopo l’instituzione del  Cristianesimo, qual è l’eresia un po’ ragguardevole, che  abbia menato strage tra i fedeli, e non pizzichi almeno di  panteismo, quando non vuole o non osa professarlo  espressamente? So che alcuni si ridono di questa  universalità del panteismo presso gli eterodossi, da me  altrove affermata
<note place="foot"><p> <hi rend="italic">Introd. allo stud. della filos.</hi>, lib. I, cap. 7.  .</p></note>
; ma benché il ridere sia cosa più facile  del ragionare, io non dispero di potere un giorno rendere  plausibile la mia sentenza, mostrando che il principio di  creazione nella sua schietta e precisa integrità razionale è  un privilegio eminente della società cattolica
<note place="foot"><p>
<foreign lang="fra"><hi rend="italic">Lett. sur les doctr. philos. et polit. de M. de  Lamennais</hi></foreign>
. Bruxelles.</p></note>.
Se poi  si discorre dello stato attuale della scienza in Europa e negli  altri paesi popolati dagli Europei, non credo che vi sia un  solo filosofo eterodosso, che fondi il suo speculare nel  dogma della creazione, ovvero un erudito profano e  acattolico, che alla Genesi ricorra nell’agitare la questione  delle origini. Onde i più assennati sogliono rinunziare a  tale inchiesta, come quella, cui fornire coi documenti  rivelati non vogliono, e coi naturali non possono, perché il  principio dei fatti non si può dedurre da essi, né dichiarar,  coniettando, in modo plausibile. Così, verbigrazia, il  dottissimo e sagace Niebhur, che generalmente parlando,  deride con tanto senno i filosofi, che vogliono spiegare i  primordii delle cose, senza ricorrere all’idea di  creazione<note place="foot"><p>
<foreign lang="lat"><hi rend="italic">Hist. Rom. trad.</hi></foreign>
, Bruxelles,  1826 Tom. I, pag. 50, 51. </p></note>, tirato dal vezzo corrente, ripudia l’autorità dei libri mosaici, senza accorgersi che la Genesi è appunto il codice autorevole delle origini e la storia dell’azione creatrice. Ma certo non è da meravigliare, se i dettati di  questo libro sono scartati dalla scienza eterodossa, quando il  Primo biblico non può mantenere il suo credito, né essere  inteso ed interpretato con unanime e immutabile consenso,  senza la scorta e il magistero del Primo ieratico.</p>
<p>	Collocando nel cattolicismo, come parola, la base  armonizzatrice di tutto lo scibile, io sono alienissimo,  (quante volte dovrò ripeterlo?) dall’errore di quei filosofi  superficiali, che mischiano il profano col sacro sapere, e  danno ad entrambi nella stessa guisa per norma e puntello la  rivelazione. La formola ideale nel suo doppio ciclo, e nei  due principii che ne provengono, risplende d’intrinseca luce,  e non dipende dall’autorità rivelatrice, se non quanto, senza  parola acconcia, non può essere ripensata, né  vestir abito di scienza del verbo strumentale importa quella del Primo biblico e del Primo ieratico, fuor de’ quali il Primo filosofo è in tanto impossibile, in quanto senza l’aiuto de’ segni non può  cadere nella riflessione, difettando dell’opportuna sua forma.  E considerando il Primo ieratico, come strumento del sapere eziandio umano, io non credo di dir cosa nuova, poiché non fo se non aggiudicare o più  tosto restituire al sacerdozio un suo privilegio antichissimo e  primigenio, che è quello di essere depositario della scienza  in universale e di ogni seme civile. Il che è fuori di ogni  dubbio, in quanto il sacerdozio, come custode della  rivelazione, è altresì guardiano della parola, e per via di  essa conservatore di que’ pronunziati elementari e solenni,  che racchiudono virtualmente tutta la scienza. Perciò,  quando io affermo che il cattolicismo è la base di tutto lo  scibile, e che ogni facoltà scientifica è intrinsecamente  cattolica, non vorrei che altri intendesse questo mio dire nel  significato angusto e meschino di certi moderni più zelanti  che intendenti, i quali, dopo di avere appiccinita la  religione, riducendola ai limiti del proprio cervello,  impiccoliscono la scienza, rannicchiandola e trinciandola,  senza discrezione, per aggiustarla alla misura delle loro  grette e meschine credenze. Laonde essi immaginano una  enciclopedia cattolica, la quale non ha di cattolico altro che  il nome e la mostra; e credono che il primato intellettuale  del sacerdozio consista nel dare ai chierici il monopolio del  sapere universale. Tal è sottosopra il sentimento di alcuni  giornalisti e autori francesi, che fanno professione di essere  ortodossi; nei quali, se è commendevole ed esemplare  l’intenzione, è poco fruttuoso e lodevole l’effetto. E certo io  crederei di meritare assai male della mia patria, se cercassi  d’introdurvi tali dottrine, che invece di ristorare le trasandate  credenze, contribuiscono a screditarle da vantaggio e a  renderle odiose. Chi vuol provvedere efficacemente  all’instaurazione della fede, non dee già mozzare e  costringere la scienza per farla capire nella religione, ma dee  più tosto allargare il dominio della religione, e renderlo  tanto ampio e capace, che possa comprendere gli acquisti  intellettuali e ogni altro civanzo dell’incivilimento. La religione non abbraccia solo i misteri e i precetti del vivere  morale e civile, ma i principii di tutto quanto l’umano  sapere: essa è una dottrina, non parziale e ristretta, ma  universale, e si stende largamente per ogni parte del  conoscibile, come Iddio, per l’immensità della sua natura,  compenetra spiritualmente ogni regione dell’universo. Così  il sacerdozio, ogni qual volta risponda compitamente alla  sua gran vocazione, dee essere un ceto di sapienti, che in  vece di camminar di costa alle altre classi sociali, le preceda  e capitaneggi, non già col monopolio e col broglio, (mezzi  odiosi ed abbietti), ma coll’autorità morale della virtù e  del senno, spontaneamente riconosciuta e ricevuta; perché  gli uomini s’inchinano per istinto a chi pei meriti è  primo, e vince con pazienza longanime l’invidia, il dispetto e  la noncuranza. Ritirando adunque la religione verso le sue  origini, e restituendole la sua primigenia grandezza, e  efficacia, io considero la teologia, come la parola  complessiva di tutti i principii umani, e il chiericato, come il  custode perpetuo di questo verbo universale. Per tal modo la  teologia è regina, e non tiranna delle scienze; rispetto alle  quali ella adempie l’ufficio, umile in sembianza, nobilissimo  in effetto, di alfabeto e di vocabolario, traducendo in lingua  intelligibile gli arcani geroglifici dell’intuito, e schiudendo  alla curiosità umana quel gran libro della natura, nel quale  gli uomini apparano a compitare e a distinguere le prime  sillabe sotto la scorta didascalica del sacerdozio. Fuori della  religione le scienze filosofiche, matematiche, fisiche,  storiche, possono fiorire come una raccolta di veri e di fatti  sparpagliati, o parzialmente connessi; ma l’intreccio non è  mai perfetto, se non si appicca a un primo principio comune  a ogni scienza. Il quale dee essere unico, assoluto e perciò  identico a Dio stesso, in cui solo si unificano il reale e lo  scibile; giacché non si possono dare due principii supremi,  come non si danno due assoluti, né più di un creatore e di  un governatore del creato. Questo principio sovrano è la  formola ideale, che esprime la realtà di Dio col fatto libero  e divino della creazione; onde ogni disciplina secondaria  trae il suo soggetto, le sue leggi e tutte le altre condizioni  scientifiche. Altrimenti le scienze più nobili e sublimi ed  artificiose mancano di valore e di fondamento; come si può  vedere, per cagion d’esempio, nella matematica. In cui un  ingegno sommo, come quelli di Archimede, di Galileo, del  Lagrangia, può scoprire verità maravigliose; le quali  però non si hanno a buon diritto per obbiettive e quindi per  verità degne di questo nome, anziché per giochi e trastulli  dell’intelletto, finché non si è chiarito che i dati del tempo  e dello spazio, su cui lavora il discorso matematico, hanno  una consistenza e realtà ontologica. Il che non potendosi  fare dalla matematica, come quella che è una semplice  facoltà secondaria, le sue mirabili conclusioni saranno  sempre ipotetiche, finché la materia, in cui versano, i  metodi che le governano e i principii che le partoriscono,  non vengono legittimati dalla prima scienza. Dicasi  altrettanto dei pronunziati elementari, del soggetto, dei  processi e dei fini di ogni altra ricerca; i quali tutti valgono  solo ipoteticamente, se non sono autenticati da quella  sovrana formola la cui espressione riflessiva e perfetta è un  privilegio della parola ortodossa. Dunque la scienza  enciclopedica e rigorosa non è possibile fuori del  cattolicismo considerato, non dirò già come dottrina  prettamente sacra, ma come parola e logica universale, o  piuttosto come religione, intendendo sotto questo nome il  vincolo divino della favella, che scese dal cielo per unire i  pensieri e gli affetti degli uomini. Ogni disciplina particolare  è per questo rispetto un membro e un articolo della  loquela cattolica, e il cattolicismo è l’unico sistema  universale, componente insieme e accordante le diverse  cognizioni, e riducente la svariata moltitudine loro ad una  armonica e schietta unità.</p>
<p>	L’insigne prerogativa, per cui il cattolicismo merita il  titolo di sistema unico, risulta eziandio da altre ragioni. Le  dottrine, che se ne disformano, sono tutte manchevoli da  qualche lato, imperfette, insufficienti, e più o manco  esclusive: esagerano una verità a pregiudizio delle altre, e  ampliandone i confini, in errore la mutano: non sanno  cogliere quell’esatta misura dei veri parziali, che concede  allo spirito di abbracciarli tutti e collocarli nel loro debito  luogo, senza scapito di nessuno. La parola cattolica  all’incontro gli accoglie tutti con imparziale accattamento, e  non solo assegna loro il grado che meritano, ma gli pone ed  atteggia in quel modo di prospettiva, che si ricerca per  accordare gli uni cogli altri e cessarne le apparenti  ripugnanze reciproche. Il che ella fa colla sua sintesi  magistrale, la quale da un canto è la più vasta che  immaginar si possa, e dall’altro la più magnifica ed eccelsa;  onde non si ha cognizione, che in ampiezza o sublimità le  sovrasti; ma ella tutte di sua natura le comprende e  signoreggia. Perciò l’ufficio da lei esercitato è in effetto  quello che i panteisti moderni di Germania alla ragione  attribuiscono; la quale, dicono essi, concilia, appiana ed  unifica le discrepanze e le contraddizioni dell’intelletto.  Quasi che la ragione, come potenza umana, si diversifichi  sostanzialmente dall’intelletto, e possa rimuovere le  difficoltà, che gli riescono insuperabili; ovvero la pretesa  razionale concordia introdotta da costoro non sia il massimo  degli assurdi, cioè il panteismo. La sola potenza realmente  conciliatrice dei veri, e per usar la lingua dell’Hegel, la sola  logica autorevole, è  la ragione obiettiva del cattolicismo; la qual consiste, non  già nell’intelligibile, ma nel sovrintelligibile, e coll’aiuto di  esso accorda le intellezioni; giacché il mistero col chiarore  abbagliato delle analogie è il legame della verità evidenti,  e forma, per così dire, una striscia albeggiante di fioca  luce, che a guisa del lume zodiacale della Galassia, stringe e  conserta in una sola zona molti sparsi e interrotti fulgori di  minute stelle. E non pure accorda il chiaro coll’oscuro, ma  concilia e armonizza il nuovo coll’antico; onde nasce l’indole  progressiva della dottrina cattolica, sola atta a comporre le  credenze colle scoperte, e a porgere nella sua ampia  capacità un luogo opportuno ai successivi e freschi  incrementi dell’ingegno, senza pregiudicare al patrimonio  ricevuto dagli avi. Laddove il progresso eterodosso consiste  nell’immolare continuamente l’antico al nuovo, e nel  discredere oggi ciò che venne creduto ieri. Che se ad  alcuni il cattolicismo pare ristretto e proibitivo, ciò nasce,  che al dì d’oggi si suol confondere per ordinario il vero col  falso, e l’affermazione colla negazione. Un sistema  imparziale, universale e sovranamente positivo dee in virtù  della sua stessa natura essere e mostrarsi infestissimo alle  dottrine negative, come quelle che ripugnano alla sua indole  moltilatere ed universale; la quale verrebbe meno, s’egli  desse loro patente di passaggio e di domicilio. Questa  intolleranza intellettiva della fede cattolica è indisgiunta  dalla sua larghezza e imparzialità filosofica; imperocché  chi tollera l’errore, il quale è sempre intrinsecamente  negativo e distruttivo di molti veri, diventa intollerante verso  il suo contrario. Ben s’intende che parlo qui d’intolleranza  religiosa e non civile. Chiaminsi a rassegna tutte le eresie  filosofiche e teologiche, che da diciotto secoli in poi fanno  guerra al Cristianesimo cattolico, e si vedrà che non se ne  trova una sola, la quale non dia lo sfratto a qualche dogma  importante nel giro della speculazione e della pratica. Anzi  l’attrattivo pericoloso dell’eresia in ciò consiste, ch’essa  nega un vero in grazia di un altro vero, ogni qual volta il  loro accordo è impossibile o almeno difficile al corto  nostro intendere; processo assurdo, perché presuppone che  la capacità intellettuale dell’uomo sia infinita e si adegui  alla ragion divina. Il magisterio cattolico all’incontro riceve  tutti i veri, senza adombrarsi dei misteriosi intervalli, che li  separano; e tien per fermo che la contrarietà loro non sia  reale e obbiettiva, ma provenga dai limiti dello spirito  umano. Perciò egli consuona con tutte le esigenze del  vivere privato e pubblico, con tutti i desiderati della civiltà  e dalla scienza, con tutti i bisogni del cuore e dello  intelletto. Egli solo abbraccia l’universalità dei luoghi e dei  secoli e ogni ordine di realtà e di cognizione; cioè Iddio e  il mondo, l’eternità e il tempo, il principio e il fine, il  passato e l’avvenire, l’anima e il corpo, la virtù e la  beatitudine, il sovrannaturale e la natura, il mistero e  l’evidenza, e via discorrendo. Metti a riscontro la dottrina  cattolica con qualunque altra teorica religiosa o filosofica, e  troverai che la prima sovrasta di gran lunga per ampiezza,  generalità, dovizia e saldezza di teoremi; tanto che,  ragguagliata ogni cosa e compensate le tenebre colla luce,  essa ti porge il sistema più copioso e concatenato nelle  varie sue parti, più vasto e magnifico nel suo complesso,  meno ingombro di misteri e di enimmi, più ricco di  evidenza, di certezza, di armonia, di bellezza. di sublimità,  di conforto, di utilità e di efficacia. Al che collima la sua  base scientifica, cioè la formola; la quale riunisce nel suo  compreso l’unità più rigida colla varietà più  abbondante, e contiene l’unione più intima, senz’ombra di  confusione, e di mischianza, e la distinzione più limpida ed  esatta, senza sentore di lite e di divorzio. E ciò succede in  virtù del suo mirabile organismo; per opera del quale ogni  membro di essa è vivo, spiccato, fecondo, fornito di moto  suo proprio, e tuttavia cogli altri indissolubilmente  congiunto. Da questa vita e struttura singolare emerge la sua  forza; perché la formola ideale è il solo piedistallo  acconcio a sostenere l’edifizio scientifico, e impedire  che crolli; laddove ogni altro fondamento al menomo urto,  come debole puntello, si fiacca. Onde avviene alla scienza  cattolica quel medesimo che, giusta il Segretario  fiorentino<note place="foot"><p> (Disc., II, 3).</p></note>, accade agli stati forti e  bene ordinati a dominio e a conquista; i quali hanno il  pedale grosso e valido a portare la copia delle ramora, che  ne spuntano, gl’innesti, che vi si fanno, e la rosta frondosa,  che lo incorona; l’effetto essendo proporzionato alla causa e  l’esplicamento dinamico alla forza, che lo produce. Così la  formola ideale è il solo tronco atto a reggere e nutrire con  rigoglioso succhio le messe successive delle cognizioni, e a  formare un vero albero enciclopedico, in cui si appuntano ed  intrecciano i rami di tutto lo scibile. Questa perfezione  sistematica del cattolicismo sopra ogni dottrina è per me un  forte argomento della sua verità; e quando altre prove  mancassero, io non potrei mai risolvermi a tenere per un  castello in aria, per una fola della fantasia e dell’intelletto,  l’edifizio scientifico più massiccio, vasto e maestoso, che ci  sia dato d’immaginare. Fuori del quale io non trovo che  macerie e ruine; e se talvolta nel rovigliarle m’incontro in  una colonna, in un torso, in un triglifo o altro simile avanzo,  ci veggo un furto o una copia malcondotta di quel lavoro  impareggiabile, che per la bellezza del disegno e la stabilità  dell’opera sfida il senno e la mano, di ogni imitatore.</p>
<p>	La saldezza delle fondamenta dà altresì al cattolicismo  un’autorità grandissima e un valore affatto dogmatico, che  ne rimuove ogni spiraglio di scetticismo. Il quale si occulta e  cova nei sistemi eterodossi sotto la mostra del suo contrario;  perché l’errore può ingenerare un dogmatismo bugiardo,  che mente a sé stesso e si sforza di coprire e dissimulare il  dubbio che lo rode coll’asseveranza ed efficacia delle parole,  o un dogmatismo fanatico, che muove dalle passioni e dalla  consuetudine; ma non mai, o solo ben di rado, quella  sicurezza ingenua e costante, che nasce da una persuasione  profonda e inalterabile. E ciò non è meraviglia; perché la  verità rotta, spezzata e mista all’errore non può mai  partorire una certezza simile a quella, che nasce dal vero  integro e bene accordato in ogni sua parte. La verità tronca  e smozzicata genera l’opinione, ma non la scienza; come  quella, che importa armonia di complesso, rispondenza e  finitezza di contorni nell’oggetto, di cui si travaglia. Perciò  fuori della società ortodossa gli spiriti più acuti e  assennati sono propensi a dubitare, benché spesso per buon  rispetto disinfingano il loro dubbio; e ogni qual volta,  prevalendo il retto senso operativo alla logica e alla  speculazione, vengono indotti o necessitati ad affermare, la  loro sicurezza non va gran fatto oltre il probabilismo di  Carneade, e arriva di rado alla catalepsia stoica. Il vero  inventore della probabilità accademica fu Socrate;  onde nacquero la sua celebre ironia, il metodo induttivo, la  forma dialogica e le altre condizioni del suo filosofare, che  venne poscia imitato da Platone; il quale, fu assai men  dogmatico che non si crede, e più fedele alla disciplina di  quel gran savio, che esercita le prime parti in molti de’  suoi colloqui. Il che ci spiega altresì perché Socrate e  Pitagora non iscrivessero, (per quanto sappiamo), i loro  filosofemi

<note place="foot"><p>
“La lotta tra la filosofia antica e l’opinione pubblica è  certissima. Incomincia da Talete e Pitagora, e forse prima  dai misteri. La separazione è dichiarata da Socrate, Socrate  che non iscrive, perché tanto s’addentra nel ragionare che  vede inutile lo scrivere. E sì che questo non iscrive di  Socrate è pure un fatto grande, sommo, non ispiegato mai  ch’io sappia, né spiegabile altrimenti che così; ch’egli  stimò inutile lo scrivere. Evidentemente Socrate disprezzò  la religione e l’opinione popolare; anzi più, disprezzò la  filosofia de’ suoi tempi, quella che si perdeva in  ispiegazioni insufficienti cosmologiche, quella che fin  d’allora si perdeva nelle oscurità dette poi metafisiche,  quella poi peggio di tutte che per applicarsi agli usi civili  turpemente condiscendeva alle opinioni popolari. Socrate  evidentemente andò collo strumento della ragione quanto  più in là si può andare con essa. E tanto in là, che vide  non solamente tutta la forza della filosofia, ma ancora la  impotenza di lei. Vide che la ragione spinta a quegli ultimi  termini suoi, non è facoltà universale agli uomini, che  l’intimo senso suo, il suo demone era superiore al senso  volgare degli uomini; vide la distruzione di quanto esisteva,  ma vide la insufficienza non solo universale, ma anche  propria a riedificare alcun che più di vero; e così morendo  sacrificò agli Dei esistenti, ma certamente non senza una  qualunque restrizione mentale, non senza intendere che il  suo omaggio andasse dai simboli volgari al Dio sommo  simboleggiare. A che serviva lo scrivere in tale stato di  mente? Un uomo eminentemente sincero, quale ci appare  Socrate dovunque, non iscrive se non quando vede chiaro  ciò che egli ha a scrivere e quindi l’utilità di ciò che egli  scriverà. All’incontro il parlare, il conversare ammette la  dubbiezza, l’indeterminatezza, e principalmente le  spiegazioni indefinite all’uditore che non intende; perciò  parlò e non scrisse. E parlò indeterminatamente; tanto che  dalle sue parole variamente fecondatrici nacquero poi non  solo le scuole, le filosofie diverse di Platone e d’Aristotile,  ma direttamente o indirettamente anche quelle più  divergenti ancora degli Stoici, degli Epicurei e tant’altre. Le  quali tutte, se mi sia lecito dire, tutte erano in corpo a  Socrate. La illustrazione compiuta ed imparziale di Socrate  è il più’ gran tema che sta nella storia della filosofia, ma  siam lungi forse dal tempo in che sarà rischiarato  compiutamente.
	Gli uomini grandi, ma minori che seguirono, presero a  svolgere chi l’una, chi l’altra delle vie della ragione umana,  tutte vedute in complesso, dalla loro partenza fino  all’annebbiato loro termine, da Socrate. Ed ognuno seguendo  una sola di quelle vie sperò probabilmente giungere a un  fine chiaro. Peggio che mai, nessuno v’arrivò; questo è  fatto storico; non più e non meno. Chi lo voglia negare,  accenni quella che gli paia compiuta e chiara tra le filosofie  antiche. Niuna è tale. Anzi altro fatto storico è, che  quanto più si scartano da Socrate, apice filosofico antico,  tanto più le filosofie furono varie, divergenti, speciali ed  incompiute... Che diremo degli Eclettici?... Ciò solo: che  videro lo scopo, ma non poterono arrivare. Tornarono a  Socrate, sommo e primitivo Eclettico. Ma immensamente  distanti da lui, distanti di tutta la storia della filosofia antica,  sperarono vanamente riedificare colla erudizione e la critica  ciò che Socrate aveva veduto impossibile a fondare colla  intuizione e la ragione. Ma da Socrate, senza che scrivesse,  vennero, impotenti come le aveva prevedute, ma vennero le  filosofie antiche tutte.
	La civiltà antica scartatasi dalla verità primitiva e  rifondata su quella sola parte di verità che può scoprirsi  colla ragione, condusse a un periodo. Socrate solo seppe  veder ciò, epperciò tacque. La nuova civiltà, le nuove  lettere, la nuova società non hanno avuto periodo finora.  Niuno argomento umano può lasciar credere ch’elle sieno  per averne all’av venire”.</p></note>

.
<note place="foot"><p> Balbo, <hi rend="italic">Della letterat. negli XI primi secoli dell’era  crist.</hi>, Torino, 1836, pag. 16-19.  .</p></note>

.</p>
<note place="foot"><p> <hi rend="italic">ibid., Op. cit.</hi> pag. 35-36.</p></note>

<p>. Altrettanto si conghiettura di Arcesilao; e ragionevolmente;  perché egli ritirò l’Accademia verso il dubbio socratico, e  pretese con questa riforma di esprimere il vero intendimento  di Platone. In fatti lo scrivente assevera e non dubita, e  anche quando si risolve di dubitare, il suo dire è  affermativo e dogmatico. E se, conscio del grave ufficio  dello scrittore, vuole adempierlo seriamente, dee insegnare  non opinioni incerte, ma dogmi risoluti; dee possedere non  solo qualche vero sparpagliato e confuso, ma una dottrina  più o meno sistematica e precisa; senza la quale sarìa  temerità troppo grande il salir quasi sulla bigoncia e farsi  pubblico predicatore, correndo il gravissimo rischio di  seminare il falso in cambio del vero. Per questa io giudico  che i migliori antichi non amassero la scrittura, e solo  l’adoperassero, o costretti dalla necessità, o per innocuo  passatempo e per dilettare gli uomini, anziché per  instruirli, o per migliorarli coll’affetto più tosto che col  discorso, o in fine più da scherzo che da senno, e senza  troppo dissimulare l’innocente malizia che usavano; nel che  versa appunto la famosa ironia socratica. Per tal modo  scrisse Platone; il qual volle assai meno addottrinare il  lettore, che indurlo a meditare e filosofar da sé,  mostrandogli ipoteticamente, in confuso, e direi quasi per  cerbotana e dalla lunga, la prospettiva imperfettissima della  meta, a cui dee aspirare. Ondeché gli scritti platonici son  più negativi che positivi, più scettici che dogmatici, più  atti a rimuovere il falso che ad insegnare determinatamente  il vero. Quindi son compilati a forma dialogistica, come  quella che è più acconcia di ogni altra ad esprimere le  incertezze e fluttuazioni della mente, ed è una viva imagine  di quello stato, in cui si trova l’uomo, quando il sì e il no  gli tenzonano nel cervello. Per la stessa ragione son quasi  tutti essoterici, e ordinati in modo che l’artificio rettorico del  dettato e gli ornamenti o accessorii prevalgono al principale  argomento; salvo il Timeo, che è simbolico anziché  scientifico, e i due grandi dialoghi versanti sulla politica.  Nella quale Platone, a imitazione di Socrate, si mostra assai  più affermativo, perché ivi si tratta della morale e della  polizia, cioè della pratica, nella quale è impossibile il  sospendere l’assenso, come nella pretta speculazione. Che  del resto Platone, anche usando lo scrivere, per cosa molto  seria e utile non lo tenesse, apparisce da vari luoghi del  Fedro; dove per dar maggior peso alla sua sentenza, ed  esprimerla in modo più singolare, la pone in bocca  all’egizio Teut o Ermete, creduto inventore delle  lettere, e la corrobora, secondo il suo costume con una  ragione, che cuopre un’ironia profonda, e si connette col  mito ingegnoso della reminiscenza. Se si riscontra questa  ripugnanza della savia gentilità verso l’arte dello scrivere  coll’uso, che si fece di questa nei tempi del paganesimo, si  viene a conchiudere che la scrittura trovata probabilmente  dal legnaggio ortodosso e prima dei tempi falegici, (il che mi  si rende verosimile dal vedere che tutti gli alfabeti mistilinei  e fonetici vengono da un tipo semitico), e indirizzata a  pubblicare e tramandare la verità, divenne inetta a sortire il  suo scopo, quando, alterandosi il primo principio di tutto lo  scibile, venne meno il sistema integrale del vero, e poche  reliquie sopravvissero al suo naufragio. Laonde i Gentili non  ebbero, né poterono avere un Primo biblico, e non si  proposero nelle loro scritture uno scopo ideale; ovvero ne  vollero ingannare il desiderio, anziché soddisfare il  bisogno. L’importanza dottrinale della scrittura, effigie e  riverbero della favella, venne meno colla confusione delle  lingue, e rinacque col Cristianesimo, restitutore della parola  e della formola originale del vero. Perciò nel seno della  Cristianità cattolica sorse la stampa, (di cui i Cinesi non  hanno che un rustico abbozzo), cima e compimento del  semplice scrivere; alla quale avvenne quel medesimo che  alla scrittura, quando alterato il vero novellamente e risorto  il gentilesimo, la tipografia, segregata dalla sapienza,  ridivenne stromento di errore e di corruttela. I moderni  filosofi eterodossi si astengono sovente dal pubblicare per  iscritto i loro pensieri, come i migliori antichi; e se scrivono,  il fanno o per certo intendere, come Giovanni Locke, o per  ludibrio e trastullo, come Davide Hume, o per vano sforzo  d’ingegno, come Benedetto Spinoza, Emanuele Kant e  Giorgio Hegel, o per dolore e disperazione, come il nostro  Leopardi ottimo ed infelice. Ma gli abusi della scrittura e  della stampa, comeché grandi, non provano nulla contro la  bontà di un trovato cattolico per essenza, e quando il  rimedio del male è pronto e facile a ciascuno. Onde i  biasimi dello scrivere, che appo i pagani erano serii e  nascevano da altezza d’ingegno e da profonde meditazioni,  non possono essere fra i popoli cristiani che un effetto della  gentilità rediviva, o un paradosso rettorico, come presso  l’Agrippa e Giangiacomo Rousseau, o veramente una celia  spiritosa e leggiadra, come in Annibal Caro.</p>
<p>	Parrà forse a taluno che parecchie di queste avvertenze  non siano tanto applicabili al cattolicismo, quanto ad  un’opinione mia propria. Io confesso di considerare qui la  religione, non solo come una dottrina da credersi, ma come  un sistema capace di esposizione scientifica e di  dimostrazione; e conseguentemente non posso sequestrarla  dalla teorica della formola ideale, come quella, che mi par  esserne ad un tempo l’epilogo più sommario, e il quadro  più preciso, più rigoroso e perfetto. Né perciò mi  dilungo dagli ordini e dal processo di essa fede; nella  quale la formola ideale fa le parti di Primo biblico,  come nelle scienze umane ella esercita l’ufficio di Primo  enciclopedico. E il Catechismo stesso, che è pure il libro  elementare dei Cristiani, non piglia le mosse dallo stesso  principio? So che da Cartesio in poi s’usa distinguere  l’ordine delle cose da quello delle cognizioni, assegnando  alla filosofia e alla religione due Primi diversi, ond’esse  traggano la loro origine. Il che può stare benissimo, quando  si discorre di processi secondari e di principio subalterni;  ma se parlasi del vero Primo e del metodo fondamentale, la  distinzione è falsa e apre la via ai più gravi disordini.  Imperocché chi disgiunge l’andamento primigenio del  pensiero da quello degli oggetti, e il principio del sapere da  quello delle credenze, sostituisce una dualità ripugnante  all’unità primordiale, e introduce un’assurda scissura fra la  realtà e il conoscimento, fra il pensiero dei dotti e quello  del popolo, fra il sapere umano e la sapienza divina.  L’intuizione e la riflessione, la religione e la scienza, la fede  e la ragione, la teologia e la filosofia, hanno ciascuna l’essere  loro proprio, ma sono indissolubilmente congiunte; vanno  per una via distinta, ma parallela e conforme, perché  muovono da un solo principio e tirano ad un fine unico. I  quali sono riposti nella formola ideale, che quasi turbine o  vortice rapisce sé stessa in giro, e ivi termina ove  incomincia, circolando colla proiezion successiva dei  pensieri e dei fenomeni il centro immoto dell’Ente  intelligibile ed eterno. In virtù di questa formola il  cattolicismo, come sistema scientifico, è altamente  ontologico e centrale, come quello che per giudicar delle  cose traporta l’uomo nel mezzo dell’universo, collocandolo  nel punto visivo di Dio medesimo, e in quel tenore di  prospettiva, che mostra le cose quali son veramente, secondo  il genuino loro aspetto e la lor dirittura; dove che i sistemi  psicologici e laterali, ponendo l’occhio del contemplante  nella circonferenza, gli fan vedere gli oggetti per isbieco e a  rovescio. Per la quale diversità di postura il concetto, che  altri si forma del mondo ideale, dee variare mirabilmente,  come l’opinione dei Tolemaici sulla costituzione materiale  dell’universo si differenzia da quella dei Copernicisti e dei  Pitagorici. Affinché il fautore del psicologismo si  apponesse, la sua ragione dovrebb’essere autonoma; ché in  tal caso, addentrandosi in sé stessa per isquadrare le cose,  s’incentrerebbe, e il processo psicologico a suo riguardo  tornerebbe ontologico pienamente. Ma s’egli non si risolve a  indiarsi, secondo l’usanza dei panteisti, (la quale è al dì  d’oggi assai più frequente che in addietro), e tiene la mente  propria, non per regina, ma per ancella, l’unico verso, per cui  egli possa partecipare in qualche modo all’intelletto increato,  consiste nel poggiare alla specola dov’egli alberga, a fine di  prospettare coll’occhio d’Iddio medesimo, adoperando il  telescopio della rivelazione, discorrendo col divino senso, e  fondando le proprie sentenze nei giudicati obbiettivi  dell’intuito. Il qual prodigio viene operato dalla  parola autorevole, che travasando nella riflessione la  conoscenza intuitiva, e mantenendone gli ordini inalterati,  abilita l’ingegno umano a contemplare le cose, (per quanto  la sua imperfetta natura il comporta), in guisa conforme alla  Mente infinita, che lo creò.</p>
<p>	Havvi pertanto un modo di spiritual residenza, e quindi  una regione dell’anima, come ve ne ha una pe’ corpi. La  stanza dell’animo è determinata dal pensiero e dall’affetto;  imperocché lo spirito ivi posa ed alberga, dove pone le sue  compiacenze, trattenendovisi coll’amore e col conoscimento.  Da questo soggiorno dell’anima vengono informati i suoi  sensi intellettuali, e contemperata la sua virtù visiva e il  suo moto, cioè la scienza e l’azione. Imperocché negli  ordini spirituali, come nei corporei, il sito fa la  complessione, e questa impronta i costumi, dai quali si  colorano i pensieri, si accendono gli affetti e si governano le  opere di tutta la vita. Se l’anima, sollevandosi sulle ali della  religione, riposa nell’Ente, e l’aria che respira è celeste e  divina, il suo anelare è verso Dio, come primo amore, e il  suo prospettare è da Dio, come primo vero e supremo. Se  all’incontro gravata dal proprio peso, ella quieta in sé  stessa, e giace nel proprio nulla, cioè nell’esistente,  imbevendosi di un’atmosfera impura e terrestre, il suo  desiderio è verso di sé medesima, come ultimo fine, e il  suo conoscimento piglia da sé le mosse de’ propri giudizi  e delle proprie operazioni. Eccoti come l’ontologismo e il  psicologismo sono nel giro della cognizione quel medesimo  che la carità e la cupidità nel giro dell’azione; giacché  da un lato si colloca il principio del sapere, dove dall’altro si  ripone lo scopo e il termine dell’affetto. Il psicologismo è  pertanto pagano per essenza; giacché ripugna troppo alle  condizioni dello spirito umano ch’egli collochi il sommo fine  altrove che nel primo principio. Dee quindi nella filosofia  pratica condurre logicamente all’egoismo degli Epicurei, e in  religione al dogma dei Pelagiani; imperocché, se l’uomo è  a sé medesimo il primo vero, egli dee pure essere il sommo  bene, né ha bisogno di aiuto estrinseco per conoscere e  operare dirittamente. Non se ne vuole già inferire che tutti i  psicologisti siano infetti di questi errori; perché sovente in  essi il retto senso e la religione prevalgono alla logica. Che  se, ripudiate le conseguenze, se ne ammettono pure le  premesse, ciò nasce, perché alle opinioni signoreggianti,  coonestate da specioso sembiante, rado è che anche i  migliori non porgano assenso. Il Cartesianismo, radicato da  due secoli in Europa, introdotto e stabilito più o meno  nelle stesse scuole cattoliche, ha talmente avvezzi e  connaturati gli spiriti al psicologismo, ch’essi penano a  rompere la contratta abitudine. Imperocché l’anima si  assuefà al suo clima spirituale, come il corpo all’esterna  temperatura, e la tenacità di tal abito è sì grande, che le  dimostrazioni più precise ed irrepugnabili soventi  volte non bastano a mutarlo. Quindi è, che le  conversioni intellettuali e filosofiche sono poco men difficili  delle morali. Certo niun sistema è più assurdo in sé  stesso del psicologismo, e men possibile a difendersi; niuno  è più avverso alle credenze cattoliche; imperocché fra  tutte le opinioni moderne, che son loro infeste, non se ne  trova alcuna, che non derivi dai principio di quello, o  almeno non abbia con essi convenienza e parentela. Il  sovrannaturale, il sovrintelligibile, e il Cristianesimo  considerato come dottrina e come storia, hanno la più alta  credibilità possibile, quando vengono mirati di faccia e  secondo il prospetto ontologico; laddove, scorti di profilo, e  misurati colla squadra analitica del psicologista, fanno  un’impressione diversa su chi li contempa, e aprono, il varco  ai cavilli dei loro nemici. La fiacchezza della filosofia e  della teologia moderna non altronde deriva, che dal  prevalere del psicologismo; anzi potrei mostrare che le tristi  influenze di questo si sono propagate per tutti i rami dello  scibile, senza eccettuare eziandio quelli, che per la loro  natura ne paiono più lontani ed indipendenti, come sono  l’erudizione, la storia e le scienze fisiche.</p>
<p>	La parola cattolica è tanto diffusa quanto la società  divina, che ne è guardiana, interprete e dispensatrice; ma  benché sia sparsa per ogni dove, ella trae ogni virtù dal  suo centro, come nel tessuto della formola ideale il valore  delle varie sue membra deriva dal soggetto, e come  nell’ordito della enciclopedia l’autorità delle discipline  secondarie e subalterne proviene dalla scienza prima. Il  centro della cristiana repubblica, e l’organo precipuo della  sua loquela, è il Papa, come oracolo personificato e  perenne, o vogliam dire quasi un Primo parlante,  promulgatore sovrano del Primo biblico. Dal che nasce la  necessità, non solo religiosa, ma filosofica, della  comunione romana, per  partecipare al sermone primitivo ed elementare nella sua  integrità e purezza; e quindi s’intende, come il principio  universale dello scibile venga negletto e oscurato, o alterato  e impugnato da ogni uomo, da ogni setta, da ogni nazione,  che non riconosca quel supremo oracolo e i dettati di  quell’ampia repubblica, ch’ei rappresenta e capitaneggia. Or  siccome la società cristiana, allargandosi sulla faccia del  globo, abbraccia le stirpi ed i popoli, la sua ordinazione  gerarchica s’intreccia colla geografia e colla etnografia  universale, e lo splendore del capo si diffonde sul seggio che  occupa; essendo impossibile che l’efficacia del primo verbo  non sia maggiore dove ne alberga la lingua e l’oracolo. In  virtù di questa prerogativa l’Italia è la prima nazione,  come la stirpe pelasgica nel suo ramo più illustre, cioè in  quello degl’Italiani, è la prima schiatta, da cui si serbano  incorrotti gli altri Primi per opera della parola originale e  creatrice. La penisola, mediante Roma, suo capo  civile e metropoli della fede cristiana, rende  immagine di quell’arca santa, dove il popolo eletto serbava i  celesti dettati; la quale era posta nei penetrali del tempio, e  sotto la guardia gelosa dei sacerdoti. Come la parola di Dio  contiene virtualmente il mondo, per mezzo delle idee, che  sono i tipi eternali delle cose create, così la parola di  Roma, risonante dai rostri del Campidoglio per tutto il foro  italiano, e quindi ripercossa, geminata e centuplicata, quasi  da eco moltilingue, per ogni dove, contiene potenzialmente  la civiltà e la scienza. Giovani, che cercate sinceramente e  fervidamente il vero, uomini che vi dolete di averlo perduto,  e gustate i frutti amari e nocevoli dell’errore, qualunque sia  la nazione, a cui appartenete, volgetevi alla mia patria. Essa  sola, la cui voce si fa udire per tutto, la cui mano giunge ai  paesi più rimoti e si stende benefica aiutatrice ai miseri che  a lei ricorrono, può soddisfare pienamente alle vostre  brame. e porgervi quella bevanda, che disseta in eterno.</p>
<p>	Se alcuno dicesse che io ho il torto a volgere in onore  particolare d’Italia le immortali prerogative del  Cristianesimo, io non entrerò per sostenere il mio assunto a  provarlo colle ragioni. Eleggerò bensì una via più  spedita, men ripugnabile e più conforme al genio moderno,  ricorrendo all’istoria; nella quale la maggioranza morale e  civile d’Italia, il suo primato intellettuale, per ciò che spetta  ai fondamenti del sapere, la congiuntura di questi privilegi  colla prima sedia cristiana, appariscono sì chiari e  risplendono di tanta luce, che non ammettono istanza. Ella  è cosa di fatto che il principio della civiltà moderna in  ogni sua parte uscì dall’Italia, e non da alcun’altra provincia  di Europa. è cosa di fatto che l’Europa era tuttavia ruvida e  barbara, mentre la penisola italiana già fioriva e riluceva di  scienze, di lettere, di arti belle, d’industrie, di traffici, di  navigazioni, di municipii e di cittadinanze. è cosa di fatto  che questo gran moto italiano, divenuto poscia europeo, fu  incominciato, aiutato, promosso principalmente dai Papi, dai  chierici, dagli ordini religiosi nati sovrattutto in Italia e  benché trasferiti altrove, animati dagli spiriti italiani. è  cosa di fatto che le lettere cristiane, onde mosse ogni  moderna letteratura, non furono culte dopo la caduta del  romano imperio in alcun luogo di Occidente con tanta  felicità, come in Italia e specialmente in Roma da alcuni  dottissimi Pontefici; e che il solo intervallo del medio evo,  in cui mancassero i papi eruditi e santi, fu quello che  succedette alla morte di Carlo d’Austrasia, quando introdotti  gli ordini feudali, la romana sedia fu per qualche tempo  preda e zimbello dei baroni. è cosa di fatto che esso Carlo  ricevette dall’Italia quelle idee generose e magnanime, le  quali fondarono la sua potenza, aggrandirono il suo nome e  il suo regno; che inspirato dalle memorie e dalle dottrine di  quella, egli concepì il sublime disegno di rinnovare la  civiltà del romano imperio, perfezionata dal  Cristianesimo, e di seminarne i principii, non solo  nella Gallia divenuta Francia, ma fra i barbari di aquilone,  mansuefacendoli colla parola religiosa, congiunta alla parola  musica, e facendo di Aquisgrana quasi un Odeo cattolico, in  cui risuonavano le nuove melodie di Roma e s’insegnava la  gamma pontificale. è cosa di fatto che gli sforzi di questo  principe per risuscitare le lettere sepolte tornarono in gran  parte inutili, finché non vennero riassunti dal magno  Silvestro, che fu il vero padre della scienza risorta, e  ricominciò la successione interrotta dei papi sapienti e  venerandi. è cosa di fatto che la distruzione del reggimento  feudale, effetto della conquista, mosse da Italia; e che questa  provincia precorse a tutte le altre nelle varie riforme civili,  nella franchigia dei comuni, nella confederazione delle  città, nella fratellanza delle arti, nell’assetto delle  repubbliche, nella instituzion delle scuole e delle accademie,  nell’uso e nella stima degli artifizi industriosi e  commercevoli, e finalmente nel culto delle dottrine e delle  lettere. è cosa di fatto che se il nuovo incivilimento  italiano, cominciato fin dal quinto secolo, venne interrotto  nel nono e nel decimo, e combattuto in appresso, il male  nacque da oltremonti, e provenne principalmente dalla  creazione dell’impero d’occidente, che tentando, contro  natura, di traslocare e porre fuori d’Italia il centro del moto  civile, diede in effetto il sopravvento alla barbarie peregrina  sulla nostra cultura natia, causò le corruttele del novecento,  e le pretensioni imperatorie dei secoli che seguirono. è  cosa di fatto che i tre luminari più insigni della filosofia  cristiana nel medio evo, cioè Anselmo, Tommaso e  Bonaventura, furono italiani, e che dall’Italia uscirono i  semi di quella inclita scuola dei realisti, che gittò poscia  tanto splendore in Francia ed in Inghilterra, e vinse per la  bontà degli ordini e la purezza delle dottrine tutte le sette  coetanee e succedenti. è cosa di fatto che tra le lingue figliate dal latino quella che più presto crebbe, e uscì di puerizia, e acquistò nervo e bellezza, e venne introdotta  nelle nobili scritture, e partorì opere immortali, e vinse le  sue compagne e sorelle per varietà, ricchezza, forza, a  mirabile dolcezza e soavità accoppiate, e produsse infine la  letteratura moderna, che più si accosta in perfezione alle  antiche, è la lingua toscana e romana, che è la favella  illustre di tutta Italia. è cosa di fatto che il primo parto  grandioso dell’ingegno europeo e moderno, per ragion di  tempo e di eccellenza, è la Divina Commedia; e che,  com’ella si lascia addietro pel cumulo e per la squisitezza  delle sue perfezioni ogni altro poetico lavoro, così  precedette per ben tre secoli le lettere gentili delle altre  province. è cosa di fatto che l’eterodossia di Lutero e di  Cartesio non infece la sostanza del pensare e del sentire  italiano, e benché se ne sia talora veduto fra noi qualche  sprazzo, tuttavolta l’eresia e la miscredenza non poterono  mai allignare stabilmente nel nostro terreno; laonde il  sensismo grossolano, il materialismo, l’ateismo, il fatalismo,  il panteismo, il razionalismo teologico e biblico, e  gli altri scandali oltramontani, furono quasi affatto ignoti  all’Italia. E siccome il panteismo è l’apice e la somma della  speculazione eterodossa, giova l’avvertire che il solo  panteista italiano di grido fu il Bruni, che profugo dalla  patria, bevve e coltivò i semi infausti e pestiferi in contrade  straniere. Certo questa singolare preservazione della scienza  e della letteratura italiana dal rinnovato gentilesimo, che  imperversa in Europa, non può altrimenti spiegarsi che  colla presenza ed efficacia del principio cattolico; il quale  mantenne intatta l’adulta coltura fra i traviamenti universali,  come la produsse e allevò tenera e mal ferma fra le tenebre  foltissime, che avviluppavano l’Occidente. Tanto che il  primato logico dell’ingegno italico, come il suo primato  cronologico, muovono dalla medesima cagione, e hanno lo  stesso fondamento.</p>
<p>	So che si attribuisce da alcuni la civiltà precoce d’Italia  alle tradizioni e memorie radicate e superstiti della romana  cultura. Io sono lontano dal negare che queste abbiano  cooperato notabilmente all’effetto; e siccome il Lazio è  provincia nostrale, se ne accrescono per questa parte, non  che scemarsene, i vanti italiani, e si dimostra la perpetuità  del nostro incivilimento, che per la triplice successione dei  Quiriti, degli Etruschi e dei Pelasghi risale all’antichità  vetusta dei secoli primitivi. Ma il reditaggio di Roma pagana  non fu certo la cagion prima, né principale, del nostro  risorgimento, sia perché ripugna che una civiltà quasi  spenta risusciti, e perché la nuova gentilezza d’Italia,  essendo cristiana sostanzialmente, non poté nascere dalle  ruine del paganesimo. Senza che, la storia ci porge anche a  questo proposito un argomento, che non ammette replica. Il  coloniale Bisanzio, sorto sugli avanzi di un borgo tracio, e  divenuto in appresso una sontuosa metropoli, campata sui  confini dell’Asia e dell’Europa, e sedia orientale del romano  imperio, ereditò il fiore della greca e della latina coltura, il  quale vi perseverò quasi intatto dagli assalti de’ barbari.  Laonde, mentre Roma era iteratamente presa e devastata da  Genserico, da Odoacre, da Alarico, da Totila e da Arnolfo, e  soggiaceva per qualche tempo, come il resto di Europa, alle  tenebre feudali, tanto che la lingua latina divenne un gergo  barbarico e schifoso, Costantinopoli illesa dalle illuvioni  esterne serbò il tesoro dell’antico idioma; e non solo i Padri  greci vinsero di gran lunga i nostrali per la bontà  dell’elocuzione, ma quando in Occidente più non durava  vestigio di buona latinità e di classica eleganza, le spiagge  della Propontide avean tuttavia scrittori non disprezzabili  nell’antica favella di Tucidide e di Plutarco. La famiglia dei  quali non fu interrotta, né estinta innanzi al fine  dell’Imperio; anzi quando giunse l’ultima ora di questo e le  reliquie de’ suoi sapienti trovarono in Italia un ricetto  ospitale, egli parve che la letteratura greca <hi rend="italic">a modo di una  fiamma, spegnendosi, gittasse una maggior luce</hi>, e sorse  in Gemisto Pletone uno scrittore, <hi rend="italic">che nello  esprimere la lingua e lo stile dei migliori antichi</hi> superò  tutti quelli che lo precedettero
<note place="foot"><p> Leopardi, <hi rend="italic">Disc.. in prop. d’un’Oraz. greca di Giorgio  Gemisto Pletone</hi>. Milano, 1827, pag.  4, 5.</p></note>.
Così quando la lingua del  Lazio, morta e seppellita da più secoli, cominciava a  risuscitare, come un’anticaglia classica e monumentale, la  grecità bisantina ancor viva potea gloriarsi di alcuni  scrittori, che per la maestria del dettato ricordavano i tempi  di Platone e di Senofonte. Dal che s’inferisce, che se le  lettere e le altre gentilezze moderne fossero state  semplicemente un effetto delle antiche, Costantinopoli, e  non Roma, avrebbe dovuto essere la loro culla. Ora non solo  il contrario ebbe luogo, e Bisanzio non fece quasi nulla a  pro dell’incivilimento morale e religioso di Europa, ma le  lettere costantinopolitane, con tutta l’eccellenza dello stile e  la dovizia dell’erudizione, furono un’imitazione sterile e  morta, anziché una creazione viva e feconda; opera  ingegnosa di retori, in cui la povertà della vena e l’aridità  dei pensieri vengono occultate dall’estrinseco lenocinio delle  frasi e dallo splendore degli ornamenti. Più forza più  vigore, più vita, più senso del presente, più  presentimento dell’avvenire si trovano, verbigrazia, negli  Opuscoli di san Pier Damiano e nelle Lettere di Gregorio  settimo, benché sconditamente dettate, che in tutto un  secolo di scrittori bosforani. Invece adunque di considerare  la civiltà moderna, come una continuazione dell’antica,  questa si dovrebbe più tosto tenere, per un certo rispetto,  come un ostacolo verso di quella, atteso la contrarietà della  loro indole; ond’ella dovea in gran parte perire e cedere il  luogo all’altra, sortita dal cielo a incominciare una novella  era. Né le sue buone appartenenze poteano fruttare, se non  divelte dal tronco imputridito, e inserite in un nuovo ceppo;  perciò conveniva che l’azione loro fosse sospesa  momentaneamente e quasi sparisse, come que’ buoni, ma  rari frutici, che si spiantano colla marmaglia degli arbusti  disutili e selvaggi, per fare il suolo netto e pronto a ricevere  la nuova cultura. La civiltà grecolatina sopravvisse a sé  stessa, in quanto venne purgata e ringiovanita dal  Cristianesimo; quindi ella dovette ripigliar gli spiriti e  rifiorire tra i ruderi incomposti di Roma sacra e pontificale,  anziché fra gl’intatti e profani monumenti dell’Ellesponto.</p>
<p>	Egli è facile il comprendere come alla nazione investita  del primato etnografico competa la doppia prerogativa,  dianzi notata, di essere creatrice e redentrice per eccellenza;  dove che le altre genti sono soltanto cooperatrici al corso del  perfezionamento, e hanno per ufficio di educare, svolgere e  maturare i germi procreati dall’ingegno italiano. Questi due  privilegi, in cui si fonda l’autonomia nazionale, e la  maggioranza non solo logica, ma cronologica della penisola,  nascono dalla parola religiosa e ieratica, per cui  l’Italia s’immedesima in un certo modo colla formola ideale e  partecipa alla sua essenza. Laonde nella stessa guisa che la  formola si gemina in due cicli ideali, che comprendono tutto  il corso temporaneo delle esistenze, l’Italia corre per due  periodi etnografici a quelli corrispondenti e abbraccianti  tutto lo stadio della vita italiana, come parte integrale della  vita cosmica. Il primo ciclo, esprimibile in questi termini:  <hi rend="italic">L’Italia crea l’Europa cristiana e moderna</hi>, si riferisce  al principio di creazione, e si stende per tutto lo spazio  compreso fra la distruzione del romano imperio e i principii  del secolo sedicesimo, in cui nacque la personalità di  Europa, perché allora venne compiuta l’unità nazionale  delle principali sue province, e le tre razze civili che  l’abitano giunsero alla loro maturità civile. Il che mi sembra  risultare così dalla storia intellettuale dei popoli, che  riferisce a quell’età i primi principii delle lettere spagnuole,  germaniche, francesi ed inglesi, e l’uso di scrivere nei patrii  vernacoli, come da un fatto, la cui importanza storica non fu  sinora avvertita. Il quale si è, che verso il fine del secolo  quindecimo e all’entrar del seguente, gli Svizzeri toccarono  il colmo della loro potenza; onde il Machiavelli nel suo  curioso carteggio con Francesco Vettori, parlando di essi  come del più gran potentato di Europa, esprime sui loro  futuri successi alcuni vaticini, che poi non si avverarono, e  cita un discorso che tennero con Pellegrino Lorini, onde si  ricava che quei fieri montagnesi, invaniti dalle vittorie, coi  Romani si ragguagliavano<note place="foot"><p> Machiavelli, <hi rend="italic">Opere</hi>, Italia, 1813,  tom. VIII, pag. 76, 77, 78, 90, 93. </p></note>. Che se il Vettori questa volta fu più sagace del celebre Segretario<note place="foot"><p> <hi rend="italic">Ibid.</hi>, pag. 87.</p></note>, l’error di costui  nacque principalmente dal non avere avvertito che la  Svizzera mancava dell’unione richiesta a ogni sorta di  grande e durevole imperio. Ma da ciò appunto raccogliesi  che quando essa faceva colle sue armi tremare la Borgogna,  la Germania. l’Italia e la Francia, e sollevava le audaci  speranze alla romana grandezza, era giunta l’età virile delle  tre stirpi regnanti, del mondo civile. Imperocché l’Elvezia,  la cui popolazione è mista di tribù pelasgiche, teutoniche  e celtiche, è il compendio etnografico e lo specchio di  Europa, come geograficamente n’è il centro, perché ivi  cova la vena de’ suoi maggiori fiumi, e risalta il nocciolo  delle sue giogaie

<note place="foot"><p>
	Parlo dell’Europa pelasgica, germanica, celtica, e non  della finnica e slava. La penultima è tuttavia barbara, e  l’ultima, dai Polacchi e Boemi in fuori, lo era ancora nel  secolo sedicesimo. Che la svizzera sia il mezzo orografico, e  idrografico della prima Europa apparisce dalla congiunzione  del sistema alpico col carpatico, mediante il nesso dei monti  ercinii, e dalla vera fonte naturale del Danubio; il quale,  geograficamente parlando, ha il suo capo nell’Inn, e non nel  Donau dell’Abnoba e della Selva nera.</p></note>. Ma appena essa  Europa fu a maturità pervenuta, che ribellatasi dalla  comune madre, l’unità religiosa, e con essa la concordia  civile, vennero meno: il dissidio delle nazioni e delle stirpi,  già composto dagl’influssi cattolici, rinnovellossi; e ai tre  legnaggi anticati mischiassi la progenie slava, autrice di una  nuova e più ampia scissura. Dal che risulta futuro un  secondo ciclo, che si può significare, dicendo: <hi rend="italic">L’Europa  torna all’Italia</hi>; il quale si riferisce al principio di  redenzione, e importa il rintegramento dell’unità  europea, e della cristiana repubblica, mediante la fine  dell’eterodossia invalsa, e la riordinazione del primato  religioso e intellettuale della schiatta pelasgica sulle altre,  che è quanto dire dell’Italia cattolica sul resto del globo  terracqueo. Tal sarà l’opera, che in un modo o in un altro  occuperà il mondo nel prossimo millenario; per mezzo  della quale l’Europa unanime e pacificata potrà conquistare  alla civiltà e alla fede il paganico e barbaro Oriente,  aggiungendo il traffico e la permuta delle idee a quella delle  utili industrie. Effetto impossibile ad ottenersi, finché dura  lo scisma europeo, e l’abbiezione del popolo principe;  giacché il cattolicismo è il solo vincolo, e l’Italia è l’unica  mediatrice delle nazioni. E siccome in ogni secondo ciclo la  varietà rinvertendo verso l’unità primitiva, entrambe  concorrono all’effetto coll’esplicamento delle loro potenze,  nel periodo che stà per cominciare, l’Italia e l’Europa  dovranno conferir del pari al connubio di quelle, ma  variamente; cioè l’una, accettando i portati della civiltà  universale e mostrandosi capace d’intenderli, volonterosa di  accrescerli e degna d’indirizzarli; l’altra, ricevendo la  religione, che sola può stabilire e compiere l’incivilimento.  In questo scambio reciproco della cultura e della fede, fra il  gran continente europeo e la terra italiana sono riposte le  speranze e la salute del mondo. Così l’italica stirpe, che fu  il Primo etnografico dell’età moderna, ne sarà pure  l’Ultimo, e parteciperà ai divini privilegi della religione, di  cui è principale albergo; giacché non par credibile che la  nazione privilegiata dal cielo di una metropoli eterna debba  estinguersi, come i popoli gentili, e premorire alla civiltà  universale.</p>
<p>	Le cose finora discorse mostrano che la radice principale  e obbiettiva del primato italiano, segnatamente rispetto alla  scienza, consiste nel possesso del Primo biblico. Ma  l’obbiettività non basta a creare alcuna spezie di  maggioranza, se non trova nel soggetto corrispondente  un’attitudine proporzionata a riceverla e vaneggiarsene. Il  correlativo dell’Idea parlata, in ordine agli uomini, è  l’ingegno; dalla cui abilità e finezza nell’apprendere  l’eloquio ideale e nel ripeterlo a sé stesso dipende la  perfezione speculativa del suo esplicamento, e i frutti che se  ne ricavano. L’ingegno è come l’occhio dell’astronomo, al  cui acume naturale si commisurano la forza e l’uso del  cristallo, ch’egli mette in opera, per ingrandire e contemplare  le moli e i moti celesti. Ora la qualità dell’ingegno risponde  a quella della stirpe; imperocché, le potenze dello spirito  dipendendo dalla natura degli organi, e l’unità organica  della specie umana essendo stata interrotta dall’alterazione  della notizia ideale e dallo scisma falegico, ne nacquero  alcune disparità fisiologiche nelle razze, per cui le une son  meno disposte delle altre alle opere dell’ingegno e ai  progressi dell’incivilimento. Le quali diseguaglianze  decrescono certo di mano in mano che le nazioni si  mescolano insieme sotto gl’influssi conciliativi del  Cristianesimo, e dovranno probabilmente cessare affatto col  tempo, dando luogo al ristabilimento compiuto della unità  primitiva; nel che appunto è riposto il colmo del ciclo  cattolico e italiano, e il postremo ufficio d’Italia, come  Ultimo etnografico. Ma nei termini presenti egli è  indubitato che gli uomini bianchi sovrastano per l’eccellenza  delle facoltà loro, e occupano il primo seggio nella  gerarchia fisiologica delle nazioni, come l’infimo grado di  essa pare assegnato ai negri inquilini di certe  parti dell’Oceania. E come fra i vari rami caucasei, l’iranico o  indopelasgico è il più segnalato, e verifica la maggioranza  sulle genti semitiche, augurata ai figliuoli di Giapeto dal  secondo padre della specie umana; così fra le diverse  famiglie, che uscite dall’Iran primitivo popolarono l’Europa,  quella dei Pelasghi è la più illustre, secondo che risulta  da tutta l’istoria. Imperocché i Celti, i Germani e gli Slavi  hanno sinora avuta una civiltà sola, da che abbandonarono  la primaia salvatichezza, succeduta ai tempi falegici; e  furono obbligati del benefizio ai popoli pelasgici, e  singolarmente al ramo italiano. Il quale supera in grandezza  gli stessi Greci; sia perché la maturità degli Elleni fu  posteriore a quella degli Etruschi, e perché i primi fiori  dell’ingegno ellenico sbocciarono in quella regione, dove  nacque il nome d’Italia, simboleggiativo della stirpe giapetica

<note place="foot"><p>
	Il nome d’<hi rend="italic">Italia</hi>, secondo che risulta dalle  medaglie, e dalle varie confermazioni della medesima voce  nei monumenti più antichi, viene dal <hi rend="italic">vitello</hi>,  simbolo giapetico e indopelasgico, analogo a quello del  <hi rend="italic">toro</hi>, dominante nell’Italia media e superiore presso i  <hi rend="italic">tirreni</hi> e i <hi rend="italic">taurini</hi>, come l’altro appo  gl’<hi rend="italic">italioti</hi> del mezzogiorno. Onde vedesi che tutta la  penisola avea sostanzialmente un nome unico, esprimente  un solo emblema etnografico e una sola stirpe.</p></note>

, e vennero  educati dagli spiriti italiani; e perché in fine dall’Italia  romana i semi greci, come i cristiani, vennero portati e  sparsi pel mondo. Lascio stare che le falde e le pendici  appennine furono verosimilmente la prisca Pelasgia, e che il  parlare del Lazio pare essere stato il primogenito dei  pelasgici dialetti o almen più conforme alla favella usata  nei tempi antichissimi fra le tribù incolte di Jone, di Eolo e  di Doro. Laonde anche in quelle età longinque si verificò  il perpetuo ciclo italiano; ché la cultura greca, uscita  d’Italia, a lei retrocesse; e il moto verso l’Oriente  incominciato sin dai tempi favolosi di Dedalo e di Dardano,  rinvertì verso Occidente ai giorni di Enea e di Romolo, e  la Grecia tornò italiana e diventò latina, per poter essere  europea. Quindi è che l’elemento pelasgico è assai meglio  sculto e risentito fra le vecchie popolazioni italiane, che  nell’Attica, nel Peloponneso e fra le joniche colonie  dell’Asia minore; onde la formola primitiva del vero fu meno  corrotta presso di quelle, e quindi il politeismo e il culto  medesimo ebbero più del serio, del dignitoso e dell’austero.  Certo il concetto del Dio ottimo massimo soggiacque a  meno alterazioni che quello del Teo omerico; e i conati  ideali di Pitagora si disformano tanto dai rudimenti di  Talete, quanto un filosofare già maschio e profondo dai  vagiti del frivolo sensismo, o di una fisica incerta e bambina.  Nella vita operativa ed esterna e nell’istinto cosmopolitico la  Grecia fu nulla innanzi ai Macedoni e alle loro falangi,  laddove l’Italia toccò il cielo, prima col ferro dei  soldati e poi col verbo dei predicanti, traendo in ogni tempo  da sé medesima i titoli umani della sua grandezza. E come  la Chiesa di Roma giunse al colmo della gloria eziandio  mondana, non meno che la repubblica da cui fu preceduta,  così non vi ha forse menzione nella storia di una  Cristianità più abbietta della bisantina, da che ruppe ogni  vincolo colla comune madre; né di un imperio più vile e  codardo di quello, che porta il vituperio della bassezza  indelebilmente impresso e immedesimato col suo proprio  nome.</p>
<p>	L’ingegno italiano non solo è più tenace di tutti,  poiché più volte risorse e non ha in questa vicenda di  risurrezioni e di miracoli chi lo somigli, ma si mostra  eziandio per le varie sue doti il più universale. Egli è del  paro eminente negli ordini del pensiero, come in quelli  dell’azione e accoppia operando, l’audacia dei disegni  coll’impeto delle imprese, la prudenza nell’eleggere con la  longanimità e la costanza nell’eseguire, e il fervor giovanile  col senno della vecchiezza. E mal sapresti definire, se in lui,  come pensante, più abbondi la fantasia o l’intelletto, e se la  sua inventiva sia più feconda nelle lettere amene e nelle  arti piacevoli, o nelle austere scienze. Fra le quali non se ne  trova alcuna, per cui egli non abbia una special vocazione,  come forse plasmato unicamente per darvi opera; onde riesce  atto e connaturato egualmente alla filosofia e alla fisica, alla  matematica e all’erudizione, alle speculazioni e agli  sperimenti, allo studio dei concetti ideali, e a quello dei  calcoli, degli eventi e dei fenomeni. Perciò egli prova a  meraviglia in ogni sorta di processo dottrinale e di metodo; e  sa essere, secondo le occorrenze, analitico e sintetico,  psicologico e ontologico, osservatore accurato e sottile,  sagace e ardito conghietturatore, valoroso dialettico e logico  invitto; né la  diligenza ch’egli pone nella materia lo rende incurioso della  forma, o l’austerità del discorso gli toglie le grazie della  eloquenza. Insomma, se ciascuna di queste doti si trova  separatamente più squisita e perfetta presso altre nazioni,  non credo che alcun popolo possa competere coll’Italia  nell’averle tutte e nel comporle insieme col debito  temperamento. Tanto che l’ingegno italiano, con tutte le sue  imperfezioni è forse quello che meglio si accosta al colmo  dell’eccellenza, e occupi, come si suol dire, una media  proporzionale fra gl’intelletti degli altri popoli, e in ispecie  delle nazioni celtiche e germaniche; i pregi delle quali meno  contemperati, declinano di leggeri all’eccesso, e quindi si  oppongono e tenzonano scambievolmente; laddove le menti  pelasgiche, tramezzando fra loro, ne ammolliscono le  contrarietà gareggianti e le riducono a concordia. Laonde  anche per questo verso l’Italia par destinata a mettere in pace  i popoli di Europa; come la filosofia italiana è altresì la  sola, che possa accordare le speculazioni discordi degli  altri paesi, mediante una sapienza più eccelsa, che  concilii gli oppositi e immedesimi i contrari con  quell’armonia sapiente, il cui concetto più antico fu pure un  trovato della scuola italica. Insomma il tipo dell’ingegno  italiano per la finezza delle sue proporzioni e l’euritmia di  ogni sua parte, mi sembra essere negli ordini dello spirito  ciò che è il tipo caucasico o vogliamo dir greco, rispetto  alle fattezze e alle forme del corpo. Non ignoro che oggi  corre l’uso di dare alla stirpe germanica una maggioranza  fisiologica e morale, per non dire istorica; giacché i sogni  del Rudbek e del Becano non sono affatto dismessi, benché  abbiano cangiato forma. Ma io con tutto il rispetto che porto  alla ingegnosa e generosa nazione tedesca, (il quale è  grande e sincerissimo)

<note place="foot"><p> , chiederò licenza di dubitare che per  gl’ incrementi della popolazione, la longevità della vita, la  buona disposizione del corpo, e la frequenza o la forza degli  ingegni, ella ci avanzi. Sarò anzi temerario a segno di  credere che per la formosità del volto e la proporzione delle  membra il tipo italiano e greco, generalmente parlando,  soprastia a quello dei popoli boreali; o almeno lo terrò per verisimile, finché i Policleti e i Prassiteli del norte non mi mostrino il contrario. E sebbene sia fuor di dubbio che noi siamo civilmente  scaduti, e che gli avoli nostri vennero conquistati, ciò non  mi pare che debiliti la mia sentenza; perché la declinazione di alcune  stirpi e il predominio delle altre è un semplice effetto delle  condizioni sociali, per cui esse corrono successivamente, e  non dell’intima loro natura. La sentenza contraria è  combattuta dall’istoria; la quale ci insegna che i Celti, i  Pelasghi e le altre schiatte furon conquistatrici, come prima  giunsero a quel periodo della vita loro, che corrisponde allo  stato, in cui si trovavano i popoli boreali, quando le vinsero.  Che se in generale si sentenziasse i conquistatori valer più  per ingegno dei conquistati, staremmo freschi; perché  argomentando dalle nazioni agli individui il celebre Milone  atleta avrebbe dovuto essere più arguto di Omero, e  l’ingegno si dovrebbe riporre nei muscoli, nello stomaco e  nelle braccia; cosa che non può immaginarsi, se non da  coloro che l’hanno ne’ piedi. Non mi sembra pure che  abbia del grave il commendare i Tedeschi, perché diedero  all’Europa il patriziato feudale e le famiglie regnatrici;  giacché ambedue queste cose furono effetto della  conquista, e non arguiscono maggior senno di essa. Né io  veggo che al dì d’oggi in Italia, od in Francia, in Ispagna, in  Portogallo, in Inghilterra, i nobili prevalgano ai popolani per  bontà d’ingegno e felicità di natura; anzi, se i patrizi me lo  permettono, sarei inclinato a credere il contrario, in quanto,  ragguagliati i vantaggi di fortuna, gli uomini colti e  grandi in ogni genere mi paiono assai più rari nelle classi  privilegiate. Ora i popolani nei detti paesi non debbono  essere di ceppo germanico, ma più tosto discendere dalla  linea dei vinti, cioè dei vecchi abitatori; il che mostra che  un popolo ammollito e divenuto preda d’invasori barbarici,  dopo il servaggio di molti secoli, può ripigliar nuovi spiriti,  come un campo svigorito, che lasciato in riposo per qualche  anno, ritorna in succhio e raddoppia il ricolto. E tal è in  effetto la morale vicenda, che sinora si è veduta nelle varie  stirpi, alle quali accade ciò che Orazio avverte delle lingue,  dove i vocaboli correnti si dismettono coll’andar del tempo,  e gli antiquati ripigliano l’antico vigore. Il che avrà luogo,  finché abolito affatto il regno della violenza, per opera del  Cristianesimo, e fuse insieme le razze, il genere umano  piglierà un assetto più fermo, e andrà di buon portante e  con moto equabile, non a salti ed a scoppi di stragi e di  rivoluzioni, com’è camminato finora; imitando la natura,  che concotta l’interna febbre, da cui venne agitata per molti  secoli, (e che dura in parte ancor oggi in alcuni paesi), e  vinto il furore dei cataclismi e delle eruzioni vulcaniche, è  uscita, come dire, dallo stato di barbarie e di guerra, negli  ordini pacifici e civili, dove tutto corre a norma di leggi  stabili e tranquille, con placido e uniforme movimento. </p></note></p>
</div2>

<div2>
<head>L’ITALIA È PRINCIPE NELLE SCIENZE FILOSOFICHE</head>

	<p>La maggioranza dell’Italia nell’uso del pensiero speculativo  risulta dalle cose diverse; imperocché essa sola possiede e  conserva intatto il principio protologico del sapere, che oltre  all’essere comune a tutte le parti della enciclopedia,  appartiene in modo specialissimo alle dottrine razionali, e  costituisce la prima scienza, base e vestibolo di ogni  speculazione. E siccome l’assioma di creazione è dismesso  o almeno oscurato e alterato dalle scuole acattoliche, e da  tutte quelle che si sottrassero alle influenze italiane, la  protologia si può meritamente considerare, come un  privilegio della filosofia italica. E certo è ragionevole che  dove si serba il Primo biblico ed enciclopedico, ivi solo la  prima scienza non sia un vano conato, né uno sterile  desiderio. Della quale i savi eterodossi antichi e moderni  hanno il nome soltanto e le sembianze; perché ignorando o  ripudiando il principio di creazione, son costretti a  introdurre una confusione prepostera o un divorzio assurdo  nei primi principii del sapere, e a pigliar le mosse dei loro  discorsi dal dualismo o dal panteismo. I quali  sistemi, non che vantaggiare la scienza, ne sono i maggiori  nemici; perché unificando il moltiplice, o moltiplicando  l’uno, sostituiscono alla luce e all’ordine scientifico le  tenebre e lo scompiglio. Il solo e verace sapere abbisogna  dell’unità e della varietà insieme composte per guisa, che  questa a quella ubbidisca, e la congiunzione non le  confonda, né la distinzione le separi, pacificandole o  mettendo l’una in gara coll’altra. Il panteista, che si sforza  d’immedesimare i contrari e di unificare il moltiplice, è  astretto a trinciar l’uno e a diversificare l’identico,  mischiando da un lato le differenze, e variando dall’altro le  medesimezze; il ché torna appunto a rovescio del lavoro  riflessivo e scientifico. Tanto che egli fa retrocedere la  distinzione riflessa del conoscimento verso la confusione  intuitiva, impotente per sé stessa a ordinare la scienza; anzi  cancella perfino quei primi e rozzi lineamenti dell’intuito,  che porgono un filo di guida alla riflession succedente, e  sono quasi le spallette o gli stecconi, che contrassegnano la  via praticabile dai ripensanti, acciò non errino a caso, ma  per diritto sentiero giungano alla meta. Il panteismo si può  quindi paragonare a quel caos finale e assoluto, che venne  immaginato da certi filosofi ateisti; il quale non solo  ridurrebbe il mondo all’antico disordine, ma renderebbe  impossibile ogni cosmogonia ulteriore, spegnendo quei semi  vitali, che galleggiavano nella notte primitiva, e fecero uscir  dal suo grembo le meraviglie che veggiamo. I conati del  dualista riescono ancor più vani e meschini;  conciossiaché, oltre al dimezzare il concetto di Dio, egli  annulla l’essenza del sapere, riposta nell’ordine, nella  euritmia, nella disposizione e concatenazione sistematica dei  principio e delle conclusioni; le quali cose, non altrimenti  che il numero e l’armonia cosmica, abbisognano di unità.  Né si può rimediare agl’inconvenienti dei panteismo e del  dualismo, accoppiando e temperando l’uno coll’altro,  conforme al tentativo di alcuni antichi e specialmente di  Pitagora; e come fece tra i moderni il celebre  Hegel, il cui sistema, per dirlo di passata, è nella sua  sostanza un rinnovamento, (peggiorato in parte), del  Pitagorismo, e un ritorno alla filosofia bambina del  gentilesimo. Imperocché nella teorica hegeliana la  contrarietà viene annullata dalla medesimezza, e il  dualismo, con rimedio peggior del male, è corretto e  medicato dal panteismo. Non si avvide l’ingegnoso Tedesco  che la dialettica conciliatrice non dee lavorare sul concetto  di medesimezza, ma su quello di creazione; e che quindi  non dee cercare nel pensiero assoluto la sostanziale  consistenza dei contrari, ma bensì nella volontà assoluta  la causa che li produce. Il principio di creazione è il perno,  su cui vuole aggirarsi la scienza prima; la quale  conseguentemente non è possibile, se non dove risuona il  verbo cattolico nella sua purezza, e dove le dottrine  panteistiche furono in ogni tempo uno scandalo ancora più  singolare che raro.</p>
<p>	E tale appunto è l’Italia; la cui filosofia, primogenita di  Occidente, si rinnovellò più volte sotto varie forme,  secondo le diverse vicende civili della penisola, ma si  mantenne pura dalla tabe del panteismo o ne fu meno infetta  che quella degli altri paesi. Prima di Cristo tutte le filosofie  eterodosse vacillarono fra questo sistema e il dualismo, e  furono un composto ingegnoso od informe, e più o meno  omogeneo od eterogeneo, di questi due sistemi. Il panteismo  quasi schietto prevalse in Oriente, se si eccettuano le sette di  Confusio e di Zoroastre, le quali miravano più alla pratica  che alla speculazione, erano più attive e morali che  raziocinative, e quindi doveano fra le due opposte teoriche  appigliarsi a quella, che meglio poneva in salvo la libertà  umana. Tuttavia la dualità dell’Iching e dei Naschi adombra  oscuramente un’anteriore unità panteistica; e le sottili  speculazioni dei loro interpreti sul Taichì e sul Zeruane  Acherene, ti fanno subodorare l’emanatismo antichissimo  dei primi Taosi, (anteriori a Laotsé, e probabilmente  identici ai Samanei dell’Asia centrale e dell’India boreale, i  quali paiono aver preceduto l’ultimo Budda di parecchi  secoli), e forse di Uscéng e di Aoma. Ora fra tutte le  antiche scuole quella che meglio si appressò al vero,  rasentando, per così dire, il gran dogma della creazione,  ebbe la sua culla in Occidente, fu in gran parte una gloria  italiana, e divenne in seguito progenitrice della filosofia  greca. Pitagora, Socrate, Platone, splendori di questa, furono  tre uomini presso che cattolici, secondo l’età in cui vissero;  a comparazione dei quali le altre sette coetanee quasi  scismatiche ed eretiche appariscono. Ma tutti e tre  conobbero la imperfezione di quella ortodossia gentilesca, e  aspirarono indarno a ricomporre la fede primitiva; tutti e tre  sentirono profondamente la necessità di un nuovo lume  rivelato per dissipare le tenebre dei loro tempi. Il primo di  essi, nostrale anziché greco, e nudrito della vecchia  sapienza dorica, etrusca e pelasgica, fondò la scuola italica,  e fu il ritratto più splendido che la storia ci porga del prisco  senno italiano. Quattro sono le note più insigni del  Pitagorismo in cui risiede la forma più antica e nel tempo  medesimo più pellegrina della nostra filosofia. La prima di  esse è l’universalità in ogni genere; perché il savio di  Crotona congiunse la vita operativa colla contemplativa,  l’arte colla religione, e il suo instituto fu ad un tempo un  culto, una repubblica, un cenobio, un liceo, una scuola e  un’accademia. Il secondo carattere è l’universalità  letteraria e scientifica; imperocché i Pitagorici ritrassero al  vivo la mente enciclopedica degl’Italiani, e abbracciarono  ogni disciplina possibile all’età loro, senza contentarsi di  cognizioni segregate, ma studiando le attinenze reciproche  di tutto lo scibile, e accoppiando al rigor dottrinale il  lenocinio dei miti e il simbolismo dei numeri.  Quindi è che presentirono molti trovati scientifici e  parecchie fantasie dei moderni; e applicando la musica  all’astronomia, furono in poesia i forieri di Dante, e nelle  speculazioni celesti i precursori del Keplero, del Galilei e  del Copernico. Il temperamento del panteismo orientale,  mediante la dualità categorica dei dieci principii contrari,  è il terzo contrassegno della scuola italica; e ciò che nei  moderni, come per esempio, nell’Hegel, è un regresso, fu  un vero miglioramento ai giorni del samio o tirrenio filosofo.  Tanto più che nel sistema pitagorico la monade sovrasta  alla diade assai più spiccatamente che nel dualismo  hegeliano, e il principio che unifica i contrari e concilia le  differenze, interzandosi fra loro, è l’armonia e non la  medesimezza. Finalmente, (e questo è il quarto e ultimo  distintivo), si dee attribuire ai savi della Magna Grecia il  primo germe occidentale del realismo speculativo e politico,  che fa professione di riconoscere nei concetti razionali e nei  diritti civili una realtà obbiettiva, un valore assoluto, divino  e indipendente non meno dall’arbitrio degli uomini, che  dalla contingenza delle cose create e dal capriccio delle  instituzioni foggiate sovra di quelli. Il realismo metafisico  dei Pitagorici, redato e maturato da Platone e dagli  Alessandrini colla dottrina del Logo e del Demiurgo, passò  nella scuola cristiana, dove fu svolto e netto da ogni macchia  di panteismo, per industria speciale di Agostino, di  Anselmo, di Bonaventura e di Tommaso; i quali  compongono la tetrarchia della speculazione cattolica, che  precedette il gentilesimo risorto di Lutero e di Cartesio. Il  realismo civile poi, cioè la monarchia ereditaria, temperata  dall’aristocrazia naturale ed elettiva, e formante l’ideale  dorico e pelasgico del politico reggimento, modellato sul  Cosmo pitagoreo, in cui la terra e gli altri pianeti si aggirano  intorno al sole immoto con perpetuo e armonico  circolamento, fu dalla scuola crotoniate tramandato  all’etrusca Roma; e la favola, che fece di Numa un alunno di  Pitagora, come ho avvertito altrove, tiene assai dell’istoria.  La repubblica romana fu un vero interregno nato dagli abusi  del principato; e quel vasto ingegno  di Cesare, se invece di ripigliar l’opera dei Gracchi, avesse  riassunta quella di Romolo e di Servio Tullio, ritirando lo  stato latino verso i suoi principii, accordando il patriziato  colla plebe mediante l’armonia moderatrice di un braccio  regio, e prevenendo i conati poco durevoli, perché troppo  serotini, di Nerva e di Traiano, sarebbe stato salvatore e non  parricida della patria.</p>
<p>	Roma etrusca non si giovò solo dell’idea pitagorica per  migliorare la forma della sua cittadinanza, ma più tardi ne  ricevette eziandio le dottrine speculative, quando i semi  filosofici sparsi nell’Italia australe dal figliuolo di Mnesarco,  e portati in Grecia, trapassando nel Lazio,  ripatriarono. Imperocché le tre scuole elleniche  più illustri, cioè l’Accademia, la Stoa e il Peripato, figliate  dal moto socratico, furono pronipoti delle orgie italiote; e il  gran principio del Noo ordinatore dell’Ile e distinto da essa,  cui Socrate tolse dal suo maestro Anassagora, è  sostanzialmente un concetto pitagorico. E dagl’influssi della  scienza italica provennero quei notabili temperamenti del  panteismo, che si trovano in tutte le scuole greche, senza  eccettuare eziandio quelle, che più tennero delle dottrine  orientali, come l’eleatica e l’alessandrina. La filosofia latina,  che fu la seconda forma della speculazione italiana, si  distinse per genio dalla greca; la quale, ritornando nella  nostra penisola e accasandosi in Roma, prese un volto più  austero e pratico, e benché manco largo del Pitagorismo,  non men savio e accordante col retto senso civile. Ondeché  lo stoicismo fu la setta ellenica, che meglio attecchì in  Roma, ci ebbe più rigoglio di vita, e vi assunse una faccia  novella; sistema in cui le ragioni dell’etica prevalgono in  bontà e in importanza alle altre parti della scienza, e che si  fonda nel dogma della libertà umana, intrinsecamente  avverso al panteismo. E sebbene lo stoicismo romano sia  più profondo che esteso, più pratico che speculativo, e  tanto manchi di ampiezza quanto sovrabbonda di forza, esso  è per compenso più morale e religioso, che il Portico  greco. E il vizio speculativo della sapienza latina, onde  nacque la sua corta durata, corrispose a un difetto conforme,  che guastava le romane instituzioni; le quali erano eccellenti  per molti versi, ma peccavano in quanto il municipio della  metropoli si mangiava la nazione; dal che nacque la guerra  delle province, non a caso detta italica, e in fine l’eccidio  universale della repubblica. Così nel filosofare romano la  scienza fu troppo angusta e venne soffocata dall’arte, voglio  dire dall’applicazione pratica dei principi; e lo studio delle  idee fu proposto a quello dei fatti, con danno tanto  maggiore, quanto che negli ordini politici la circonferenza  cedette al centro, laddove in filosofia occorse il contrario.  Perciò la scienza, come le lettere romane, ebbero poca vita,  e isterilirono anco prima di essere assalite e manomesse dai  barbari; onde riuscì agevole alla divina sapienza del  Cristianesimo, in cui il pensiero e l’azione, l’idea e il fatto, la  speculativa e la pratica, si equilibrano ed accordano  mirabilmente, il sottentrare in vece di quelle. La filosofia dei  Padri benché diffusa per la cattolicità tutta quanta, fu  specialmente nostra, e può essere considerata come la terza  forma del pensare italiano; giacché, risedendo il suo centro  in Roma cattolica, ella ne trasse gli spiriti che l’animarono;  onde Tertulliano, Agostino, Bernardo, sebben vedessero la  luce fuori d’Italia, meditarono e scrissero alla romana, come  latinamente sentirono e operarono Traiano e Seneca,  quantunque nati assai lungi dal Tevere e dal Lazio. I Padri  ristorarono il realismo pitagorico e platonico, sgombrandolo  da ogni nebbia panteistica e informandolo col dogma  sovrano della creazione; e l’opera loro fu tirata  innanzi e ridotta a termini più rigorosi di scienza dagli  Scolastici, italiani di origine e di principato. La Scolastica,  che è la quarta forma della filosofia nostrale, si parte nei  due campi opposti del nominalismo e del realismo; il primo  dei quali, suddividendosi in più sette, rappresenta la  dottrina aristotelica nei vari gradi del suo esplicamento, dal  fare ancora platonico dello Stagirita, sino al sensismo e  all’ateismo di Stratone; fra cui tramezza Teofrasto, mirabile  ingegno, ma più arguto nella osservazione dei fatti, che  nella speculazione filosofica. Gli autori e difensori più  celebri del sistema nominale furono francesi od inglesi,  come Roscelino, Abelardo, Occamo; laddove i principi del  realismo appartennero all’Italia; giacché Anselmo di Aosta  e Bonaventura di Bagnoregio espressero con arditezza  platonica quella stessa dottrina, in cui Tommaso di Aquino  recò la riserva e la rigidezza metodica del Peripato. Così  fin dal medio evo e dai principii della Scolastica, cominciò  la guerra intellettuale del genio celtico e germanico contro il  senno pelasgico ed italiano. E se bene il divino Bernardo  fosse francese, la sua qualità di monaco e le dottrine da lui  sostenute nella pugna con Abelardo, mostrano il conflitto  del pensiero romano e ieratico colle innovazioni galliche e  laicali. Lo scadere del realismo e della Scolastica fu  coetaneo, al declinare della dittatura pontificale e del  primato italico, e questa doppia declinazione nacque dalle  intellettuali e civili influenze dei barbari nella penisola.  imperocché l’Italia e il Pontefice, rappresentando l’Idea divenuta popolo ed individuo, non possono serbare lo scettro loro, quanto alle idee sottentrano i sensi, secondo i canoni del nominalismo. Il quale è il sensismo gentilesco, introdotto nella Cristianità italiana da barbari amestri, sotto il mantello di un falso Aristotile: e fu  il primo passo dell’eterodossia moderna, educata poscia e  nudrita dal monaco sassone e dal filosofo brettone, come  l’eterodossia della Chiesa nascente ebbe origine dai  Gnostici, che furono in parte i nominali dell’emanatismo e  del panteismo.</p>
<p>	Gli studi risorti dell’antichità classica nel secolo  quindecimo partorirono una quinta forma di filosofia  italiana; la quale fu nella sostanza un rinnovamento del  paganesimo. Onde, malgrado il valore non ordinario del  Pomponazzi, del Patrizzi, del Cardano, del Telesio, del  Bruno, del Campanella e di altri in buon numero, le loro  dottrine non allignarono fra noi, e l’ingegno italiano,  dismessa quasi affatto la speculazione, attese per due secoli  alla sapienza civile e alla scienza calcolatrice e sperimentale,  sotto la scorta di due sommi, il Machiavelli e  Galileo; fra’ quali s’interpose il Sarpi, che tenne  del genio di entrambi, e fu loro somigliantissimo per la  vastità dello spirito e la natura degli studi, come s’accostò  in ispecie al primo, accoppiando le più rare doti con certe  preoccupazioni conformi al tralignar degli uomini e allo  sdrucciolo dei tempi. La vena speculativa si risvegliò in  Italia col Vico; il quale per instaurare il realismo platonico e  cristiano, ebbe l’idea stupenda di risalire alle sue prime  origini, non greche, ma italiche, ripescando gli elementi  della prisca sapienza pelasgica fra gli avanzi della lingua  latina, e ricomponendo il corpo di quella, come i geologi  moderni rifecero colle ossa sparse le moli e le fattezze organiche di  un altro mondo. Ma il Vico non fu inteso a’ suoi tempi, e  anche ai dì nostri lo è da pochissimi; non tanto per  l’espressiva difficile e gli errori parziali, che annebbiano una  parte delle sue dottrine, quanto perché il suo pensare e  sentire profondamente italiano richieggono per essere  apprezzati maggior finezza e gagliardia di spiriti, che oggi  non si rinviene. La Scienza Nuova si puo’ paragonare a  una terra feconda, che Iddio campò nell’oceano e tenne  lungo tempo incognita e disabitata, riserbandola alla curiosa  industria di futuri nocchieri e coloni; così quell’opera  stupenda, sepolta nella polvere delle biblioteche, ebbe un  secolo dopo da che fu scritta il pregio di una scoperta. Già  durante la vita del Vico, le dottrine di Cartesio, che sono il  protestantismo applicato alla filosofia, aveano trapelato in  Italia e allignatovi per noncuranza, anziché per eletta e per  genio, degli studiosi. Io noto che Lutero e Cartesio, i due  nemici più capitali del senno italiano, visitarono la  penisola, e ne riportarono un rancore acerbo ed occulto  contro le cose nostre, al quale diedero sfogo colle loro  dottrine; e se il filosofo fu, almeno in mostra, men violento e  terribile del frate, riuscì eziandio più fortunato; perché le  sue opinioni presero cittadinanza nel nostro paese sotto le  due forme successive del razionalismo psicologico e del  sensismo. Se non che, anco fra questi traviamenti rifulse la  prudenza dei nostri avi; imperocché abbracciando la  peregrina eresia, sapemmo almeno cansarne le conclusioni  più enormi e le disorbitanze. Così, per cagion di esempio,  il Genovesi temperò nel passato secolo le dottrine del  Locke con quelle del Leibniz, e fu anzi eclettico che  cartesiano; e il Romagnosi alla nostra memoria fu un  sensista assai più moderato e profondo di que’ suoi  coetanei, che professavano oltre i monti il medesimo  sistema. Con questo scrittore finì, si può dire, presso di  noi il vezzo servile delle speculazioni galliche; ma siccome  coloro, che vissero buon tempo fra i forestieri, e  dimenticarono in gran parte il genio patrio, penano a  ripigliarlo, e non si risolvono a rincasarsi, che dopo avere  assaggiate altre contrade, così l’ingenuo italiano, scosso il  giogo della Francia, e abbandonata la sede della  servitù, volle tentare altri paesi, e circuire il deserto, prima  di rimettere il piede e quietare nella terra promessa,  posseduta dagli antichi padri. Singolar destino che Italia,  smarrita da molti secoli la coscienza di sé medesima, vada  a tentoni per ritrovarla, e la cerchi dove non è, né può  essere, credendo di potere aver pace, finché non torna,  come il figliuol prodigo dell’Evangelio, al seno del genitore.  Tal è l’ultima forma della filosofia italiana, che dura ancora  al presente; cioè una imitazione ingegnosa delle dottrine  scozzesi e tedesche. Il nostro prode e onorando Galluppi è  il Reid dell’Italia, ritraendo gli uomini al vero col retto senso  avvalorato da profonda analisi, ma senza uscire dai termini  della osservazione e degli esperimenti. Munito di questi  sussidi, egli sconfisse gloriosamente il sensismo de’ suoi  precessori, combattendolo colle sue proprie armi, e  assuefece nuovamente i nostri pensanti a quella sagace  riserva sperimentale e induttiva, onde nascono le utili  scoperte nel giro dei fatti interni, e che è l’applicazione  psicologica del metodo di Galileo. Ma il diritto senso non  basta alla filosofia, come scienza, e i fenomeni sensitivi non  possono essere perfettamente dichiarati, senza risalire più  alto, ed entrar nel santuario recondito della ragione; onde,  come nell’età trascorsa la scuola scozzese sottentrò alla  scuola critica, così nella nostra il Rosmini succeddette al Galluppi,  e fondò una setta, che dai vocaboli e dagli accessorii in  fuori, rinnova ingegnosamente le pretensioni e gli errori del  Cartesianismo tedesco, cioè del Kantismo. Il quale, rinnovato e italianeggiato dall’illustre Roveretano, sottostà da un canto alla dottrina scozzese, e a quella del Galluppi, poiché dilungasi dalla sicura scorta del comun senso e della sapienza; e dall’altro lato non rimedia ai difetti delle scuole prelodate, poiché la ragione, a cui ricorre, è un  vano e sterile simulacro. La ragione del Rosmini e del Kant  è schiettamente subbiettiva, qualunque sia il nome, con cui  vien chiamata e coonestata; e una facoltà subbiettiva non  puo’ fondare la scienza, né aiutar l’ingegno ad uscire dei  cancelli psicologici, né porgere una salda base alla  psicologia medesima. Quindi non è meraviglia, se il  Rosminianismo si è mostrato sinora così infruttifero nelle  mani del suo Autore, ch’egli non ha saputo cavarne se non  una morale insussistente e irsuta di spine e di sottigliezze  scotistiche, sforzandosi indarno di spremerne una ontologia  qualunque. Il Rosminianismo è infecondo, se vuol essere  ortodosso, astenendosi dal trarre in luce le conseguenze  racchiuse ne’ suoi principii, e posponendo una feracità  colpevole alla sua scientifica impotenza. Ma quando  il suo autore e i suoi partigiani fossero men pii e timorati che  non sono, si vedrebbe ben tosto sorgere in Italia il panteismo  del Fichte e dell’Hegel, a cui i principii rosminiani, come  quelli della dottrina critica, irrepugnabilmente conducono,  per riuscire infine allo scetticismo assoluto e al nullismo; i  quali sono l’ultimo termine del psicologismo, e lo stato  attuale della scuola hegeliana il dimostra. La voga, che il  Rosminianismo ebbe per qualche tempo in alcune parti  d’Italia, benché oggi sia mancata, fa segno che  all’eterodossia celtica potrebbe sottentrare l’eterodossia  germanica, se il senno patrio non vi ripara. E già corrono  per la penisola alcune opere, in cui il panteismo tedesco  viene insegnato alla scoperta; e queste merci straniere,  invece di giovare alla scienza, le nuocciono, perché gli  studiosi, non essendo per lo più avvezzi a vivere del  proprio, né muniti di una regola sicura per giudicare il vero  valore di quelle, le accolgono cupidamente. Ora il sostituire  al sensismo francese il razionalismo germanico, sarebbe un  cadere dalla padella nella brace; il che dovrebbe far risentire  quei pochi, che mostrano ancora buon viso al  Rosminianismo. E se i migliori oggimai sentono la  necessità di ritornare all’antica sapienza patria, perché  sostare in Germania, quando si esce di Francia? Perché  votare il calice dell’errore e tracannarne sino all’ultima  gocciola, prima di accostar le labbra alle pure fonti del vero?  Perché menare in luogo un’apostasia divenuta fastidiosa e  increscevole, a que’ medesimi che la professano? Perché  differire la ribenedizione? Italiani, che vi abbeverate alle  sorgenti straniere, sappiate che voi siete esuli, benché  viviate in Italia. Il vostro esilio non è necessitato, ma  volontario; non è innocente, ma colpevole; poiché  rinnegate spontaneamente il culto patrio e adorate gl’iddii  forestieri. Voi siete esuli, non di corpo, ma d’anima, poiché  mentre stanziate personalmente nella penisola, il vostro  spirito alberga di qua dai monti, conformandosi di pensieri e  di affetti agli antichi nemici della patria vostra. Deh! rinsavite una volta, e ponendo fine  ad un lungo e lacrimevole errore, avvezzatevi a sentire e a  filosofare italianamente. Porgete orecchio alle parole di un  vostro compatriotta, acerbamente diviso dalla comune  madre, ma forse più italiano che voi non siete.  Imperocché, sebben lontano, egli vive spiritualmente in  cotesta dolce patria, si pasce del suo antico senno e medita  le sue memorie; quando voi, che respirate l’aria salubre di  essa, e ne godete il lume vitale, vi ostinate a straziarne la  fama, ricambiando d’ingratitudine i suoi benefizi, e  oltraggiando la Providenza, che vi fece suoi figli.</p>
<p>	L’attingere alla vena del senno oltramontano è oggi  tanto men ragionevole e scusabile a noi Italiani,  quanto che essa è inaridita, e chi l’ha in casa e poco dianzi  ne traeva un ristoro copioso, benché ingannevole, è ora  costretto di fare altrove ricorso. Pare adunque che sia giunta  l’ora propizia per ristorare l’antica sapienza pelasgica,  perfezionandola e cumulandola coi lumi divini del  Cristianesimo, e per inaugurarla nel resto d’Europa, che  dissipate le sue dovizie intellettuali e ad estrema povertà  ridotta, non può rifarsi altrimenti, che ritraendo di nuovo  dalla cava inesausta delle menti italiane. Un valoroso  ingegno ha già posto mano all’opera riformatrice, così  richiamando i suoi compatriotti alle buone fonti, come  rinnovando l’antico e platonico connubio, che non sarebbe  mai dovuto cessare fra le amene lettere e le severe dottrine.  Terenzio Mamiani, ripigliando l’idea del Vico, rappiccò il  filo delle tradizioni filosofiche d’Italia, e mostrò  coll’esempio, (ciò che il Vico non fece, onde tornarono in  gran parte inutili i suoi trovati), come si possa e si debba  dare ai concetti speculativi una veste elegante e tutta  nostrale, che si scosti del pari dalle rozzezze barbariche e  dalle scede straniere. Il che è di somma importanza, non  solo per le lettere, ma eziandio per la speculazione;  imperocché la congiuntura dell’idea col suo segno è così  intima e stretta, che riesce difficile e per poco impossibile il  pensare e il connettere italianamente, quando si sente,  s’immagina e si fraseggia alla barbara. E di vero ciò che è  buon gusto nello scrivere diventa buon senso nel sapere,  esprimendosi da questa doppia dote due forme diverse della  stessa cosa, cioè del buon giudizio, per cui l’ingegno afferra  i tipi intellettivi delle cose e gli estrinseca acconciamente. Il  Mamiani nelle sue ultime opere

<note place="foot"><p> <hi rend="italic">Della ontologia e del metodo</hi>. Parigi,  1841. <hi rend="italic">Lett. intorno alla filos. del  diritto</hi>. Napoli, 1841.</p></note>

si  accosta assai a quella forma di filosofare moderata e  sapiente, in cui la ragione e l’esperienza, i fatti e le idee, la  sintesi e l’analisi mirabilmente si accordano, perché essa  assegna a ciascuna di queste cose quel grado, che le si  addice nel lavoro scientifico; la qual forma è quasi un  privilegio dell’ingegno italiano, che in gagliardia sovrasta,  perché temperatissimo. Lo stesso indirizzo di pensieri e di  studi filosofici rifulse in un uomo, nostro coetaneo, il cui  nome noto e caro al Piemonte lo sarebbe del pari al resto  d’Italia, se la fortuna di lui avesse corrisposto alla bontà e  grandezza dell’ingegno, dell’animo e della dottrina. Luigi  Ornato, amico stretto ed eroico di Santorre Santarosa, dopo  un esilio volontario di dieci anni rivide la patria, per  chiudervi i suoi giorni travagliati da una lunga e dolorosa  indisposizione. Fu valente in più ragioni di scienza, e nelle  lettere greche esercitatissimo; ma queste varie cognizioni,  erano da lui indirizzate alla filosofia e alla religione, che  sedevano in cima di tutti i suoi pensieri. Visse e morì  innamorato dell’Idea, e consolò, contemplandola, a  imitazione di Galileo e di Omero, la cecità che afflisse gli  ultimi anni della sua vita. Io non ho creduto inopportuno di  far menzione di quest’uomo, a cui la modestia e la sventura  tolsero la celebrità meritata, perché mi pare condegno che  l’Italia misuri la sua gratitudine, non tanto dagli effetti che  spesso dipendono dalla sorte, quanto dai nobili sforzi e dalle  magnanime intenzioni de’ suoi figli. La riforma ideata dal  Vico e proseguita dal Mamiani non si può recare a  compimento, se la tradizione antica e pelasgica non si  congiunge colla cristiana, riducendole entrambe a un  principio unico, che per la sostanza si appoggi alla ragione,  e per la loquela che lo significa, alla rivelazione appartenga.  Il quale è il principio di creazione, solo atto a comprendere  a padroneggiare tutta la scienza, infondendo in essa nuovi  spiriti di vita. L’idea di creazione è tanto antica fra gli  uomini, quanto il vero che le risponde; ma offuscata da  prima, e poi smarrita fra i popoli eterodossi, non ebbe finora  nella filosofia cristiana quel sovrano imperio, né ottenne  quel luogo supremo, onde abbisogna, per informare ogni  membro dell’edifizio enciclopedico. Al che si vuole  attribuire la declinazione del realismo pelasgico antico, e di  quello che fiorì nei due periodi cristiani dei Padri e del  medio evo; imperocché le opinioni filosofiche, fondate nel  vero, non iscadono né tramontano, se non quando il  processo metodico, che si adopera per isvolgerle e stabilirle  alla loro verità e bontà intrinseca non corrisponde. E  come l’imperfezione de’ metodi impedisce le buone  dottrine di attecchire, così elle non possono risorgere, se  non si emenda il vecchio difetto, ed esplicando il vero, non  gli si aggiungono nuovi incrementi, nuovi gradi di finitezza  e di splendore. Certo i Padri e i più insigni maestri delle  scuole furono molto benemeriti della filosofia pelasgica,  purgandola da ogni imbratto panteistico, e trattando  magistralmente molte parti di essa; tuttavia l’opera loro non  fu compiuta sia perché il principio di creazione, che  informa in effetto i pensieri e i discorsi di quei valorosi, non  venne posto formalmente in capo alla scienza, e perché non  fu costruito e organato, mediante una formola scientifica. Il  che io credo che nacque in parte dalla soverchia autorità  conferita nelle scuole cristiane ai nomi di Platone e di  Aristotile, di cui si ripudiaron gli errori, ma non si  migliorarono i metodi; in parte dalla difficoltà e quasi  impossibilità morale, che si trova nel rinnovare di pianta un  amplissimo edifizio, qual è la somma delle cognizioni  umane. Le false religioni e le civiltà imperfette, quando  muoiono, lasciano dopo sé un certo strascico, la cui  durazione è per ordinario proporzionata all’età corsa da  esse; onde è naturale che al gentilesimo abbarbicato da  tanti secoli nel suolo europeo siano sopravvissuti molti suoi  avanzi, superstiti ancora al presente. Che se questi residui  sono cospicui nelle arti, nelle lettere, nelle leggi, nelle  usanze, nelle instituzioni, e persino nei nomi degli  uomini e delle cose, qual meraviglia che il fatto non  sia andato altrimenti nelle discipline filosofiche? Si può  dunque affermare con verità, senza far ingiuria ai nomi  eziandio più santi e più segnalati, che la filosofia di  Europa, anche quando era ortodossa nella sostanza, serbò  ne’ suoi ordini e ne’ suoi processi qualche parte  dell’eterodossia gentilesca. Questa parte si può ridurre  sommariamente al difetto del vero ontologismo; perché la  sapienza pagana, eziandio spiccando il suo maggior volo fu  psicologica o cosmologica, e mosse ne’ suoi progressi  dall’uomo o dal mondo, o almeno accoppiò sin dall’introito  dello speculare quei due concetti all’Idea suprema e assoluta.  Così il Primo della scuola italica antichissimo fu la  dualità del Teocosmo dorico, come presso gli Orientali  quella del Cronòtopo iranico e caldeo; benché il  panteismo del concetto pitagorico fosse temperato per un  privilegio pelasgico dalla distinzione del Teo e dell’Ile; la  qual distinzione salvava fino ad un certo segno il  pronunziato religioso a scapito dell’unità scientifica. Il Cristianesimo col dogma della creazione ridusse il Primo della fede alla sua semplicità e purezza ontologica; ma siccome esso fa  professione di non intromettersi direttamente nelle  discipline umane, e si contenta d’insegnare autorevolmente il  vero da credersi, senza entrar nel modo di esporlo e  dimostrarlo a ragione di scienza, perciò il Primo  psicologico non venne determinato a rigore nelle scuole  cristiane, onde molti lo distinsero dall’ontologico, e altri che  avvertirono la medesimezza dei due Primi, sequestrarono il  concetto dell’Ente da quello di creazione, togliendo per tal  guisa alla formola protologica la condizione più essenziale  del suo organismo. Queste mende scientifiche non  pregiudicarono all’essenza delle dottrine, fintantoché la  teologia precedette la speculazione, e la religione fece  l’ufficio di propedeutica, adempiendo quasi le veci  dell’intuito, rispetto alla cognizion riflessiva, e alla scienza  in universale. Ma quando la filosofia venne scorporata dalla  sua guida e volle camminar da sé, il vizio del principio  protologico portò i suoi frutti, e il psicologismo di Cartesio  partorì in pochi lustri il panteismo, il razionalismo biblico,  il sensismo, il fatalismo, l’immoralismo, che si videro  insieme accoppiati e ridotti a unità di sistema, per opera  dello Spinoza. Oggi adunque si vuol costruire la formola  fondamentale del sapere: le altre questioni filosofiche sono  di poco momento, rispetto a questa, che è la base e  l’importanza del tutto, poiché dalla risoluzione di essa  dipende l’universale ragion della scienza. La protologia è il  primo bisogno speculativo dei tempi che corrono; il che si  conforma alla loro indole, poiché essi aspirano a instaurare  l’ortodossia antica nel campo del reale e dello scibile,  ricacciando nel sepolcro il gentilesimo risorto, e riordinando  ad un tempo l’enciclopedia e l’Europa, scompigliate  ed infrante dallo scisma politico e religioso di tre secoli.  Perciò rilevantissimo è in ogni genere di cose lo  stabilimento dei principii e delle origini: al quale oggi si  volgono con istinto concorde i desideri dei popoli, le  ricerche dei dotti e le meditazioni de’ savi nei vari ordini  dell’azione e del sapere. Ora la sola protologia possibile è  quella, che si fonda nella formola ideale, espressiva della  prima origine delle cose e generativa dei primi principii,  onde rampollano le cognizioni. La dottrina della formola è  vecchia e nuova ad un tempo. è vecchia, poiché i germi di  essa sono inchiusi nel principio di creazione, scritto dalla  mano d’Iddio sul frontispizio del codice rivelato; è nuova,  perché tale principio non fu sinora esplicato  scientificamente. Il che non ci dee stupire, perché, come ho  testé avvertito, la filosofia cristiana fino al secolo  sedicesimo, ritenne in parte l’andare della scienza paganica,  (oltre il guasto recato dai nominali eziandio fra le schiere  dei realisti), e da allora in poi fu viziata dal Cartesianismo,  che è un secondo paganesimo. Il quale getta ora le ultime  scintille, e pronunzia di vicino trionfo all’ontologismo  cristiano; come quei fuochi sotterranei, che consunta ogni  esca, naturalmente si spengono, lasciando ammannito un  suolo stabile e fecondo all’industria degli uomini, che vi fa  sorgere in breve le piantagioni fruttifere e le città popolose,  nido di scienza e di civiltà. </p>
</div2>

<div2>
<head>L’ITALIA È PRINCIPE NELLE SCIENZE RELIGIOSE </head>

	<p>La regina delle scienze, che si attengono alla religione, è  la teologia rivelata o positiva, che quasi scienza divina ha  per materia il sovrintelligibile e il sovrannaturale, come le  scienze umane nell’intelligibile e nel naturale si travagliano.  Siccome le nozioni del sovrintelligibile e del sovrannaturale  nelle generalità loro nascono dalla ragione, ne vengono  legittimate, e non sono separabili dai concetti contrapposti,  esse costituiscono il nesso scientifico della teologia  coll’enciclopedia profana in universale e colla filosofia in  ispecie. La teologia particolareggia e concretizza quei due  dati, la cui notizia generica risulta dalle facoltà naturali  dell’uomo, come la cognizione specifica di essi deriva dal  lume rivelato solamente. Ella sottostà e sovrasta alla  filosofia per diversi rispetti. Le sottostà, in quanto, come  scienza, piglia da lei i primi principii, i dati generalissimi, i  metodi e lo scopo del suo procedere; giacche non si puo’  teologizzare in alcun modo, senza la cognizione di parecchie  verità anteriori, e senza uso di ragione e di un certo  discorso. Le sovrasta, ed è veramente donna e imperatrice  di tutto lo scibile, perché essa sola porge colla rivelazione  lo strumento della riflessione e del sapere, cioè il  linguaggio, senza l’aiuto del quale le intellezioni naturali  non potrebbero pur essere ripensate, non che avere un valore  scientifico e positivo. Perciò, se la filosofia precede  logicamente per la materia, la teologia va innanzi  cronologicamente per la forma espressiva della cognizione:  se l’una è la prima notizia, l’altra è la prima parola  enciclopedica, e quindi sono fra loro parallele e sorelle,  bilanciandosi reciprocamente i loro pregi e i loro vantaggi.  Se non che la teologia, comprendendo colla parola tutti i  semi ideali, può benissimo passarsi della sua compagna,  onde contiene in sé medesima le parti fondamentali; dove  che la filosofia non puo’ sussistere pure inizialmente e,  dare un sol passo, senza l’aiuto del verbo religioso e  ieratico. Così, verbigrazia, nel medio evo la filosofia fiorì,  benché mancasse di propedeutica propria e di scienza  prima, perché, fondata sulle credenze: doveché la  speculazione moderna, scorporata per opera di Cartesio  dall’insegnamento primitivo e autorevole, è una ingegnosa  chimera, che riesce allo scetticismo e al nullismo, e non  può evitare questi due scogli, né serbare almen la vista di  una dottrina, se non contraddicendo del continuo a sé  stessa e aiutandosi in effetto di quella parola, cui ripudia  verbalmente, come importuna ed inutile. La teologia è una  scienza impossibile fuori di quella società, che sola  mantiene incorrotto il rivelato deposito; di cui le altre sette  non posseggono la somma integrale, ma solo alcuni  rimasugli alterati e discordi. La rivelazione primitiva presso  i Gentili, e la rivelazion rinnovata appo i moderni eterodossi,  sono ruine, e non edifizi, sono mucchi di rottami e di  calcinacci incomposti, non sistemi organati. Quindi è, che  siccome la teologia pagana è un romanzo di miti e di  simboli, così la teologia protestante è un’ipotesi, una  congettura, un’opinione, un lavorio subiettivo, una favola di  concetti, un poema di astrazioni, non una vera e soda  dottrina. La teologia protestante è a tenzone seco  medesima, poiché i principii razionali, onde muove, e i  metodi, di cui si serve, essendo infetti di psicologismo, sono  impotenti a edificare e solo atti a distruggere; tanto che,  guidando logicamente al mero razionalismo, essi annullano  il sovrintelligibile e il sovrannaturale, che è quanto dire la  materia propria della teologia stessa. La propensione a  rinfondere l’elemento sovrintelligibile nell’intelligibile, e il  sovrannaturale nella natura, annientando per tal modo il  mistero e il miracolo che sono i due perni della religione, si  vede chiara in tutta la teologia eterodossa, e ha le sue radici  nel panteismo corrente, come termine supremo, in cui riposa  il psicologista, che pur non osa risolversi di professare uno  scetticismo e un nullismo assurdo e disperante. Solo il savio  ortodosso non incorre nella trista necessità di questo  suicidio speculativo; giacché ontologicamente procedendo,  e movendo dall’Idea vestita colla parola, egli trova raccolte  l’autorità e la ragione, la libertà e la regola, nel principio  medesimo, onde piglia le mosse. La teologia dee  essere ad un tempo razionale e autoritativa, immutabile e  perfettibile; le quali doti contrarie non si possono accordare  insieme, se non mediante il principio cattolico dell’Idea  parlata e rivelata, vero Logo, in cui il pensiero s’immedesima  col suo segno. L’Idea cattolica è sommamente razionale, in  quanto splende di luce propria, rischiarando ogni altro  intelligibile, e aiutando ad apprendere di rimbalzo il  sovrintelligibile col riverbero delle analogie. Ella è pure  supremamente autorevole, giacché il suo valore dipende,  non dallo spirito umano, secondo il parere dei psicologisti,  ma dall’Idea stessa, che è autonoma, e in virtù di questa  autonomia rende legittimi tutti gl’intelligibili che da lei  scaturiscono, i sovrintelligibili, che con loro s’intrecciano, la  parola sensibile, che gli esprime ed incarna, e quindi il  parlante, che institusce questo verbo autorevole, lo conserva  e tramanda, cioè il rivelatore originale, e il magisterio  ieratico, risalente alle origini della rivelazione. è  immutabile, perché i principii razionali contenuti nell’Idea,  e i principii sovranazionali, adombrati e determinati dalla  parola rivelatrice ed ecclesiastica, non soggiacciono ad  alcuna vicenda; tuttavia è perfettibile in ordine  all’esplicazione scientifica di tali principii, e lascia un libero  campo alle investigazioni e ai progressi illimitati dello  spirito umano.</p>
<p>	Dal genio perfettibile della teologia cattolica, come  scienza, s’inferisce ch’ella dee essere universale, libera,  proporzionata all’indole e ai bisogni dei tempi e dei luoghi,  in cui vien coltivata dagli studiosi. La sua universalità si  fonda nelle attinenze del sovrintelligibile e del  sovrannaturale con tutte le parti dei loro contrari; in virtù  delle quali attinenze i progressi, che si fanno nel campo  dell’intelligibile e della natura, ridondano in bene della  teologia stessa, ne perfezionano i dettati, e ne dilatano i  confini. Tutte le discipline sono più o meno  enciclopediche; ma due principalmente; cioè la teologia e  la filosofia, come quelle, che locate in cima della formola  ideale e però dell’albero scientifico, si diramano per tutte le  membra e le ragioni di esso. L’universalità della teologia  risplende nell’antichità cristiana e nel medio evo, che sono  l’età aurea e l’età argentea delle scienze religiose;  giacché i Padri, come gli Scolastici, fecero rispetto a queste  ciò che i savi italogreci del Paganesimo aveano tentato  riguardo alla filosofia, propagandone i termini, quanto quelli  del creato, e sinonimandola colla sapienza enciclopedica. E  come questa proprietà della filosofia antica corse per due  forme distinte, l’una pitagoreoplatonica e l’altra peripatetica,  così la teologia fu universale nei Padri, secondo il concetto  di Platone, e negli Scolastici, giusta il processo di Aristotile.  Dante, che cominciò nel mondo cristiano l’era del senno  laicale, e secolareggiò la scienza ieratica, facendola uscire  dai conventi, dai seminari e dalle sacre scuole, le mantenne  il suo carattere enciclopedico, e ampliollo; imperocché,  gittando nelle Cantiche e nelle altre sue opere i semi  della moderna scienza ideale, e della natural filosofia,  maturata in seguito e levata al suo colmo da Galileo, egli  compose questi germi peregrini colle sane credenze<note place="foot"><p>
	Il Bellarmino e il Berti, fra gli altri, scrissero sulla  teologia di Dante. Tuttavia, malgrado l’orma impressa da  loro, il tema è ancor quasi nuovo, chi volesse oggi  trattarlo.</p></note>, segnò il transito della Scolastica verso una  forma più recente, insieme contemperandole, e fece nelle  cose, come nella lingua, quel mirabile impasto di antico e di  nuovo, di passato e di futuro, di memorie e di presentimenti,  ond’egli è ancora ai dì nostri il più vecchio e il più  giovane degli scrittori europei. E benché dopo Dante il  pensiero italiano in ogni ragione di esercizio declinasse,  tuttavolta la nostra teologia serbò sempre più o meno  quella larghezza e maestà, che le convengono; e basti il  citare in prova Roberto Bellarmino e Sigismondo Gerdil,  uomini di mente e di dottrina capacissima; ai quali  aggiungerei il Sarpi, se l’uso che fece dell’ingegno ne avesse  sempre pareggiata la bontà e il valore. I primi, che  impicciolirono la sacra scienza, segregandola dal profano  sapere, e quindi la resero stazionaria e infeconda, furono i  Francesi; dai quali nacque quella forma di teologizzare,  spesso limpida, elegante, giudiziosa, faconda, ma timida,  ristretta, poco penetrativa, schiva del profano e del nuovo,  paga del mediocre e del superficiale, aliena del pari  dall’altezza e dalla profondità antica, e non aspirante che ai  suffragi del comun senso; il quale è certo pregevolissimo,  ma non basta a creare e compiere la scienza. Queste doti  sono ottime in quella spezie d’insegnamento, che popolare si  appella, ma non bastano a disciplinare i dotti di professione  e quando il tirocinio di costoro si snerva e il sapere loro  dietreggia, l’instruzione volgare, che ne è l’effetto e quasi il  riverbero, scapita in proporzione. Io attribuisco a questo  tralignare della teologia moderna la sua assoluta impotenza  a fermare o rallentare il moto dell’empietà signoreggiante  giacché lo studio della religione è inefficace verso gli  errori correnti, ogni qual volta non corrisponde al genio del  secolo, e non se ne appropria la civiltà e gli acquisti. Dal  che nasce eziandio l’immobilità di esso studio;  imperocché le basi e la sostanza sua non essendo suscettive  di mutazione, il solo verso, per cui possa andare innanzi,  migliorando i suoi metodi, e accrescendo il numero delle  sue conclusioni, consiste nella scoperta di nuove attinenze  colle cose che gli sono estrinseche, cioè coi fenomeni,  cogli eventi e cogl’intelligibili; la quale non può accadere,  quando se ne rimuovono le cognizioni profane, ovvero, (il  che è quasi tutt’uno), si abbracciano solo superficialmente.  Vergognosa inerzia, che ha mutata l’esposizione della  disciplina più nobile e rilevante in un ripetìo tedioso e  servile delle stesse forme, senza niuno intrinseco  miglioramento. Questo certo non può aver luogo, quando si  reca nel lavoro scientifico il processo empirico e meccanico  della compilazione: il quale a guisa dell’aggregamento  inorganico può aggiungere o togliere arrecando alle  materie che si trattano qualche accidentale profitto, ma  non vantaggia l’essenza dei metodi, né la copia e la  feracità delle deduzioni. Le scienze non possono acquistare  perfezionamenti notabili, se non col procedere organico, che  penetra nelle viscere di quelle, e ne riforma l’intima  ordinanza; cosa certo impossibile a ottenersi, finché i  maestri in divinità lavorano meccanicamente di musaico e  di tarsia, contentandosi di copiare o rimestare i tritumi dei  loro scolastici bisarcavoli, colla fiducia di essere imitati dai  successori sino alla fine del mondo. Il mal vezzo passò  anche in Italia colle merci forestiere del gallicanismo e del  Giansenismo; se non che, tanto è il vigore delle menti nella  penisola, che la vena teologica non inaridì affatto nelle  nostre scuole. E senza parlare di Roma, dove spesso  fiorirono i pensatori profondi, (e basti nominare il Ventura e  il Mastrofini fra i nostri coetanei), mi piace di poter  menzionare l’università di Torino, come uno degli studi  italici, in cui il culto delle lettere cristiane poté contrarre  qualche neo dalla contermina Francia, ma fu sempre severo  e profondo. Certo i nomi del Ghio e di Pietro Regis, vissuti  sullo scorcio del passato secolo, sarebbero stati degni di  valicare l’Appennino e le Alpi; e a quelli di Giuseppe Bardi  e di Giangiulio Sineo, che fiorirono alla nostra memoria,  mancò solo l’ambizione e la fortuna per essere immortali. Il  primo creò, si può dire, l’ermeneutica sacra, qual si addice  ai progressi della moderna erudizione, e levò contro il  razionalismo biblico, allora sconosciuto fuori di Germania,  un’insegna cattolica e italiana. Il secondo fu uno  degl’ingegni più pellegrini e profondi, che io abbia  conosciuti, benché levasse poco grido, per difetto di teatro  proporzionato alla grandezza della sua virtù; essendo fatale  alla nostra patria che la maggior parte de’ suoi grandi  vivano oscuri e negletti, e lascino appena, morendo, una  fama di municipio.</p>
<p>	La libertà propria della teologia cattolica è quella, che  si confà ad una scienza adulta, costituita, e fondata su  principii incommutabili; cioè ugualmente aliena dalla  schiavitù e dalla licenza. Coloro che argomentano  dall’immutabilità delle basi contro il libero e progressivo  andamento di quella, e la disprezzano come stazionaria o  retrograda, dovrebbero del pari pigliarsela contro le  matematiche; le quali, per quanto io mi sappia, non sono  padrone di rivolgere a lor talento i pronunziati su cui si  fondano. Ma non che questa condizione torni in lor  pregiudizio, esse se ne vantaggiano; perché la fermezza dei  principii, che le guidano, e dei dati, in cui si esercitano,  contribuisce a dar loro quella eccellenza, per cui si  chiamano esatte. La perfezione del lavoro scientifico non  consiste nella mutabilità e quindi nella incertezza delle sue  fondamenta; perché a questo ragguaglio una scienza  sarebbe tanto più perfetta, quanto più è bambina, e  vacillante fra le conghietture e le ipotesi in aria; e crescendo  e assodandosi, si scosterebbe dalla perfezione; tanto che  perfettissimo fra tutti i sistemi dovrebbe dirsi lo  scetticismo, che pur è un ludibrio ripugnante e  capriccioso dello spirito e la negazione assoluta del sapere,  la cui essenza risiede nella esplicazione di un organismo  ideale, retto da leggi e condizioni determinate. Ora la  teologia ortodossa partecipa al privilegio che hanno le  matematiche di essere perfettamente organate, e di poter  crescere con un moto graduato ed equabile, senza opera di  rivoluzioni; giacché le rivoluzioni occorrono nelle scienze,  quando i trovati novelli e le scoperte distruggono o rimutano  essenzialmente le cognizioni antiche. Quindi è che le  discipline sacre, come le calcolatrici, si chiamano esatte,  perché si fondano sur un concreto invariabile e ben  circoscritto; il quale, riguardo alle prime, versa nella tela del  verbo rivelato, come rispetto alle seconde, nell’intuito del  tempo e dello spazio, che sono il verbo razionale, poiché in  essi il concetto intellettivo porta seco il segno che lo  esprime, sensatamente, atteso la natural parentela  dell’intelletto e della immaginazione nel rappresentare quelle  due forme. Donde anche deriva l’universalità del consenso,  che privilegia tali discipline; perché mentre le altre parti  della enciclopedia si dividono quasi tutte in diverse scuole e  famiglie tenzonanti fra loro anche sui punti capitali, i teologi  cattolici, come i matematici, insieme si accordano nella  sostanza dei loro insegnamenti. Il parlare della concordia dei  teologi può parere ridicolo, quando l’istoria è piena delle  loro interminabili dispute; ma egli è da notare che le guerre  civili della teologia versarono quasi sempre sugli accessorii,  e non sul principale; e siccome il predominio dell’accidente  sulla sostanza è un grave disordine, queste liti non  entrarono a turbare i sacri studi, che in età assai recente,  dappoiché trasportato il loro seggio più cospicuo d’Italia  in Francia, essi scaddero e tralignarono dalle proprie origini.  Notisi infatti che sinché la teologia fu governata dal senno  italiano e durò nel suo fiore, le guerre di essa furono quasi  tutte estrinseche, cioè contro gli eretici e gli acattolici di  ogni maniera; e quindi opportune, profittevoli e suscettive  di ottimo riuscimento. Laddove le altercazioni inutili e  senza fine cominciarono solo nel secolo diciassettesimo; e i  teologi gallicani coi sottigliumi concettuali o verbali, e colle  dialettiche loro capestrerie imitarono i bisantini, che  facevano stillati speculativi su cose frivolissime, quando la  bandiera di Maometto era alle porte della città. Così,  mentre i falsi filosofi spiantavano le basi della rivelazione, i  cattolici si lambiccavano il cervello sul mistero della grazia,  e rendevano la religione parte odiosa e parte ridicola. La  teologia, invece di essere la regina delle scienze, diventa un  piato meschino, e contennendo, quando pospone il culto del  dogma a quello delle opinioni, e torce le sue batterie contro  sé stessa, invece di appuntarle contro i nemici della fede.  Certo il dogma rivelato e circoscritto dal magisterio  autorevole lascia intorno a sé un margine indefinito, e dà  luogo a diversi pareri più o meno gravi e fondati, secondo  che più o meno si accostano a quello; e coloro che,  trascorrendo in un altro eccesso, vorrebbero obbligare i  teologi a preferire affatto le materie opinabili, non se ne  intendono. Ma in ogni caso le opinioni debbono sottostare al  dogma, essere trattate con gran parsimonia, e aversi in conto  di semplici accessori; sovrattutto se per la materia  riguardano soltanto la speculazione, e non si connettono  strettamente colla pratica
<note place="foot"><p>	Un illustre teologo italiano dell’età nostra si esprime in  questi termini sull’uso teologico delle opinioni:
“
<foreign lang="lat">Sic  insectabimur veritatis hostes, ut omnes domesticas atque  olim magna animorum contentione agitatas in scholis  catholicas quaestiones, quoad fieri potest, evitemus. Salva  enim fide, et Ecclesia ipsa annuente, unaquaeque schola  suis potest adhaerere placitis. Ad pacem propterea  conservandam atque fovendam, his supersedebimus, nisi  expeditior dogmatis explicatio aliud suadeat; quo in casu  illud ante omnia nobis curae erit, eam seligere sententiam,  quae dogmati cum explanando tum contra incredulos ac  heterodoxos tuendo accommodatior videbitur. Ne tamen  quaestiones ejusmodi a theologiae studiosis penitus  ignorentur, controversiam historica ratione exponemus, ac  praecipua utriusque contrariae sententiae momenta, ex  cujusque illustrioribus patronis deprompta, ingenue ac  breviter attingemus; quo fiet ut in talibus quaestionibus,  unusquisque, perpensis hinc inde rationibus, eam sequetur  sententiam, quam veriorem putaverit; tali enim in casu  <hi rend="italic">unusquisque in sensu suo abundet</hi></foreign>
”. Perrone,
<foreign lang="lat"><hi rend="italic">Praelect. theolog.</hi></foreign>
 par. 3.  Lovanii. 1838, vol. L. p. XVIII, XIX. </p></note>. Il voler misurare le cognizioni dalla curiosità e risolvere ogni quesito che si affacci allo spirito, è cosa ridicola in ogni genere, ma principalmente nelle  scienze divine, i cui confini vengono determinati dai termini  insuperabili della rivelazione, come quelli delle fisiche dalla  osservazione e dalla esperienza; e l’obblio di questa  sobrietà sapiente fu il difetto principale della Scolastica, e  la cagione potissima della sua declinazione. La libertà  cristiana si esercita nel campo delle opinioni, come  l’autorità in quello dei dogmi; e dal conserto armonico  delle due molle nasce lo squisito temperamento della  dottrina cattolica, per cui ella è ad un tempo stabile e  progressiva. Questi due principii si trovano sempre a fronte  l’uno dell’altro nella storia delle scienze teologiche;  giacché, se l’uno prevalesse, l’insegnamento diverrebbe  licenzioso ed eterodosso, ovvero inerte e infecondo, se l’altro  predominasse. Essi rispondono ai due componenti della  scienza, l’uno dei quali è subbiettivo e consiste nella  riflessione libera, l’altro è obbiettivo e risiede nell’Idea  parlata: questo riguarda la materia sustanziale e la regola del  sapere, quello concerne la dottrinale sua forma. E siccome  gli elementi scientifici s’individuano negli scienziati, la  dualità e il contrapposto degli uni spicca nelle varie  famiglie degli altri, e si vede sovrattutto nella storia dei vari  ordini religiosi, considerati come strumenti enciclopedici  del pensiero cattolico e cristiano. Così i Benedettini, che  sono i più antichi claustrali di Occidente, esprimono la  potenza cogitativa nel suo grado più semplice e popolare,  che è la semplice storia, o raccolta di nozioni e di fatti, non  ancora ordinati in corpo di scienza;  ond’è che i dotti di questo illustre instituto rifulsero  specialmente nella varia erudizione, e al dì d’oggi  cominciano in Italia ed in Francia a rinnovare l’antica gloria.  La scienza entrò nel chiostro coi Francescani e coi  Domenicani; i quali si partirono fra loro il Logo scientifico,  che è il principio obbiettivo e autorevole della sapienza  cristiana, secondo che diedero il predominio all’uno o  all’altro de’ suoi due componenti. Laonde presso i primi  prevalse l’Idea schietta, propria dell’intuito e generativa della  contemplazione; apposi secondi l’Idea parlata, appresa dalla  riflessione e produttiva del discorso; ond’essi chiamaronsi  frati predicatori. Per cogliere questa armonica contrarietà  dei due ordini, si ragguaglino insiemeBonaventura e Tommaso; le dottrine dei  quali insieme accoppiate formano il vero e compiuto  realismo dei bassi tempi, che si cercherebbe indarno nei loro  sistemi disgiunti; giacché l’uno poco si scosta dall’intuito, e  l’altro si ferma nella riflessione. I Gesuiti venuti più tardi  esercitarono unitamente il doppio ufficio; perché al di fuori  e verso i Protestanti promossero il principio autorevole,  dentro e nelle scuole cattoliche difesero la libertà cristiana,  così negli ordini civili del giure, come in quelli  dell’insegnamento. Laonde nel punto stesso che il Bossuet e  gli scrittori di Portoreale consacravano l’abuso della potenza  nei principi, ed esercitavano essi medesimi nel campo delle  opinioni un dominio intollerabile, i Gesuiti propugnavano i  diritti moderati delle scuole e dei popoli. E benché il  modo, con cui la libertà didascalica venne usata da  quest’ordine illustre, non  sia sempre stato ugualmente opportuno, ora sciupandosi il  tempo intorno a quistioni di poco momento, ora  trascorrendosi tropp’oltre, specialmente nelle cose che  s’attengono ai costumi, ora volgendo le controversie e la  scienza a fini secondari e non degni della loro grandezza,  tuttavia la tutela del principio in sé stesso fu utilissima,  mantenendo nell’insegnamento teologico una condizione  richiesta a’ suoi futuri progressi. Imperocché l’insazietà  dello spirito umano è tale, che se certi teologi avessero  balia di determinare perentoriamente il vero, le definizioni  in poco tempo si moltiplicherebbero a segno da invadere  tutta la scienza e distruggere la facoltà elettiva nelle  materie opinabili. Il che sarebbe solo ragionevole, quando la  rivelazione adeguasse il sovrintelligibile; ma stando il  contrario, e ogni punto luminoso di quella avendo il suo  lembo e la sua penombra, che digrada e svanisce, come una  fiaccola tralucente nel buio notturno<note place="foot"><p> Pet. I, 19.</p></note>, la Chiesa procedette sempre  con grandissimo riserbo nel condannar le opinioni, né mai  permise ad alcun privato il far le sue veci, togliendo ai fedeli  la balia di eleggere riguardo alle cose, in cui il divino  Spirito, aprendo men pienamente il vero, l’ha conceduta agli  uomini. Perciò nello stesso modo ch’ella tutelò sempre la  libertà dell’arbitrio sotto l’azione onnipotente di Dio, e la  libertà dello stato sotto l’indirizzo spirituale del Papa, così  mantenne costantemente la libertà delle opinioni sotto  l’impero del dogma. La quale libertà, temperata dal suo  contrario, è la sola che non può trascorrere in licenza,  perché nasce dalla sovranità medesima, ed è un legittimo  suo parto.</p>
<p>	Dalla universalità e libertà della teologia ortodossa  procedono la forza e la vita, di cui è dotata. Una scienza è  viva, quando è feconda, progressiva, operosa, quando  adesca i grandi ingegni a coltivarla, e ha del piacente e  dell’attrattivo per tutti gli spiriti gentili in universale.  Tali sono, senza dubbio, le dottrine ideali e attinenti  alla religione; le quali hanno per la loro natura un’intima  cognazione col sublime, col misterioso, coll’oltranaturale,  coll’infinito, e si affanno agli istinti più nobili e più  efficaci del cuore umano; onde sono atte sopra tutte le altre  a rapire gl’ingegni, ogni qual volta vengano condite colle  lettere umane, e culte con libertà giudiziosa e con virile  moderazione. Se quando la suppellettile scientifica era  scarsissima, e barbara la favella, come nel medio evo, la  teologia tuttavolta occupò un seggio sì eccelso, e anche  oggi quelle vecchie speculazioni gustano non poco a chi ha  pazienza di nettarne l’oro dalla ruggine e dalla scoria,  ciascuno può far giudizio del fervore che desterebbero,  quando fossero rinfrescate e abbellite colle dovizie del  moderno senno. Imperocché si noti che l’enciclopedia  cominciò ad essere esiliata dalle scuole clericali, quando  appunto, uscita di fanciullezza, crebbe, si ampliò,  afforzossi, diventò matura, e a poco andare riuscì gigante;  quando il Copernico, Galileo, Leonardo, il Keplero, il  Torricelli fondarono la moderna scienza degli astri e della  natura, quando Isacco Newton scoperse il sistema  dell’universo, e simultaneamente col Leibniz verificò i  presentimenti italiani sul calcolo dell’infinito, quando il  Linneo descrisse le prime leggi dei regni organici, e quando in fine il Colombo e il Cook scopersero che nuovi mondi, e il Polo, il Gama, il Ricci, i viaggiatori, i missionari e gli eruditi di levante ci rivelarono  le rimote meraviglie dell’antico. Questa era l’ora, in cui la  scienza divina sarebbe dovuta entrare più che mai tra i  profani, onde approfittarsi di tanti tesori; laddove invece si  rincacciò nel santuario, donde pur dianzi talvolta usciva a  benefizio comune. Chi vorrà dunque stupire s’ella è  divenuta così aliena dalla consuetudine, che ha persino  smarrito il nome di scienza? Il qual titolo cogli onori e coi  privilegi che porta seco non le verrà restituito finché ella  non sia rimessa d’accordo colle altre cognizioni e coi bisogni  della civiltà presente. La riforma vuol essere interna, vitale,  organica, profonda, e dee abbracciare tutte le ragioni del  processo scientifico, non ristringersi alla corteccia  dell’insegnamento; ma essa è tanto più agevole, quanto  che non si tratta che di coordinare la dottrina della  rivelazione, secondo il biforme principio di creazione e di  redenzione, comune a tutte le scienze, seguendone le  diramazioni e le dipendenze in ordine a ogni particolare di  quella. Dall’uso di questo pronunziato scaturisce un nuovo  metodo, che dee essere ideale e non esperimentale, dee  comminciar colla sintesi, non colla analisi, perché questa  non può stare senza una sintesi precedente; e se la sintesi  non è precisa e fatta con rigore scientifico, l’analisi, che si  fonda in essa, è mal ferma e manchevole di valor  dottrinale. Si avverta bene, che ragionando di  metodo, voglio parlare del processo interiore, che  tocca la sostanza del discorso, non dell’estrinseca  ordinazione, che ne risguarda soltanto la forma rettorica.  Questa distinzione è di gran rilievo; perché la  disposizione sintetica delle materie contenute in un libro  può benissimo coprire un andamento diverso; come si vede  a cagion di esempio in molti manuali teologici, che corrono  per le scuole, i quali camminando apparentemente alla  geometrica con maestoso corteggio di assiomi e di teoremi,  si reggono in effetto con empirico mescuglio di metodi  diversi e disparatissimi. Lo stesso Spinoza, che sfoggia con  tanta pompa i modi e le sembianze della sintesi, comincia  analiticamente con un concetto meramente astratto e  destituito di peso obbiettivo. Né importa che la scienza,  procedendo sinteticamente, abbia viso in sulle prime di un  presupposto; perché in effetto il vero pare sempre ipotetico,  quando è confuso e isolato: e non può spogliarsi della sua  perplessità e solitudine, finché l’opera riflessiva dello  spirito non ha compiuto il suo lavoro, riproducendo  distintamente, totalmente e successivamente quel viluppo di  cose, che si racchiude nell’intuito. Lo stesso accade  sottosopra anche all’analisi, con questo divario però, che  viaggiando ella a ritroso, non può cogliere la  concatenazione reale degli oggetti, né tessere la loro  scienza, ed è acconcia ad apprendere e disporre la loro  storia solamente. Ora non v’ha sintesi ideale possibile fuori  dell’ontologismo e del cattolicismo; onde mi venne dianzi  affermato che questo è l’unico sistema, e perciò la sola  dottrina atta a partorire un’assoluta certezza negli studiosi.  Chi ne dubita si provi di grazia a ordire un’altra formola  ideale, che non sia panteistica; vada in cerca, fuori del  principio ctisologico, di un pronunziato supremo, che  contenga e dichiari tutto lo scibile; tenti infine di stabilire  tal principio, discorrendo all’analitica e alla psicologica, o  anche solamente di pensarlo, senza lo strumento della parola  ortodossa.</p>
<p>	La teologia organizzata dalla formola ideale è una  scienza viva, perché congiunge la più rigorosa unità alla  maggiore varietà possibile. Nella formola ideale  concorrono, armonizzano e si unificano tutti i veri, i metodi  e i genii svariati delle scientifiche e filosofiche famiglie. Ivi  la dualità e la pugna speculativa di Platone e di Aristotile,  rinnovata tante volte nel mondo letterario, senza esito  pacificativo, vien meno, e dà luogo ad una concordia e  unità signoreggiante: ivi la teologia dei Padri confluisce  con quella degli Scolastici, non già in virtù di un  eclettismo empirico, di un sincretismo servile, ma per opera  di un principio organico e sovrano, che comprende,  padroneggia e congiunge nella sua ricca unità quelle due  forme differentissime. Il teologo ontologista si appropria il  loro meglio, non imitandole e copiandole, ma  riproducendole fontalmente in modo più squisito e  perfetto; egli emula la prima nell’altezza e nella profondità  delle idee, nella grandiosità della sintesi,  nell’andamento franco e magnanimo, nella spontanea  eloquenza, nel genio platonico, purificato e santificato dal  Cristianesimo; e gareggia colla seconda, per la finezza dei  concetti e dell’analisi, la disposizione ordinata delle materie,  la semplicità e la precisione del linguaggio, gli spiriti  severi e penetrativi della scuola peripatetica. Egli unisce  insomma il fare di Atanasio, di Gregorio Nazianzeno e di  Agostino con quello di Anselmo, di Bonaventura e di  Tommaso, e crea una teologia nuova, che sovrasta alle  precedenti, perché ne accoppia ed avvalora i pregi, sgombri  dai loro difetti; la quale, componendo insieme l’antichità  cristiana e il medio evo, e accrescendone il capitale  prezioso, merita sola il titolo di moderna. E uno dei capi di  maggior momento in cui il perfetto teologante dee seguire  l’esempio di quei valorosi e sovrattutto dei Padri, si è  nell’accordare i suoi studi col bisogno dei tempi; dal che  proviene in gran parte la vita delle dottrine. Imperocché in  ogni stagione due sorti d’errori si trovano; gli uni morti e gli  altri vivi. I primi sono quelli, che più non regnano  nell’universale, e avendo pochi ed oscuri fautori o non  venendo più professati da nessuno, debbono essere materia  di semplice esposizione o di breve esame, anziché di lunga  confutazione e di critica. Chi è che raccontando le favole  del politeismo grecolatino, vorrebbe oggi pigliar briga di  confutarle? E che diresti del giudizio di uno scrittore, che  mettesse mano a censurare e combattere la Teogonia di  Esiodo, o le Metamorfosi di Ovidio? Eppure nei trattati  teologici, che corrono per le scuole, il riprovamento, degli  errori defunti e da gran tempo sepolti occupa grandissimo  spazio; laddove gli errori viventi o son passati del tutto, od  oppugnati debolmente, superficialmente, e in modo affatto  disproporzionato alla voga e all’importanza loro. Questo è  certo un gravissimo disordine, e una delle cagioni, che  concorrono a mettere la teologia in discredito e in deriso  dell’universale, sequestrandola, come una gretta anticaglia,  dalla vita moderna, e facendola parere nel consesso delle  altre scienze, quasi una mummia collocata in mezzo ad  uomini vivi. Che se, per cagion di esempio, un fisico o un  chimico moderno farebbe ridere a voler confutare le opinioni  di Talete e di Anassimandro, non mi pare che i nostri teologi  si mostrino più assennati, impiegando i volumi a redarguir  le eresie spente da dieci secoli. Chi studia dee certo  conoscere anche gli errori morti; ma come storia, non come  scienza. Se in ogni seminario e in ogni ateneo ci fosse un  buono e disteso corso di storia ecclesiastica, (ed è vergogna  che non ci sia), o meglio ancora se vi si insegnasse una  storia della teologia distinta da quella del culto e delle  instituzioni, i dogmi degli eretici vi potrebbero essere  acconciamente esposti coi paralogismi, che gli  appoggiavano, e le ragioni allegate in contrario;  imperocché, per falsi e frivoli e vieti che siano i pensieri  degli uomini, ci diletta e profitta l’averne notizia. Onde come  lo storico della filosofia non crede di far cosa tediosa  o disutile a descrivere minutamente i sogni e le conghietture  della cosmologia bambina, insegnata nelle scuole elleniche  di Mileto, di Abdera e di Agrigento, così lo storiografo  delle sacre discipline dee raccontare con precisione erudita  le vecchie controversie concernenti la fede, e farci conoscere  i delirii e le sofisme di Valentino, di Ario e di Nestorio. Ma  la scienza dee contentarsi di esporre con precisione tutte le  parti del dogma cattolico colle loro prove fondamentali,  riservando la polemica agli errori, che corrono ai dì nostri.  I quali si possono ridurre sommariamente a due, cioè al  vecchio protestantismo, che domina ancora fra le moltitudini  nei paesi eterodossi; e al razionalismo teologico, che da un  lato s’intreccia colla nuova forma dell’eresia protestante e  coll’eterodossia orientale, e dall’altro si attiene ai falsi  sistemi filosofici, e specialmente al sensismo, al  psicologismo e al panteismo. L’eresia razionale, come quella  che è professata da molti fra le classi più colte dei popoli  meglio inciviliti, e mira a spiantare il Cristianesimo dalle  radici, è la più pericolosa e vivace, e quindi la più degna  di essere combattuta con alacrità e solerzia. A questo scopo  si rivolga principalmente l’opera dei teologi italiani; perché  dalla distruzione del razionalismo dipende l’unità civile e  religiosa d’Italia, di Europa e del mondo; sublime intento,  con cui nessun altro scopo, ancorché buono e legittimo,  può essere paragonato. E niun secolo fu così propizio a  cominciarne l’esecuzione, come il presente, perché la falsa  filosofia muore, l’eresia boccheggia, lo scisma infuria  conscio della sua debolezza, il moto cattolico si propaga,  l’Europa diventa cosmopolitica, invade i mari come le terre,  e protende le sue braccia sino all’Antartico e alla Cina. Il  giorno non è rimoto, in cui la romana Propaganda avrà un  mondo intero a’ suoi piedi da ammaestrare e da incivilire;  e siccome la gentilità antica fra noi rivive da tre secoli,  così oggi ricominciano in un certo modo i tempi primitivi  dell’apostolato e del Cristianesimo. Ma a tal effetto l’unione  più intima e cordiale dee regnare fra i cattolici; acciocché  gli sforzi di tutti possano volgersi unanimi contro il nemico  comune. Concordia impossibile ad ottenersi, finché dura la  guerra delle opinioni intestine, generatrice di sette, di odii,  di dissapori; dalla quale non uscì mai alcun bene notabile,  ma scandali e disordini infiniti. Imperocché tali piati,  versando su materie opinabili, e accompagnandosi collo  studio di parte, non producono alcun costrutto, e ciascuno  dei disputanti rimane alla fine nel suo proprio parere. Ma se  il vantaggio è nullo o poco, il danno è di grande  considerazione; perché la carità si offende, l’unione si  debilita, i buoni si contristano, i deboli si scandolezzano, i  cattivi si rallegrano, e il tempo, le fatiche, gl’ingegni si  consumano nelle cose che meno importano, con iscapito  delle gravissime. Conciossiaché qualunque peso si voglia  dare alle opinioni, (ché certo alcune di esse son di  momento), l’importanza loro sottostà di gran lunga  al valore del dogma e agl’interessi universali della fede.  Come? Mentre l’occhio vigile del filosofo cattolico si dee  stendere a Londra, a Berlino, a Pietroburgo, a  Costantinopoli, a Calcutta, e penetrare sino all’America e  alla Cina, per seguirvi e studiarvi il corso delle  idee e degli eventi; mentre le sue braccia han da pugnare coi  giganti e coi mostri del protestantismo, del razionalismo,  dell’islamismo e del panteismo orientale ed occidentale, per  provvedere alla pacificazione dei cuori e delle menti e  all’unità del mondo; egli consumerà i sudori ed il tempo  nel fare alla schermaglia cogl’insetti, che gli ronzano  intorno? Disputerà sul probabile, mentre una falsa filosofia  spianta le basi del dovere e del diritto; sottilizzerà sulla  grazia, e sul senso genuino di qualche testo, quando una  bugiarda teologia fa della Bibbia una favola, e annulla la  rivelazione, serbandone solo le apparenze? Non voglio già  negare, lo ripeto, l’importanza del vero, anche in certe  materie cattolicamente disputabili; ma dico che tali  controversie non debbono usurpare il luogo delle più gravi,  né essere maneggiate in modo, che ne scapiti l’unione e la  concordia reciproca. Quando un popolo aspira a diventar  conquistatore, dee vivere in pace seco stesso e guardarsi da  ogni ombra di dissensione; così se la teologia cattolica vuol  ricuperare il terreno, che le fu tolto dall’eterodossia antica e  novella, uopo è si astenga dalle guerre civili. A questa  pacificazione delle scuole e degli studi sacri debbono  intendere specialmente gli ordini religiosi, sia per l’autorità  loro, e perché risorti non ha guari dopo l’universale  rivolgimento, che tutti gli estinse, essi cominciano una  seconda vita, e possono, dismesse certe vecchie usanze  divenute rancide e inopportune, pigliare un novello  indirizzo, conforme al genio del secolo, e ai bisogni correnti  della religione. </p>
</div2>

<div2>
<head>L’ITALIA È PRINCIPE NELLE SCIENZE CALCOLATRICI, OSSERVATRICI E SPERIMENTALI.</head>

<p>	Non vi ha disciplina, che sovrasti alle matematiche  nell’essere indipendente dalle opinioni speculative, che si  professano; giacché i dati del tempo e dello spazio sono  immutabili, qualunque pensiero si faccia della loro natura.  Tuttavia egli è da una parte indubitato che le scienze esatte  di per sé stesse non possono giustificare le proprie  conclusioni e legittimarle scientificamente, mettendo in  chiaro il loro valore obbiettivo, senza ricorrere a una scienza  più alta, cioè alla filosofia; che sola può  aggiudicare alle due forme, in cui il geometra e il calcolatore  si travagliano, la realtà che loro appartiene. Dall’altra parte  non si può negare che il panteismo e tutte le dottrine che vi  si attengono, (e non vi ha errore, che non sia panteistico per  essenza, importando sempre l’inversione e l’alterazione della  formola), non facciano danno alla finezza della  speculazione, mediante quella confusion radicale di cose e  di concetti, in cui versano, e a lungo andare non rechino  pregiudizio all’ingegno medesimo. Imperocché a toccar  l’apice di una scienza, non basta che altri abbia l’intelletto  disposto naturalmente a trattarla, se non vi è pure educato  dall’arte, e quasi connaturato; giacché la consuetudine  torna in natura per lo spirito, non meno che pel corpo, per  gli effetti e pei costumi. Ora il panteismo guasta e torce  l’acume intellettuale, invece di addirizzarlo, di fortificarlo, e  lo avvezza a veder torto, a contemplare gli oggetti alla  traversa; onde accade a chi lo professa quel che avviene a  certuni, i quali, solendo spesso per baia travolgere spesso la  pupilla, ne viziano a lungo andare la guardatura, e riescono  guerci in effetto. Gl’influssi di tal dottrina sono quindi  generalmente nocivi alle scienze, alle lettere, alle arti, e  persino all’industria dello scrivere, cessando le differenze  naturali dei concetti e delle cose, mischiando le varie tinte,  introducendo una confusione universale, e un vero caos nel  mondo del pensiero e della immaginativa. E nelle  matematiche, annullando la distinzione essenziale fra il  continuo e il discreto, (impossibile ad ammettersi  razionalmente, senza il principio di creazione), tolgono al  calcolo infinitesimale il suo fondamento speculativo; ond’è  che il Leibniz e il Newton, trovatori di questo calcolo, e il  Keplero, il Cavalieri, il Fermat, che lo prepararono, furono  uomini religiosi, educati e inspirati dalle dottrine del  Cristianesimo. La matematica sublime è un privilegio della  scienza fondata nel dogma della creazione; perché fuori di  questo l’idea dell’infinito è impossibile ad aversi nella sua  obbiettività e purezza. Il panteista non può concepire altra  sorta d’infinità, che la discreta e numerica; la quale, se non  si radica nell’infinito continuo e semplicissimo,  metafisicamente ripugna, e non può ragionevolmente  essere supputata. Quindi è che l’antichità gentilesca non  seppe poggiare all’altezza di questo calcolo; e benché  nell’Arabia, nell’India, nella Cina, che sono le tre nazioni  calcolatrici dell’Oriente, fiorissero sommi ingegni, le  matematiche nelle loro mani non uscirono quasi di  fanciullezza. La sola nazione eterodossa, che abbia condotta  molto innanzi questa scienza nobilissima, e creata una  tradizione matematica, che porse all’ingegno moderno i  principii, onde mosse, furono gl’Italogreci; perché presso di  loro il panteismo era temperato notabilmente dagli antichi  dogmi pelasgici. Onde fiorì tra di essi quell’ammirabile  scuola pitagorica, che adattò la matematica alla fisica,  all’astronomia, alla musica, e duemila anni prima del  Copernico presentì la costituzione effettiva  dell’universo. Ma la prima gloria matematica dell’antica  Italia, anzi di tutto l’antico mondo, è Archimede. nato in  quell’isola, che fu la culla della più antica nostra cultura, e  dove pur nacque e visse il pitagorico Empedocle, che  divinò in parte le magnifiche scoperte del Newton, del  Linneo e del Torricelli. Archimede vola com’aquila su tutti  gli altri geometri del paganesimo, che lo precedettero, lo  accompagnarono, lo seguirono, e per l’universalità, per  l’inventiva dell’ingegno è il Galileo della vetusta Italia; due  uomini che soli basterebbero per assicurare il primato  scientifico, antico e moderno, alla nostra penisola. Nelle  scoperte di Archimede sulle spirali, sulle parabole, sulle  sferoidi, sulle conoidi paraboliche o iperboliche, e sulle altre  ragioni di curve, si trovano i primi germi e quasi gli albori  del calcolo infinitesimale; al cui processo spianò la via  quel metodo di esaurimento, che venne usato dal sommo  Siracusano<note place="foot"><p> Montucla,
<foreign lang="fra"><hi rend="italic"> Hist. des mathém., Paris, an. 7,  tom. 1, pag. 223. Chasles, Aperçu. histor.  sur l’orig. et le développ. des méthodes en  géométrie</hi>. Mém. couron. de l’Acad. de Bruxelles,  1837, </foreign>
tom. XI, pag. 15, 16,  21, 22, 56.</p></note>. Laonde un ottimo  giudice lo chiamò uomo di sagacità stupenda, che pose le  fondamenta di quasi tutte le invenzioni, da cui nacquero i  progressi, onde l’età moderna si gloria<note place="foot"><p> Il Wallis allegato dal Montucla, loc. cit..</p></note>.  E com’egli precorse all’ingegno cristiano nella pretta  matematica, così lo prevenne nelle applicazioni di essa,  stabilendo i veri principii della statica e dell’idrostatica, e  coltivando la meccanica con successo così meraviglioso,  che gli antichi lo facevano autore di quaranta macchine, e di  altri miracoli, fra’ quali gli specchi ardenti trovarono molti  increduli prima che fresche sperienze ampia fede loro  acquistassero<note place="foot"><p> Montucla, <hi rend="italic">Loc. cit.</hi> pag. 222, 228, 229,  230. Bossut,
<foreign lang="fra"><hi rend="italic">Hist. génér. des mathém.</hi>,  Paris, 1802, </foreign>
tom. I, pag. 73-81.  .</p></note>. Nel che anco apparisce la sua somiglianza  e parentela con Galileo; il quale gittò le basi di quella parte  dell’idrodinamica, che versa intorno all’equilibrio dei fluidi,  e fu creatore della dinamica. Amendue rifulsero per  l’ampiezza della mente e il genio pratico dei loro studi; ché  dopo aver misurato il sommo della contemplazione  calcolatrice, fecondarono con essa l’arte, applicando le  conclusioni di quella ai bisogni della vita civile e ai  progressi ulteriori del sapere. Imperocché nello stesso  modo che il Siculo inventò la sfera e le macchine, il  Toscano trovò gli stromenti, ideando di pianta il compasso  geometrico, il termometro, il microscopio, e indovinando il  telescopio<note place="foot"><p> Galileo, <hi rend="italic">astron. nunc. Saggiat., Opere</hi>. Milano,  1810, tom. IV, pag. 305,306; tom.  VI, pag. 290-294.</p></note>; e munito di  questi ordini scoperse i satelliti gioviali, le fasi di Venere, le  montagne e la librazione della luna, le macchie e la  rotazione del sole, applicò la prima di queste scoperte alla  misura delle longitudini, come adattò l’isocronismo delle  oscillazioni dei pendoli pur da lui trovato alle misure  del tempo e della musica. Ora le macchine sono gli schiavi  dell’età moderna, e il principio generativo dell’industria,  come gli strumenti, quasi macchine scientifiche,  partoriscono e accrescono le cognizioni; le une aumentano  le umane forze per domar le potenze ribelli della natura e  piegarle ai nostri bisogni, come gli altri avvalorano l’ingegno  per rubare a quella i secreti, ch’essa ci asconde gelosamente.  Gli strumenti e le macchine sono due leve gagliarde della  civiltà rispetto al doppio giro del pensiero e dell’azione;  nella creazion delle quali Archimede e Galileo diedero alla  nostra patria il vanto sugli altri popoli; onde soli questi due  sommi basterebbero a mostrar che l’Italia è la nazione  creatrice nel campo del reale e dello scibile. E certo, quando  l’unico Siracusano si vantava con sublime iperbole di poter  sollevare il mondo con una leva, ovvero nell’estasi  dell’invenzione gridava <hi rend="italic">eureca, eureca</hi>, egli dovea  gustare un sorso del divino piacere della creazione, per  quanto, è dato ai mortali di parteciparne. Che se, giusta  Plutarco, Archimede parea far poco caso de’ suoi trovati  meccanici, riputandoli scherzi e accessorii della  geometria<note place="foot"><p> Vit. Marc.</p></note>, non si dee già credere che  disprezzasse le applicazioni utili della scienza; ma con ciò  egli volea significare che tutto il valore di tali applicazioni  dipende dalla speculazione teoretica, e che quindi il pregio e  la gloria ne risale alla medesima; senza la quale non  potrebbero aver luogo. Nel che risplende eziandio il senno  italiano; il quale, mentre da un lato non sequestra mai il  sapere dall’uso, e la contemplazione dalla vita attiva, fu  lontanissimo in ogni tempo dal vezzo moderno di quei  volgari intelletti, che si danno il vanto di essere positivi,  perché disprezzano la speculazione e la teorica; quasi che  la pratica possa stare senza di esse, onde assegnò sempre a  quelle il primo e massimo luogo d’importanza e di decoro  negli studi, e prepose a tutte le dottrine la metafisica, che è  la speculazione per eccellenza, e che sebbene paia  sterilissima, è pure il principio sovrano, onde tutte le  scienze e le arti si fecondano. Perciò la stessa idea, che  induceva il grande ingegnere di Siracusa e sfatare nel  cospetto di re Jerone le proprie invenzioni meccaniche,  moveva il savio di Pisa a deridere coloro, che stimano poter  essere falso in concreto ciò che è vero in astratto, e  introducono fra la pratica e la teorica un contrasto e un  divorzio irragionevole e ridicolo<note place="foot"><p> Galileo, <hi rend="italic">Dial. II. Opere</hi>. Milano,  1811 tom. XI, pag. 447-450. </p></note>.</p>
<p>	L’Italia, che pei nomi prossimi o coetanei del Lagrangia,  del Volta, del Bidone, del Plana, del Libri,  dell’Amici, del Melloni, del  Matteucci, del Mariani e di altri non pochi, non è inferiore  ad alcun altro popolo nella gloria recente delle  matematiche e delle fisiche, diede al mondo le primizie delle  medesime non solo nella dotta antichità, ma eziandio in  quel periodo di tempo, che moderno si appella. E già fra le  tenebre del medio evo il crepuscolo dei calcoli e delle  esperienze era sorto in Italia, per opera di un gran Papa, che  nato in Francia, ma animato dagli spiriti romani ed italici, fu  quasi un lampo di luce nel cuore di una notte oscurissima.  Silvestro secondo fu non solo gran teologo, canonista,  filosofo, dialettico, rettorico, latinista, ma eziandio  aritmetico, geometra, idraulico, medico, astronomo e  musico, secondo i suoi tempi, valentissimo: a lui si dee,  (giusta un’opinione molto probabile), l’introduzione in  Europa dei numeri arabici e del sistema decimale, e il primo  concetto delle macchine a vapore<note place="foot"><p> Hock,
<foreign lang="fra"><hi rend="italic">hist. du Pape Sylv. II.trad. par  Axinger</hi></foreign>
. Paris, 1842.</p></note>. Ma quando  i monumenti della prisca sapienza tornarono alla luce, parve  che queste meraviglie dell’ingegno aprissero gli occhi dei  filosofi per la prima volta, e gli educassero a saper leggere  speditamente e virilmente il gran libro della natura, nel  quale l’antichità più assennata avea appena saputo  compitare, come fanciulla. E anche qui l’Italia fu prima;  perché, senza parlare di una folla d’ingegni non ordinari,  quattro ne sorsero, che per la vastità della mente  spaventano l’immaginazione; cioè Leonardo, Michelangelo,  fra Paolo e Galileo; oltre i quali il pensiero salir non non  potrebbe, se non fossero prole di un padre, che unico al  mondo, non ha rivali né superiori, con cui si possa  paragonare. L’ingegno enciclopedico di Dante si divise,  quasi fonte edenica, in quei quattro fiumi; di cui i due primi  congiunsero il culto vario delle scienze al principato delle  arti; il secondo e il terzo accoppiarono l’amor degli studi a  quello della patria e alla sapienza civile; e tutti  l’universalità del sapere e la vena del ritrovare abbellirono  col culto gentile delle lettere. Del Buonarroti avrebbero  detto gli antichi ciò che asserivano di Eratostene,  chiamandolo pentatlo, per significare ch’egli era oratore,  verseggiante, antiquario, matematico, filosofo, come il  Fiorentino fu architetto, statuario, pittore, poeta e universale  scienziato de’ suoi tempi. E allo stesso modo che il suo  estro nelle arti fu acceso ed avvalorato dalla poesia di  Dante, la maestria di Galileo a legger ne’ cieli e a svelare  gli arcani della terra, fu aiutata in qualche guisa dalla  fantasia dell’Ariosto, vero pittore delle bellezze di natura,  come l’Alighieri delle sublimità ideali; giacché gli idoli  dell’immaginazione contribuiscono non poco a educare ed  indirizzare le meditazioni del filosofo. Venne già avvertito  da molti che Galileo e non Bacone, fu il vero padre delle  moderne scienze sperimentali, giacché il primo scoperse  cose meravigliose, e il secondo nulla, e non che di  accorgimento e di valentia avanzasse i coetanei, si mostrò  per molti rispetti inferiore al suo secolo. Tuttavia  continuasi ancora a celebrar l’inglese, come duce e  legislatore delle fisiche; quasi che possa dar buone leggi alla  scienza chi non sa scoprire gli ordini di natura. Due parti  comprende lo studio di questa; cioè la storia dei fenomeni,  che si contenta di raccoglierli, descriverli, determinarli; e la  scienza, che ne indaga l’origine, coordinandoli e riferendoli  a certe leggi stabili ed universali. Quanto alla prima di tali  due parti, Bacone si contentò di commendare  l’osservazione e l’esperienza, senza agevolarle e aiutarle;  quanto alla seconda, egli propose due metodi, cioè  l’esclusione e l’induzione. Le quali, quando siano sole,  riescono impotenti a scoprire l’ignoto, come l’osservare e lo  sperimentare vanno poco innanzi, se non sono avvalorati  dagli strumenti. Ora il Galilei, trovando gli strumenti, creò  il vero organo materiale delle scoperte; e accoppiando al  metodo esclusivo e induttivo la deduzione, il calcolo, e  l’ipotesi, compose l’organo intellettuale delle medesime.  Perciò egli fu il legittimo padre della moderna storia e  scienza della natura. L’ipotesi e il calcolo sono i due sussidi  più potenti delle discipline naturali, come quelli, che  fecondano lo studio dei fatti coll’aiuto delle notizie ideali. Si  avverta infatti che dai tempi di Colombo ai nostri i più  magnifici discoprimenti, onde la civiltà cristiana si glorii e  si avvantaggi, ebbero origine da un computo o da un  presupposto, che è quanto dire dalle idee; perché il  calcolo è l’applicazione delle idee matematiche, e l’ipotesi  delle metafisiche. Infatti ogni presupposto nasce sempre da  un concetto a priori, fondato per diretto o per indiretto nel  tessuto della formola ideale, e ne trae la sua forza; ed è  giusto e verificabile, quando l’attinenza del concetto  razionale col fenomeno, a cui si adatta, non è opera della  fantasia, ma suggestione dell’intuito; nel che risiede la  divinazione dell’ingegno inventivo. Coloro che vorrebbero  sbandir le ipotesi dalla scienza, non se ne intendono;  perché, lo ripeto, esse sono la sorgente più feconda  degl’incrementi di quella, e a loro dobbiamo l’America colla  costituzion pitagorica e neutoniana dell’universo. Ben si  richiede che il processo ipotetico si adoperi con savia  riserva, e i suoi risultati si sottomettano alla trutina degli  altri metodi; il che non si fece per lo più dagli antichi e dai  savi dei bassi tempi. Non si fece eziandio dai tedeschi  filosofi della natura; i quali, confondendo panteisticamente  il Logo col Cosmo, e quindi le idee coi fenomeni,  immedesimarono le une cogli altri, invece di adoperar le  prime per dichiarare i secondi, e crearono una fisica  anticipata e a priori, che non merita il nome di scienza.  Imperocché l’ipotesi per sé stessa non è altro che uno  strumento intellettivo del sapere; al quale non appartiene  intrinsecamente, se non quando è verificata a rigore, e  perciò lascia di essere ipotesi. Ma se all’uso temperato dei  presupposti, fondato sulle idee metafisiche, si aggiunge il  corredo delle matematiche, secondo il principio presentato  da Pitagora e inteso da Galileo, il metodo  suppositivo non inchiude più alcun rischio e si assesta per  ogni verso alla severità dottrinale. E così dee essere  ragionevolmente; perché le idee matematiche, tramezzando  nella formola e innestandosi sul concetto di creazione,  mediano del pari fra la metafisica e la fisica, e sono così il  veicolo, per cui i concetti della prima si adattano alla  seconda, come il paragone, con cui si può saggiare e  chiarire la bontà di questo applicamento. Il quale si fonda  sul principio doricopitagoreo dell’armonia cosmica, e  sull’adagio biblico e rivelato, che Iddio fece il mondo in  peso, numero e misura; onde segue la medesimezza  obbiettiva della geometria divina, con cui venne creato  l’universo, e della geometria umana, con cui si apprendono  le leggi che lo governano. Il che venne notato da alcuni  antichi, e modernamente dal Vico; ma niuno seppe risalire  al primo principio di queste corrispondenze, e chiarire  com’esse abbiano radice nel dogma della creazione.  L’applicazione del calcolo alle fisiche è, quindi un concetto  italico e cristiano; di cui l’origine e la validità scientifica  non possono essere intese, né stabilite razionalmente, senza  le dottrine della nostra formola. La quale ci addita nello  spazio e nel tempo due elementi d’indole pura ed empirica,  confinanti coi due estremi di Dio e del mondo, e aventi  verso di loro gli aspetti contrari di effetto esemplato e di  regola esemplatrice. Lo spirito dell’uomo può quindi  rinvenire col calcolo le idee divine specifiche, cioè le leggi  che governano i fenomeni mondiali, e creare la cognizione  sistematica dei medesimi, come le sostanze finite, a cui essi  appartengono, furono create e ordinate dalla sapienza  infinita.</p>
<p>	L’applicazione del calcolo alla natura è la scintilla, che  uscita dall’antica e dalla nuova Italia, e diffusa pel mondo  civile, recò le scienze fisiche a quel grado di splendore, in  cui presentemente si trovano. Ad essa si dee attribuire la  maggioranza dell’età nostra in questa specie di cognizione  sulle passate; ché sebbene le scuole della Magna Grecia, di  Siracusa, di Atene e di Alessandria adattassero la scienza  de’ numeri ai moti celesti e terrestri, l’uso più esquisito  del calcolo fu un trovato moderno, per cui le ardite  conghietture d’Iceta e di Empedocle intorno alla costituzione  dell’universo furono ridotte a certezza, e venne recata in  tutte le parti delle ricerche naturali una sagacità e  un’esattezza dianzi sconosciute. Ma donde nacque questo  ammirabile progresso dell’ingegno cristiano, se non dal  ristabilimento di quel primo vero, che generando tutta  l’enciclopedia e informandola, può solo recare a perfezione  ogni membro di essa? Nello stesso modo che gl’incrementi  delle fisiche sono proporzionati alla squisitezza del calcolo,  questa corrisponde alla notizia più o meno integra e  distinta, che altri possiede, del sovrano principio di tutto lo  scibile. Il paganesimo, innestato sul panteismo, di  cui è una forma, non poteva signoreggiar la natura, perché  l’indiava; onde in Oriente, dove la deificazione del mondo  giunse al suo colmo, le discipline naturali furono ignote o  neglette. Presso i popoli pelasgici, che distinguevano in  qualche modo l’universo dal suo fattore, esse andarono  alquanto innanzi; ma siccome tal distinzione non era ben  determinata, e tratto tratto le influenze panteistiche  prevalevano, l’ingegno umano dopo aver fatto felicemente  alcuni passi nel conquisto intellettuale degli esseri che lo  circondano, ricadde nella servitù loro, e la face del sapere  di nuovo si spense. Imperocché la scienza, madre delle utili  industrie, è una vera conquista spirituale del mondo; la  quale non può aver luogo, se l’uomo non ha un vivo e pieno  sentimento, così della libertà propria e del grado eccelso  che egli occupa sulla terra, qual delegato del cielo a  trasformarla e abbellirla, come della libertà e signoria  divina su ogni parte dell’universo. Ora i dogmi panteistici,  immedesimando la personalità umana colla natura e questa  con Dio, troncano i nervi dell’arbitrio, e sostituiscono alla  Providenza libera e sapiente un fato cieco e inesorabile;  onde l’uomo, diventa schiavo di essa natura, e questa di  madre pietosa che dovrebbe essere ai più nobili de’ suoi  figliuoli, in crudele madrigna e tiranna si trasforma. La  filosofia cristiana all’incontro, mettendo in sicuro l’arbitrio  umano e la padronanza divina, mostrando le vere attinenze  dell’uomo con Dio e col mondo, rapportando l’atto e per  così dire il diploma primitivo e celeste, con cui fu data ai  mortali l’investitura del terreno dominio, esponendo l’evento  calamitoso, che scemò la pienezza di tal dominazione, e  insegnando i sussidi oltranaturali, che mirano a ristorarla,  prosciolse ed emanceppò di nuovo lo spirito dal giogo  ineluttabile della natura. E questa redenzione, che nella  speculativa produsse la scienza, nella pratica partorì le arti,  le industrie, i reggimenti civili, in cui il diritto, e non la  violenza, governano le sorti degli uomini e delle nazioni.  Laonde, come il servaggio e lo stato castale vennero aboliti  dall’efficacia delle dottrine cristiane; così la soave  influenza di queste tende a scemare la varietà delle stirpi,  la forza prepotente dei siti e l’impressione tenace dei climi,  che dianzi dividevano essenzialmente l’umana famiglia, e al  duro imperio del suolo o degli elementi l’assoggettavano.  Perciò, se le antiche schiatte camitiche e giapetiche  adoravano la madre terra, onde a guisa dei favolosi Palici si  credevano originale, e quindi ne interrogavano gli effluvii  vocali, cercando di placarla e rendersela propizia con barbari  ed orridi sacrifici; le popolazioni cristiane la trattano da  serva, sforzandola ad accrescere la somma delle nostre  cognizioni e dei godimenti, col tesoro dei metalli e dei  fossili, ch’ella nasconde nel suo seno.</p>
<p>	L’efficacia dei principii di creazione e di redenzione sulle  varie appartenenze del moderno sapere nelle discipline  computatrici e fenomeniche, è attestata dall’indole  dei loro progressi e miglioramenti. Qual è ormai il buon  matematico, che nella parte più sublime dei calcoli ripudii  l’idea o i metodi dell’infinito? Quale il valente naturalista,  che osi risalire scientificamente oltre i germi dei corpi  organici, senza ricorrere all’azione creatrice? Quale l’accorto  geologo, che non ammetta altrettante creazioni, quanti  furono i periodi e gli stati primitivi, per cui corse il globo  terrestre? L’idea di forza, che domina ora largamente nelle  scienze fisiche, e che mettendo in onore la filosofia  dinamica, sbandì dall’enciclopedia l’ipotesi atomistica e  corpuscolare, si connette coll’idea della creazione,  considerata nel suo secondo ciclo, in quanto essa forza è il  portato naturale dei semi organici, procreati nel primo. Ma  se la vita dell’universo è l’esplicazione delle germoglie  vegetative, animali e sideree in esso racchiuse l’origine di  tali germi costringe i moderni filosofanti ad ammettere un  primo ciclo creativo; conciossiaché la generazione  spontanea o la trasformazione di quelli, oltre che ripugnante  alle sperienze e all’induzione, traslocherebbe le obbiezioni  che occorrono senza risolverle. La nubilosa è nella storia  del cielo quel medesimo che il germe nella descrizione della  terra; cosicché le cosmogonie astrali come la genesi  tellurica, innalzano l’astronomo non meno che il geologo,  all’idea di creazione. E come l’esplicamento dinamico delle  sostanze create importa un secondo ciclo creativo, così le  perturbazioni che alterano il corso della vita mondiale, e si  dilungano dalla perfezione del tipo cosmico, arguiscono  l’esistenza del male, cioè un disordine originale avvenuto  nella copia del mondano archetipo, e la necessità di crearvi  ed apporvi un rimedio. Le quali conclusioni comuni a tutte  le scienze, e di cui l’ultima riguarda l’applicazione  scientifica, cioè l’arte, corrispondono ai fatti della caduta e  della redenzione, appartenenti al secondo ciclo della formola  ideale, e correlativi ai due dogmi fondamentali del  Cristianesimo. I savi della gentilità, sviati tutti più o meno  dalle preoccupazioni del dualismo e del panteismo, o non  ammettevano la realtà del male, o l’avevano per effetto di  un fato invincibile, di un’azione divina, e per lo più non  credevano possibile di porvi ostacolo o rimedio; onde come  legittimo, lo santificavano, o come irreparabile, non ne  cercavano la medicina. La coscienza dei popoli cristiani è  persuasa del contrario; e questa persuasione è così  universale, che eziandio coloro i quali, filosofando a  sproposito, inciampano nel fatalismo e nell’immoralismo del  paganesimo, quando discorrono secondo gli ordini e il genio  delle scienze speciali, in cui valgono, riconoscono nella  natura degli stati anomali ed anormali, e spesso negli uomini  la potestà di correggerli, causando gli esseri verso la loro  condizion primigenia. La discordanza dei corpi organati  dalla perfezione del loro tipo originale, e quindi la  degenerazione maggiore o minore di questo tipo in molte  specie e in moltissimi individui, risulta manifestamente dalle  osservazioni recenti dei filosofi naturali e sovrattutto  dei botanici. Che se la pianta contiene spesso nelle varie  parti della sua struttura i vestigi del primitivo archetipo e gli  effetti di un tralignare consecutivo, che in molte ragioni di  vegetabili è frequente o perpetuo, la natura tutta quanta  rappresenta più largamente questa contrarietà dei due  cicli e i conati delle cose degeneri per ritornare ai loro  principii sotto gl’influssi benefici di una forza riparatrice.  Nell’uso e indirizzo di questa risiede l’arte umana, avvalorata  dai lumi e dai sussidi del Cristianesimo; il quale,  insegnando agli uomini che sono liberi, e avvalorando la  libertà loro con doni superiori, gli abilita a vincere la  natura ribelle, e a ritrarla verso l’eccellenza del tipo natio coi  trovati dell’industria e della dottrina. Laonde dal fisico, che  disarma il cielo delle sue folgori, e doma il fluido più  possente della natura, sino al medico, che ristabilisce nel  corpo umano la turbata armonia della vita, e al criminalista,  che immagina un giure penale, non distruttivo, ma  migliorativo del colpevole, la scienza rende perpetuo  omaggio all’efficacia dell’arbitrio, al principato dello spirito  sulla materia, e dell’uomo sul mondo. Certo l’idea del  riscatto non fu affatto spenta fra i popoli pagani, e quanto  più si rinverte addietro verso le origini, tanto più quel  concetto vivo lampeggia e nelle opere si manifesta; né  altronde mossero quei lavori smisurati e stupendi, le cui  origini si perdono nella notte dell’istoria e dalla fantasia  tradizionale dei popoli si ascrivono a genii, ai numi ed ai  giganti. Tanto è vero che nei tempi propinqui alla  creazione, il genere umano serbò un certo sentimento delle  proprie forze e la persuasione del suo diritto monarcale sugli  esseri che lo corteggiano; benché queste idee non fossero  più corrette e santificate dalla fede dell’imperiato divino  sugli spiriti e sull’universo. Ma quanto l’errore  dell’emanazione trasformato in politeismo e in panteismo  ebbe recati i suoi frutti, gli uomini divenuti mancipii e  adoratori della natura, perdettero la coscienza del loro valore  e destino, e attribuirono quelle moli immense, edificate dai  loro avi, alla mano dei sempiterni. Se non che le generose  credenze non si estinsero affatto nella illustre famiglia  giapetica dei popoli indopelasgici, e specialmente nel ramo  italogreco; onde trassero origine le insigni scuole degli  Asclepiadi, che fiorirono in Cirene, in Rodi, in Cnido, in  Coo, e tutta la medicina ellenica, e l’igiene fisica e morale  dei Mistagoghi e dei Pitagorici, e l’opera dei legislatori  greci, specialmente doriesi, e il sofronisterio, che ideato da  Platone, fu messo in atto, (singolare riscontro), quasi nel  tempo medesimo da Asoco, re samaneo dell’India, e  prossimo di età ad Alessandro, come attestano le  inscrizioni paliche frescamente diciferate. Ma questi barlumi  di religion primitiva sono rari nell’antichità gentilesca, e  contaminati dall’errore che gli accompagna; onde se,  verbigrazia, il greco autor delle Leggi ti parla di un carcere  penitenziale, egli ammette la schiavitù come cosa naturale  e legittima, e nella Polizia vitupera la donna e turba  la famiglia, rimovendo, almeno in apparenza, il pudore e  l’eguaglianza dal maritaggio. Così pure, se Ippocrate  riconosce l’efficacia della terapeutica, egli la deriva dalla  natura artefice, secondo il dogma eracliteo, anziché dalla  virtù libera e intelligente dello spirito, che emenda ed  instaura essa natura coll’uso sapiente e ordinato delle  greggie sue forze; nel che consiste l’idea fondamentale della  medicina moderna; laddove il principio ippocratico della  Fisi medicatrice è solo vero e fecondo, se si sequestra da  ogni ombra di panteismo. Potrei agevolmente moltiplicare  gli esempi; ma credo che questi pochi cenni bastino a  mostrare che le dottrine moderne, eziandio, matematiche e  fisiche, si fondano sui due principii sovrani di creazione e di  redenzione, e su altri pronunziati che derivano da quelli,  quali sono il dominio dell’animo sul corpo e dell’uomo sulla  natura, l’esistenza del male fisico e morale, e la possibilità  di attenuarlo o rimuoverlo, mediante i progressivi incrementi  della scienza e civiltà umana. Dal che conséguita che tali  discipline sono compenetrate, animate e guidate dagli spiriti  cristiani, anche quando i cultori di esse stimano il contrario;  e che quindi il senno europeo è italiano e cattolico per  eccellenza. Dall’Italia uscì il genio pelasgico, che meglio di  ogni altro signoreggiò colla mente e coll’arbitrio sul  mondo, e preluse colle celebri scuole dell’Etruria, della  Sicilia e della Magna Grecia alla gentilezza moderna: dall’Italia uscì pur colla fede  l’ingegno, che instaurò il magistero de’ calcoli e lo studio  della natura, lo diffuse per tutta Europa, l’informò,  l’accrebbe, lo recò a un grado di perfezione dianzi  sconosciuto, e ne trasse per la felicità e la gloria dei popoli  quei frutti che veggiamo. </p>
</div2>

<div2>
<head>L’ITALIA È PRINCIPE NELLE SCIENZE CIVILI.</head>

	<p>Le scienze, che si attengono alla vita civile, essendo  composte di elementi schietti ed empirici, di teorica e di  pratica, di esperienza e di speculazione, hanno per materia  parte i fatti e quello che è, parte le idee, e ciò che  potrebbe e dovrebbe essere. Dall’unione di questi due  componenti risulta la perfezione della politica; la quale, se  dimentica il reale, dà nel chimerico e nell’impossibile, se  dilungasi dall’ideale, cade nel tristo e nel mariuolo, o  almeno si appaga del mediocre, e diventa incuriosa dei  ragionevoli miglioramenti. La conformità delle instituzioni  col reale crea la stabilità loro: il moto di esse verso l’ideale  dà luogo alla perfettibilità, e guidandole di bene in meglio  le fa accostare a quel segno, che non è conceduto  agli sforzi dell’uomo di giungere appieno nelle sue opere. E  ciò che accade agli instituti civili avviene del pari alla  scienza, che in essi si esercita. La quale, appartenendo alla  filosofia mista e avendo per materia gli eventi, (cioè la  natura, e i fatti liberi degli uomini), e le notizie ideali  suggerite dalla ragione, dee consertare queste due parti e  organizzarle insieme armonicamente per ottenere la sua  perfezione, e tornar fruttuosa al vivere civile, mediante l’uso  applicativo dell’arte. L’ingegno greco separò spesso le due  cose, ora trattando l’ideale senza il reale, secondo il costume  di Platone, ora facendo il contrario, giusta l’usanza di  Aristotile e di Teofrasto; e corrispose a sé stesso, e al genio  delle altre sue fatture, dividendo e parvificando, ma  esprimendo con esquisita eleganza di forme, l’antica  idealità pelasgica. La quale, per ciò che spetta alla  politica, si vuol cercare nella scuola italogreca dei  Pitagorici, operatori non meno che speculanti, e avvezzi in  ogni genere di cose a mettere in arte ed in pratica i lor  pensamenti, accordandoli al possibile coi dati reali de’  luoghi e de’ tempi, e mantenendo insieme alla ragione  teoretica la sua sovrana prerogativa. Laddove nell’Italia più  moderna la speculazione fu troppo subordinata alla pratica;  come si scorge in Cicerone; che, sebbene studiosissimo di  Platone, e pellegrino imitatore di esso nei generali, secondo  apparisce dall’opera che stese sulla legislazione, tuttavia,  discendendo ai particolari, colloca l’esemplare nel fatto e  non nell’idea, e propone a modelli del giure e del reggimento  le Dodici tavole e la romana repubblica. Quando lo studio  dell’antichità classica risorse nella penisola cristianeggiata,  il divorzio del pensiero politico e dell’azione tornò in  campo; e si videro nel Machiavelli e nel Campanella due  rari ingegni, l’uno dei quali, sagacissimo nello scrutare i  cuori e i fatti degli uomini, fece poco caso della giustizia,  legittimando i mezzi col fine, e l’altro ideò una utopia così  strana, che avrebbe dovuto intitolarla, non dal sole, ma dalla  luna. Né l’ingegno positivo mancava al frate delle Calabrie,  o il teoretico al Segretario di Firenze; come si ricava da vari  luoghi delle loro opere; ma la mente di entrambi venne  spesso viziata dalla imitazione prepostera degli ordini  gentileschi, e dal poco conto, in cui ebbero, politicando,  quelli del Cristianesimo. La vera scienza civile è quella, che  congiunge e armonizza lo studio profondo dei fatti e degli  uomini coi lumi ideali, secondo lo stile dei Pitagorici e i  dettati dell’Evangelio, guardandosi del pari dalle brutture e  dai sogni, e ingegnandosi di migliorare gli umani instituti,  senza aspirare a una perfezione chimerica. A tal effetto  nessuna nazione è meglio condizionata dell’italiana, dove
<foreign lang="lat">ab antico</foreign>
 una sola forma di vivere politico, (dico  una nella sostanza), ottenne e fiorì stabilmente, ogni  qualvolta le influenze o le armi straniere non vi  misero ostacolo; tanto che per accostarci a quel sublime  modello degli ordini civili, che dee governare e informare la  ricerca dei fatti, noi non abbiamo mestieri di uscire dalla  nostra patria. Io osservo che tutte le aggregazioni organiche  delle forze create esprimono, o almeno debbono esprimere,  un solo archetipo increato, che nella sua generalità  abbraccia ogni possibile ordinamento; tanto che le  differenze che corrono fra le varie specie individue, in cui  esso s’incarna, non riguardano che gli accidenti. Questo  archetipo è l’idea dell’armonia creata, risedente nel Logo,  suscettiva di un numero infinito di modificazioni, e  applicabile a ogni cosa nel giro delle esistenze. Ora il vivere  pubblico, che fu in ogni tempo naturale e nazionale  agl’Italiani, s’immedesima con quel tipo supremo, ed è una  semplice applicazione di esso alla società umana; la quale,  conformandosi a quello, diventa una fedele imagine dell’idea  divina, che risplende nella scienza, nell’arte, nella Chiesa e  nell’universo. Imperocché dall’un de’ lati Iddio  nell’ordinare il mondo e nel costituire la comunità  religiosa, giudaica e cristiana, seguì la stessa norma, che  prepose ai primi consorzi degli uomini, e i cui lineamenti  essenziali si connaturarono alla nostra penisola; e dall’altro  lato l’ingegno umano, creando la scienza e l’arte, non  procede diversamente. Cosicché quell’idea politica, che  negli ordini storici fu pelasgica, etrusca, latina, dorica,  pitagorica e in ogni tempo italiana, è in sé stessa tipica e  divina, com’è mosaica, cattolica, estetica, enciclopedica,  cosmica, e insomma universale negli ordini della realtà  creata e dello scibile umano. Volete privilegi più gloriosi?  La politica così considerata acquista un valore obbiettivo e  grandissimo; imperocché ella si riduce allo studio del tipo  civile, come la fisica è lo studio del tipo cosmico, mediante  la notizia dei fatti umani e naturali, cioè degli eventi e dei  fenomeni, per cui que’ due esemplari concretamente fra  lor si distinguono. E siccome il politico modello è  congenito all’Italia, come nazione, nello stesso modo che  s’immedesima coll’arte, colla scienza, colla Chiesa e  coll’universo, e in nessuna storia tanto riluce, quanto nella  nostra, ne segue che gl’Italiani sono civilmente il popolo  ideale ed esemplare per eccellenza. La politica è una  scienza specialmente nostrale, poiché in nessun luogo si  trova così esquisita quella fusione dell’idea col fatto, che si  ricerca a cansare nello stesso tempo il vezzo empirico dei  pessimisti e i delirii delle utopie  civili.</p>
<p>	L’archetipo divino dell’armonia creata, applicabile a ogni  specie di esistenza, consiste nella riduzione della varietà  più grande alla maggiore unità possibile. La varietà non  avrebbe luogo, se la pluralità degl’individui fosse similare  e parificata per ogni verso: l’unità mancherebbe, se  essi individui non consonassero fra loro per certe doti  comuni di natura, e intorno ad un centro imperiante a  gerarchia non si accozzassero. Così nel mondo sidereo la  svariata e mobile popolazione dei pianeti e dei soli punta  intorno ad un mezzo di attrazione unico ed immoto: nel  mondo organico signoreggia sulle singole parti un archeo di  vita: nel mondo spirituale il concilio delle menti finite e  libere è illustrato e premosso da un’intelligenza infinita: nel  mondo religioso la moltitudine suddita o ministrante  ubbidisce al pontefice, successore di Aronne e di Pietro: nel  mondo scientifico, tutte le discipline si raccolgono intorno a  una scienza prima, tutte le forme subalterne intorno a una  formola suprema, e in questa formola stessa, i concetti  racchiusi nella sua moltiplice unità sottostanno a un’idea  superiore e assoluta; e in fine nell’universo tutto quanto le  forze create di ogni genere sono prodotte, mosse e governate  da una forza onnipotente e creatrice. Altrettanto ha luogo  nel mondo dell’arte; dove la città, il tempio, l’ode, il  dramma, l’epopea e ogni altro gentile artificio, alla stessa  legge ideale soggiacciono. Ora il tipo del governo nazionale  d’Italia consta di quei due elementi, cioè dell’unità  monarchica e della varietà aristocratica, gerarchicamente  disposta e coordinata; onde venne dai doriesi e dai  Pitagorici raffigurato nel concetto del Teocosmo, come la  politica fu avuta da loro per imagine e sorella  dell’astronomia e della musica. L’idea medesima si ritrova  sottosopra nella Cina, dove il monarcato perseverò più  che altrove conforme alla patriarchia primitiva, e dove la  musica, inventata o ristorata da Confusio, è pure avuta in  conto di un emblema e di uno strumento politico, e cammina  sostanzialmente sui canoni pitagorei<note place="foot"><p>
<foreign lang="fra"><hi rend="italic">Mém. de l’Acad. des Inscr., tom. XXXVIII,  part. II, pag. 286, 287, 288. Mém. concern.  l’hist. des sciences etc., des Chinois, par les mission de  Pékin. Paris, 1779, tom. VI, pag.  164-167. Roussier, Mém. sur la musique des  anciens, etc.</hi></foreign>
.</p></note>. La monarchia e  l’aristocrazia sono il principio della quiete e del moto, della  stabilità e del progresso civile; onde l’una n’è il fulcro e  l’altra la molla. Ma il principato non sarebbe stabile, se non  fosse ereditario, od almeno organato in modo, che l’elezione  non muova dal popolo, e abbia luogo ordinatamente, senza  gare e tumulti: il patriziato non sarebbe progressivo e  perfezionativo, se dal caso della nascita, e non dai meriti  dipendesse. L’eredità e l’elezione insieme accoppiate danno  agli stati quella consistenza e quella vita, quel riposo e quel  movimento che del pari richieggonsi a renderli potenti,  tranquilli e felici. Questo tipo di governo ideale, che soli  forse i Doriesi, specialmente italioti, e i Cinesi seppero  abbozzare fra i popoli gentili, venne mandato ad effetto della  società cristiana nel suo spirituale e divin reggimento. Il  quale, secondo la sentenza del Bellarmino, partecipa alle tre  forme politiche, e risponde a quell’idea del governo misto, di  cui si vide un saggio negl’instituti dorici di Creta e  della Laconia, e che al dire di Cicerone informava  pure gli ordini romani; benché, giusta il cenno di un più  profondo estimatore, fosse meglio agevola il lodarla che il  rinvenirla<note place="foot"><p> Tac. Ann., IV, 33. </p></note>. Conforme a questo  ordinamento la giurisdizione apostolica, posseduta dal Papa  nella sua pienezza, si dirama elettivamente nel corpo della  Chiesa per i minori pastori e crea la comunità dei fedeli; i  migliori dei quali, mediante l’elezione, vengono assunti ai  gradi supremi del sacerdozio. In questa esaltazione dei  subalterni, governata dai meriti e fatta elettivamente da chi  sovrasta, risiede il principio popolare della società cristiana  avvertito dagli statisti cattolici; imperocché la sola  democrazia ragionevole e accordante colla saldezza e  durabilità dei governi è quella, che colla virtù  dell’ingegno e dell’animo in aristocrazia si trasforma. Onde  errano coloro, che vogliono rinvenire nella costituzione  ecclesiastica un ingrediente democratico, distinto  sostanzialmente dall’aristocratico, e non soggetto al  principio monarcale e supremo. Certo, se non fossimo  avvezzi dall’infanzia e connaturati ai miracoli delle idee  cattoliche, dovrebbe parerci maraviglioso il vedere che il  seggio più eccelso del mondo è spesso occupato da un  popolano, dove il trono più meschino è quasi sempre un  privilegio di qualche stirpe dominatrice. Nel giro della  società temporale l’idea cattolica non può essere attuata,  senza alcuni temperamenti, atteso l’imperfezione della  materia, a cui si applica, e la disproporzione di essa verso  l’eccellenza di quel sublime esemplare. Il precipuo dei quali  è l’eredità del soglio, sostituita saviamente alla elezione;  imperocché dovendo la monarchia per principale ufficio  puntellare lo stato, dandogli forza e saldezza, verrebbe meno  lo scopo di essa, se il trono di uomo in uomo si tragittasse  per un deletto aristocratico o popolano, che snerverebbe lo  stato colle brighe e colle corruttele, o coi tumulti e colle  guerre civili lo porrebbe a ripentaglio. La monarchia elettiva  fra gli uomini corrotti è il pessimo dei governi, perché  suppone che essi uomini siano quali dovrebbero essere, ma  non sono mai in effetto: che se nella società ecclesiastica, e  in quel reggimento che le è congiunto, il contrario ha  luogo, ciò nasce dal modo, con cui vi  si fa l’eletta, dall’uso antiquato di essa, dalla legge del  celibato che l’accompagna e dall’autorità speciale della  religione. Ma per lo stesso motivo, onde il principato non  può ottenere il suo intento, se non ereditario, l’aristocrazia  dee corrispondere ai due cardini fondamentali della società  degli spiriti, cioè all’eguaglianza naturale degl’individui di  ogni specie e alla diseguaglianza acquisita mediante i meriti  e i demeriti. Il che non può avvenire, se ella non è fondata  nell’uguaglianza civile, e se le sue schiere, aperte a ciascuno,  non si chiudono ai men buoni; perché quantunque  molti possano appartenere al novero degli ottimati, pochi si  trovano che il siano in effetto. Essa quindi si oppone del pari  al patriziato feudale e alla democrazia plebea; le quali  instituzioni, in apparenza così diverse, si somigliano per la  sostanza, in quanto fanno dipendere la dignità e il potere  dalla nascita, dalla sorte, dalla forza, e non dai veri pregi  dell’individuo. Si avverta però che il patriziato ereditario,  reliquia dei feudi, non può essere spento, dov’è radicato  da lunga consuetudine; cosicché dee far parte  dell’aristocrazia nazionale, ma non costituirla; ché uno  stato, il quale non abbia altra nobiltà che quella del sangue,  è costretto a vegetare e vicino a perire. Sia dunque il  patriziato ereditario un membro dell’aristocrazia civile; ma  non unico, né principale, perché i primi gradi alla virtù e  all’ingegno appartengono, senza il cui corredo la sorte della  nascita non merita privilegi né onori, giusta i dettati del  retto senso e gli oracoli dell’Evangelio. In ogni stato politico  la sovranità dei rettori è soltanto rappresentativa e  ministeriale della sovranità assoluta e suprema di Dio,  risalendo per una investitura esteriore sino alle origini del  genere umano, e connettendosi per tal modo col fatto divino  della creazione<note place="foot"><p> <hi rend="italic">introd. allo studio della filosofia</hi>, tom. 11, pag.  241, segg..</p></note>. In questa vicenda e  trasmissione della sovranità primigenia, la sua radice è  sempre la stessa, ma la sua forma può variare e dilungarsi  più o meno dal tipo primordiale e celeste del primo ciclo,  cioè dal patriarcato congiunto coll’elezione. Qualunque sia  però la modificazione accidentale del potere sovrano, esso  non può legittimamente travasarsi, se non segue nel suo  moto il processo della formola ideale, discendendo prima di  salire, e passando dal principe nel popolo, prima di  rinvertire dal popolo al principe. Il dogma della sovranità  popolare contraddice al tenore originale della scienza e del  mondo, e si accorda soltanto col panteismo rigido, il cui  processo negli ordini reali e ideali movendo dall’esistente  verso l’Ente, importa in politica un moto corrispettivo dai  sudditi ai governanti. Il passaggio della sovranità dal  principe nel popolo succede mediante l’esplicazione del  principato, che operando a guisa di elemento dinamico, crea  e coordina a magisterio organico tutto il corpo della nazione.  Quindi occorrono due cicli politici, corrispondenti ai due  cicli creativi<note place="foot"><p> <hi rend="italic">introd. allo studio della filosofia</hi>, tom. 11, pagg.  259, 297, 298.</p></note>, e ai principii di  creazione e di redenzione; giacché la sovranità, formato il  popolo, compone la civiltà sua, e traendone di mano in  mano un’aristocrazia elettiva, che partecipa alla somma  potenza, lo redime dalla barbarie. L’aristocrazia è l’idea  mediatrice, che lega insieme gli estremi in ambo i cicli;  giacché il potere sovrano, con cui il principe crea il popolo,  si esercita per mezzo degli ottimati ereditari, i quali  ritraggono della paternità regia, e dai Romani si  chiamavano padri della repubblica; come la partecipazione  del popolo al principato si effettua per via degli ottimati  elettivi; onde i patrizi latini, arrolati fra i padri civili della  patria, coscritti si appellavano. Dal che si vede che  l’assunzione del popolo al principato, propria del secondo  ciclo, non si dee intendere a senno dei democratici, quasi  che la sovranità dalle regioni infime del vivere sociale  trapassi alle somme; ma sì bene in modo contrario; in  quanto cioè il giure politico, che viene ai migliori,  comunicato, emana sempre dal principe. Imperocché il  popolo non può utilmente gustare l’imperio, se non  lasciando di esser plebe, nobilitandosi, e diventando  aristocratico per via dell’elezion discendente, onde chi siede  nei primi gradi va a cercare il vero merito anche negli ultimi,  e a sé sollevandolo, gli comunica un raggio della sua  maestà. La trasformazione del popolo in aristocrazia  naturale, mediante l’incivilimento, e dell’aristocrazia naturale  in civile, per opera dell’elezione, si stende per tutti i rami del  potere sovrano, e si effettua nell’esecutivo per mezzo del  municipio, nel giudiziale per via dei giurati, nel legislativo  colle assemblee deliberanti o consulenti, e universalmente  coll’opinione e colla stampa. L’uscita di una nazione dal  primo ciclo e la sua entrata nel secondo hanno luogo,  quando ella comincia ad aver la coscienza di sé medesima,  e la sua personalità civile è sufficientemente composta e  matura. La personalità è nelle forze intellettive il  compimento della creazione, il punto che divide i due cicli  della medesima, l’ultimo momento dinamico dell’epoca  cosmogonica. e il primo del periodo mediano della loro vita.  Ella corrisponde nei popoli a ciò che è l’uso perfetto della  ragione negl’individui, e a quello che fu nella storia del  mondo la comparita dell’uomo sopra la terra, quando la  natura organica, sorda e cieca per sé stessa, acquistò per  la prima volta nel principio informante di esso uomo  pensiero e sentimento. Ma la personalità, come cosa  concreta, non può verificarsi attualmente in una  moltitudine, che è un essere collettivo e quindi astratto, se  non in quanto s’incarna in un individuo, cittadino, principe  o pontefice; il quale è quasi il cerebro, in cui confluiscono  le fila nervose della vita politica, diffusa per le varie  membra, e incapace di senso, se non è in uno raccolta. Nel  primo ciclo la personalità civile risiede nel capo e  formatore della nazione, e tutta in lui si racchiude; laddove  quando incomincia il secondo, essa spunta negl’ingegni  grandi e privilegiati delle classi inferiori. Ma siccome il  principato civile muove dal pontificato, ed è opera sua,  tanto che le nazioni nel primo loro periodo vivono  conglutinate col capo religioso, prima di sussistere nel  politico; perciò è naturale che il pontefice sia più tardi la  coscienza del popolo, come fu a principio la coscienza del  re. Così il Papa fu per ben due volte l’intimo senso e il  senno d’Italia; prima, allorché mansuefece e ordinò  cogl’influssi cristiani le barbariche turbe dei  conquistatori, trasformandole in regni stabili e civili; poscia,  quando assunse la causa delle nazioni già assodate e  tutelò le instituzioni nascenti e popolari dei municipii,  delle leghe e delle repubbliche. Egli fu adunque dittatore e  tribuno, e come tale, antesignano dei due cicli; e nel primo  l’opera sua precedette quella degl’imperatori, come nel  secondo quella dei popoli; onde veggiamo nella storia i  nomi ieratici di Gregorio magno e d’Ildebrando andare  innanzi, l’uno al nome imperiale di Carlo e l’altro al nome  popolano di Dante, e cominciare il periodo sacerdotale della  civiltà italica, come i due ultimi contrassegnano la vicenda  regia e repubblicana del periodo laicale di essa. Il Papa è  adunque la coscienza civile e perpetua d’Italia; la quale non  può tornar consapevole di sé medesima, se non mediante  il principio divino, che l’informa; perché coscienza importa  vera scienza; onde civiltà e religione sono indivise nella  penisola, né posson vivere scompagnate. Lo scadere d’Italia  incominciò col declinare civile delle somme chiavi, né  avrà termine, sinché queste non ricovrino l’antico uso,  riaprendo la divina fonte del sapere e del diritto ai popoli ed  ai lor conduttori. Perciò la perfetta forma del governo  italico non può risultare dall’accordo del senno  aristocratico col principato, se in preminenza di onore e di  cultura. ai regni non sovrasta il triregno,  mediante quella civile e perpetua alleganza, il cui concetto  antichissimo è pur cattolico ed italiano, come ho mostrato  nella prima parte di questo ragionamento.</p>
<p>	Benché la monarchia cristiana, per le cagioni discorse,  non possa esprimere il tipo ideale colla medesima  perfezione, che si trova nella società ecclesiastica, tuttavia  essa vince incomparabilmente di virtù e di pregio quella  del paganesimo, porgendo una prova cospicua della  eccellenza propria degl’instituti evangelici, e della loro  efficacia nel migliorare il vivere degli uomini. Imprima  giova il notare che l’odio contro la monarchia e la  predilezione per lo stato popolare, che invalsero, non ha  gran tempo, in Francia e in Italia, e durano ancora presso  alcune sette, nacquero, non solo dalla corruttela dei moderni  principati, ma in parte ancora dalla torta intelligenza e dalla  prepostera imitazione dell’antichità romana e greca.  Imperocché gli scrittori di tale età odiano e vilipendono la  monarchia paganica e orientale, che sta loro in sugli occhi;  ma non si mostrano meno avversi alle licenze e al  dispotismo della plebe; onde accarezzano quel principato  ideale, il cui concetto risaliva alle origini doriche e  pelasgiche, lo colmano di lodi, lo levano a cielo, come  l’ottimo de’ reggimenti, e si rallegrano quando ne occorre  loro alcun saggio, ancorché imperfetto, nelle istorie, o fra  gl’instituti coetanei. E senza risalire ad Omero, amico dei re,  ossequientissimo alla maestà loro, e sferzatore tanto  fino quanto acerbo e implacabile dei demagoghi nel  personaggio odioso e ridicolo di Tersite, ciascun sa che la  forma del governo pitagorico era regia, come quella di  Tagete e di Egimio, onde nacquero le realtà temperate dei  legislatori tirrenici e dorici nell’Etruria, in Roma, in Creta e  nella Laconia. Platone fu in ciò, come nel resto, pitagorico;  e benché qual cittadino di repubblica, fosse costretto di  velare i suoi sentimenti, la propensione verso il principato  civile trapela nella sua vita, non meno che negli scritti, ed è  il dogma arcano della sua politica. E veramente la  democrazia e il politeismo sono due sistemi correlativi, due  applicazioni diverse del medesimo concetto, due  conseguenze dell’emanatismo degenere, nello stesso modo  che la monarchia divina e il principato politico rispondono  alla dottrina pelasgica del Teo, espressiva, benché in modo  imperfetto, della prima formola. La restituzione dell’unità  primitiva negli ordini della religione, come in quelli dello  stato, è lo scopo secreto e acroamatico della sapienza  pelasgica, dalle scuole italogreche della nostra penisola sino  alle sette ellenicoegizie di Alessandria; fra le quali  geograficamente e cronologicamente tramezza l’attica  famiglia, capitanata da Socrate, onde uscirono non solo i  filosofi, ma gli statisti e gli oratori, aspiranti a introdurre, il  governo unitario nella repubblica, come nel mondo, e ad  accordare la libertà col principato. Questa idea predomina  così nelle lucubrazioni metafisiche e cosmologiche degli  stoici, come negli scritti d’Isocrate, benché liberissimo,  nella vita pubblica di Focione, e sovrattutto in Demetrio di  Falera; col quale la letteratura e la sapienza pelasgica  passarono dalle foci del Cefiso a quelle del Nilo, e sotto la  protezione di un principe greco fecero connubio colle  dottrine orientali. E io credo che agli influssi della politica  acroamatica dei savi greci sull’opinione delle classi colte si  debba attribuire in gran parte il prevalere della Macedonia  monarchica sulla Grecia popolana, e la fortuna straordinaria  di Filippo e di Alessandro; imperocché, se Demostene non  vide in essi che i barbari distruttori della libertà e della  patria, altri ci ravvisò il principio dell’unione greca, e quasi  un rimedio ammannito dalla Providenza alla corruttela  pubblica e privata degli stati popolari; e Aristotile uscito  dalla scuola platonica, poté confidarsi che il suo eroico  alunno dovesse mettere in atto l’ideale pitagorico, e acquistar  la lode, datagli alcuni secoli appresso con licenza rettorica  da Plutarco, di conciliatore dell’Oriente coll’Occidente, e di  pacificatore dei popoli barbari e civili. Presso i Romani  l’odio del nome reale fu maggiore che presso i Greci,  dappoiché la famiglia peregrina dei Tarquinii fece del re un  tiranno; onde in Tacito l’epiteto di regio porta seco il  concetto di ogni bruttura e scelleratezza. Ma l’illustre storico  confessa d’altra parte che la disfatta repubblica dovea a’  suoi tempi reggersi da un solo; e se abbomina la trista  successione della famiglia Giulia egli commenda il  fondator della Flavia, e saluta qual restitutore e secondo  padre della monarchia di Romolo e verificatore dell’antico  ideale italiano, il magnanimo principe, che primo seppe  comporre la libertà coll’imperio. Vedesi insomma che egli,  come tutti i grandi scrittori greci e romani, che lo  precedettero, distingue il principato civile degli Occidentali  dal dispotismo proprio di Oriente; e questo solo condanna;  come si raccoglie da ciò che tocca di alcuni stati germanici,  che dalla libertà tralignavano, e de’ barbari regni  coetanei dell’Asia minore, dell’Armenia, dei Parti, e di altri  popoli subsolani. Né la monarchia orientale fu sempre  cattiva; imperocché, come ogni forma politica ha le  qualità dei principii religiosi, da cui deriva, così il  dispotismo della gentilità, che fu pessimo, quando ebbe per  fondamento il panteismo schietto, riuscì per contro  tollerabile, quando venne temperato dal dualismo o dalle  reliquie delle prime tradizioni. Nel primo caso la monarchia  si connette col dogma dall’avatara, e col sistema  dell’emanazione: il principe è venerato, come  un’umanazione vivente e personale di Dio, o almeno come  un essere originato da stirpe celestiale, sovrastante per  natura agli altri uomini, e quindi meritevole, non di  semplice ossequio e di sudditanza, ma di adorazione e di  servitù. L’omaggio, riuscendo per tal modo un’idolatria  verso l’arbitrio dell’imperante, dee aprire il varco ai più  orribili eccessi; come si vede essere accaduto fra le nazioni  camitiche antichissime, e presso alcuni popoli giapetici, che  raccolsero il loro retaggio. Se non che, il panteismo fu  talvolta mitigato da parecchi residui della fede primitiva, che  lo resero più ragionevole ed umano; come appo i Buddisti,  almeno nel loro fiore; quando il genio contemplativo e  mansueto del Samaneismo, e la dottrina della salute  universale, inspirarono quelle pietose e benefiche riforme, di  cui trapelano le tracce nelle memorie e nei monumenti di  Ceilan e dell’India continentale. Lo stesso effetto nasce dal  dualismo, che rammorbidando il dettato dell’unità suprema  colla pugna di due principii sottostanti, mise in salvo la  libertà umana, e pareggiando sostanzialmente la  personalità del suddito a quella del regnante, raccorciò  l’intervallo che gli divide, e rappresentò la legge, non come  arbitrio di un solo, ma qual ragione universale e divina. A  tal sorta di culto si riferiscono la civiltà zendica e la cinese;  oltre quella dei Pelasghi, che fu propria di Occidente. Ma la  monarchia persiana, che ai tempi di Ciro giunse al colmo del  suo chiarore, tralignò sotto i successori di lui, non tanto  per intrinseco vizio, quanto per le influenze straniere; le  quali non è da stupire che corrompessero gli Achemenidi,  quando guastarono il regno del popolo eletto, fin dal suo  terzo posseditore, benché ivi le ortodosse credenze intatte  signoreggiassero. La monarchia cinese porge l’esempio più  illustre che si conosca del governo ideale fra i popoli pagani;  come quella che, reggendosi sui due perni del  principato ereditario e degli ottimati elettivi, rende imagine  del patriarcato primigenio, cresciuto a stato di nazione,  senza perdere i suoi primi lineamenti, e senza passare per la  trista vicenda degli ordini castali. Due sono le cagioni  precipue, onde i Cinesi non corsero per le mutazioni  politiche delle altre genti eterodosse. L’una, la dottrina  morale e dualistica di Confusio, che contrabbilanciò la  scuola antichissima del Tao, (identica probabilmente al  Samaneismo dei primi Buddi), e prevalse assolutamente  nella classe dei governanti; l’altra, che la Cina non fu mai  conquistata, se non molto tardi, quando gli ordini politici  erano così radicati, e la moltitudine degli abitatori tanto  grande, che lo stato antico non poteva più essere sconvolto  da barbari invasori. Ora la causa principale del reggimento a  caste si dee attribuire alla diversità delle stirpi, e alla  dominazione violenta delle une sulle altre, come ho  dichiarato altrove<note place="foot"><p> <hi rend="italic">Introduz. allo studio della filosofia</hi>, tom. 11,  pag. 429, 430.</p></note>. Affermando che la  Cina non fu travagliata dalla conquista nei primi tempi,  eccettuo lo stabilimento dei gialli coloni, vincitori del Miao  aborigena, forse negricante e Camita; ma questi o fu distrutto, o rincacciato fra i montiso ne veggono le probabili reliquie ne Sanmiao dei dì . e ridotto a sì piccol numero, che lo stato castale  non poté radicarvisi, né alterare l’egualità civile dei  nuovi occupatori. Non sarà fuori di proposito il riandar  brevemente le note più cospicue della monarchia ideale,  che abbozzata in fantasia e tentata dai Doriesi e dai  Pitagorici, fu messa in atto dal Cristianesimo, e condotta a  compimento. La monarchia cristiana è legittima e fondata  sul diritto, non sull’usurpazione, né sulla violenza. I suoi  titoli risalgono per una successione d’investiture legali sino  alla società dei primi uomini, che stabilita da Dio ricevette  col linguaggio e colla notizia del vero ideale quel primo  giure civile e politico, che venne tramandato di generazione  in generazione a tutti i popoli succeditori. Così ogni  principato, che giuridicamente sorge, trae la sua autorità  dal principio di creazione, mediante il patriarcato primitivo e  divino, di cui è l’imagine, e che conteneva in germe tutti i  reggimenti futuri, come la prima coppia racchiuse  potenzialmente tutto il genere umano. Che se i principii  storici di un regno furono illegittimi, perché opera di armi  ingiuste, della frode, della forza, della conquista, essi  vennero legittimati come prima furono riconosciuti dai  poteri superstiti della nazione, dalle sovranità interiori ed  esteriori, e sovrattutto dalla divina balìa della Chiesa, la  quale possedendo colle sue chiavi la pienezza di ogni  diritto, può supplire straordinariamente a ciò che manca  talvolta dal canto della natura e degli uomini.  Perciò le monarchie cristiane sogliono incominciare  coll’augusta cerimonia della consacrazione; la quale è quasi  un sacramento civile, con cui il potere ieratico conferma i  diritti preesistenti, e dove manchino, o in qualche parte  difettino, li compie o li conferisce. Imperocché le  dominazioni nascendo spesso dalla conquista o dalla  violazione di un dominio anteriore, e crescendo fra le  contese e le pretensioni contrarie di altre potenze, ne deriva  un viluppo di giurisdizioni pugnanti così complicato, che  vano sarebbe per ordinario il volerlo districare, se l’autorità  divina non soccorresse, autenticando il fatto, e supplendo a  ciò che può mancargli in ordine al diritto. Tal è lo scopo  politico della sagra dei principi, divinamente  istituita nell’antico popolo eletto e umanamente riassunta in  alcuni stati cristiani; la quale non suppone già che il diritto  anteriore non abbia luogo, ma lo rafferma, lo santifica, e a’  suoi difetti rimedia e supplisce.</p>
<p>	La monarchia cristiana è paterna, e si appoggia  principalmente all’amore reciproco del principe e dei popoli.  Il comando e la sudditanza sono in lei addolciti e sublimati  dall’affetto più nobile e sacro, qual si è quello che stringe  insieme gli uomini, secondo che essi danno altrui o ricevono  il bene supremo della vita. Per quanto i cattivi principi si  sforzino di annullare quel carattere augusto di paternità  impresso sulle loro fronti, il cancellarlo affatto non è in  loro potere; onde i tiranni cristiani possono parer tollerabili,  se ragguagliansi a quelli del gentilesimo. Certo Falaride,  Diegillo, Nerone, Feitì e simili mostri sono impossibili  anche sul trono, dove regna la Croce. Quindi il vincolo  principale, che lega i popoli cristiani coi dominanti, non è  il timore, ma l’ossequio spontaneo e il debito della  coscienza. La forza è certo necessaria in ogni società per  affrenare i tristi e gli sconsigliati; ma siccome uno stato,  dove i più de’ cittadini fossero spensierati o ribaldi, non  potrebbe durare, il capital fondamento della monarchia  cristiana è l’affetto sincero e l’omaggio spontaneo verso la  divina prerogativa del principe. Perciò tal monarchia è  nazionale, cioè concorde al volere e al senno della nazione,  non imposta e conservata da cieca usanza, da frode e da  violenza. Il principe vi è congiunto al suo popolo, come il  capo alle membra, con un commercio intimo, soave,  continuo, indiviso, perenne, da cui nascono, la vita e l’unità  personale dello stato, e il suo incesso confidente e sicuro  nella via dell’incivilimento. Il che porge eziandio nobiltà e  decoro alla ubbidienza e sudditanza; le quali sono vili ed  abbiette, se muovono solamente da cupidigia di favori e di  guadagno; scusabili, ma non lodevoli, se da timore; laddove  diventano onorevoli, dignitose, sublimi, e possono innalzarsi  al grado di virtù eroica, se nascono dal pio  sentimento del dovere; perché, stando nei primi  termini, l’ossequio verso chi regna riguarda pure l’uomo,  cioè un nostro pari di natura, di riscatto, di fine ultimo e  sopramondano; laddove nell’ultimo caso, esso mira a Dio, e  trae da questo riguardo la dignità e la santità della  religione.</p>
<p>	La monarchia cristiana è civile, e non che tendere menomamente a indebolire o  distruggere i moltiplici diritti degli uomini, n’è il vincolo,  la guardia ed il patrocinio. Siccome ha sudditi, ma non servi  né schiavi, ella è sì lontana dal togliere a nessuno la  proprietà e la libertà civile, che guarentisce e tutela  amendue questi diritti, onde nasce la personalità sociale  dell’uomo e del cittadino. Perciò i popoli retti da scettro  cristiano mantengono il loro genio nazionale, hanno una  vita, un moto, un volto loro proprio posseggono  un’autonomia proporzionata alla loro indole, e sono  insomma nazioni, non greggie, ne moltitudini informi e  disordinate; ed è ufficio del principe il reggerli, informarli  e rappresentarli, come corpi semoventi e liberi, non  l’assorbirli in sé stesso, togliendo loro ogni spontaneo  movimento. All’incontro nelle monarchie orientali, dove  signoreggia il principio del panteismo, un solo uomo è,  proprietario, libero, ed ha titolo e atto di persona: tutti gli  altri, essendo mancipii, e piuttosto cose, che uomini non  hanno il dominio, ma l’uso della vita e dei beni loro.  L’inviolabilità riconosciuta della libertà individuale e  della proprietà, è una delle note più splendide dei  governi cristiani: onde gli stati, in cui tali diritti non  vengono bene stabiliti né estesi a tutti i cittadini, sono  ancor costituiti per tal rispetto fuori degli ordini del  Cristianesimo.</p>
<p>	La monarchia cristiana è temperata e aliena dall’eccesso  e dall’abuso della potenza. La regola, che l’indirizza, e il  freno, che ne impedisce i trascorsi, possono variare, secondo  i luoghi e i tempi, e consistere in istituzioni, che ristringono  l’autorità del principe, o in certe leggi fondamentali, ch’egli  non può violare, o almeno nella forza dell’opinione, della  stampa, della consuetudine e delle credenze.  Quest’ultimo ritegno è sopra tutti efficacissimo, e senza di  esso gli altri non bastano o soverchiano, perché vengono  facilmente elusi da chi comanda, o trapassando il segno,  troncano i nervi del suo potere e ne offendono la maestà.  L’equilibrio dei poteri politici, quando la sovranità è  spartita, riesce un sogno, se la bilancia non è governata e  contemperata a misura dalle religiose opinioni; le quali sole  hanno virtù di ammoderare i voleri degli uomini e  preservar gli stati non meno dalla signoria dispotica, che dai  civili rivolgimenti. Perciò fuori del Cristianesimo, se il  panteismo predomina, come per lo più in Oriente, il  potere di un sol uomo indiato e smisuratamente alzato sulla  turba dei servi vassalli, traligna facilmente in tirannide: se il  dualismo prevale, come presso gli antichi Italogreci, la  monarchia ha poca quiete, corta vita, e dà luogo  agevolmente ai torbidi ed instabili governi della plebe, che  menano lo stato a perdizione, aprendo il varco al dominio  violento e sfrenato di un sola, o all’invasione straniera. La  sola religione, che osti parimente ai due eccessi contrari  coll’efficacia delle sue dottrine, è il Cristianesimo, che  accorda l’uno col moltiplice nello stato e nel mondo,  mediante il principio di creazione. Laonde fa ingiuria alla  monarchia cristiana chi la confonde col dispotismo, o la  qualifica per assoluta, pigliando a rigore questo vocabolo;  giacché il solo reggimento, a cui convenga cotal  denominazione, è quello del cielo, l’assoluto  essendo in ogni genere di appartenenze una proprietà  incomunicabile della divina natura. Nei principati, che  vanno a norma dell’Evangelio, il potere sovrano, ancorché  sia raccolto nella persona del principe, non è assoluto,  come quello che vien limitato dal giusto, dal convenevole,  dall’onesto, dalle leggi ecclesiastiche, dalla religione, dai  civili consigli, e in fine dall’opinione pubblica, che  esprimendo il dominio della ragione sulla forza, regna più  o meno in tutti i paesi cristianamente educati.</p>
<p>	La monarchia cristiana è aristocratica e si avvantaggia  del senno dei migliori nelle sue operazioni. Essendo  impossibile che un principe, per quanto sia ingegnoso ed  attivo, non si aiuti più o meno dell’altrui parere, s’egli non  è sollecito di cercare quello degli uomini buoni e prudenti,  cade di necessità in preda alle suggestioni degl’inetti, dei  tristi e dei vili. L’aristocrazia, con cui il principe munisce e  rinforza il suo trono, dee essere composta dei veri ottimati, e  quindi principalmente elettiva; né il patriziato ereditario,  dove occorre, può partecipare a tal onore, se non congiunge  i pregi dell’ingegno e dell’animo ai privilegi del sangue e ai  vantaggi della fortuna. Le prerogative ereditarie si addicono  alle forze cieche e fatali, e costituiscono la sola gerarchia  possibile fra loro; ma dove concorrono conoscimento ed  arbitrio, ivi la diseguaglianza, (dal trono in fuori), dee essere  effetto di equa e libera elezione. Il modo, in cui l’opinione  degli ottimi si esprime nelle monarchie, può variare assai,  secondo l’indole e conformazione loro; ed ora può  consistere in certe assemblee deliberanti e rappresentative;  ora in semplici consulte; talvolta esercitarsi colla sola  parola, tal’altra eziandio colla stampa. Ma in questa o in  altra maniera il concorso dei migliori ha sempre luogo nei  paesi cristiani; e un governo, come quello dei cattivi Cesari  dell’antica Roma o dei principi orientali, dipendente dai loro  capricci o dalle tresche dei creati di corte, dei cagnotti, delle  meretrici, quando venne introdotto in qualche parte  della Cristianità ebbe pochissima vita, e aperse l’adito a  violente e sanguinose rivoluzioni. Le quali tosto o tardi  succedono negli ordini della civiltà nostra quando i  portamenti di chi regge si sequestrano dal senno pubblico;  di cui il principe non dee già essere il rivale né  l’avversario, ma il braccio e l’esecutore. E affinché  l’aristocrazia naturale dei popoli culti possa esercitare più  facilmente le sue vitali e salutifere influenze nel corpo della  repubblica, uopo è che sia ordinata a gerarchia per forma,  che i carichi, i gradi e le dignità dei cittadini corrispondano  ai meriti loro e non vengano distribuiti dal capriccio, dal  favore o dal caso.</p>
<p>	La monarchia cristiana è popolare, in quanto mira al  bene del popolo, e specialmente delle classi più numerose  ed infelici; nelle quali a esempio di Cristo suo institutore,  essa pone il suo affetto e le sue compiacenze. L’aristocrazia  nei regni bene ordinati è un semplice mezzo di cui il  popolo, e sovrattutto la plebe, è l’ultimo fine. La plebe è la  parte più sacra delle nazioni, perché è la più degna  insieme e la più misera; la più degna, perché i suoi  sudori alimentano tutto lo stato, e senza di essi il potente, il  nobile, il ricco non potrebbero vivere, non che oziare e  godere; la più misera, perché a lei tocca un minimo frutto  delle sue fatiche. A questi titoli di giustizia e di gratitudine,  che rendono sopra ogni altro ceto commendabile la plebe, si  aggiungono i precetti dell’Evangelio; imperocché, se i  poveri, i derelitti, gli sventurati sono, giusta la sentenza di  Cristo, la parte più preziosa della Chiesa e del regno de’  cieli, egli è troppo assurdo che vengano riputati per la più  negletta e spregiata della società umana. Qual principe  adunque non considera la plebe, come la porzione più cara  ed eletta della sua civil figliolanza, è indegno del nome di  uomo e di cristiano. Certo lo spettacolo della società  temporale, dove chi più travaglia e affatica è più  angustiato e spesso manca del necessario vitto, non che di  ogni ricreamento e conforto, sarebbe orribile e disperante, se  questa mortal vita non fosse un breve transito, un aringo di  merito, un stato di prove e di tirocinio. Ma se la Providenza  riserva un’eternità di compenso a chi tollera cristianamente  le corte ingiustizie di fortuna, ciò non esime gli uomini, e  sovrattutto chi governa, dal grave obbligo di ripararvi per  quanto è in suo potere. Alcuni utopisti tengono per buon  rimedio a questo disordine un assoluto rivolgimento degli  ordini sociali; quasi che un tal ripiego, oltre le orribili  violenze che porterebbe seco, potesse riuscire ad altro che a  traslocare le condizioni plebee dagli uni negli altri, in vece  di abolirle, e a fare sottosopra il medesimo effetto delle  conquiste barbariche; quasi che la proprietà e la  diseguaglianza delle fortune non siano assolutamente  inseparabili da ogni vivere civile, dalle leggi della nostra  natura. Altri, meno immoderati, si confidano di poter  medicare il male, introducendo gli ordini popolari, e dando  alla plebe i primi uffici della repubblica; il che è un  farmaco omeopatico, che non so quanto possa giovare,  perché l’infelicità della plebe essendo effetto in gran parte  della sua ignoranza, non pare che rimediar vi si possa,  surrogando il ceto più rozzo al senno della nazione. La  storia mostra che le democrazie, se non son piccolissime,  han corta vita; e che la libertà plebea o distrugge sé  stessa, o apre la via ai forestieri. Ora è poco savio consiglio  l’indebolire il governo, per sollevare la plebe, come se plebei  o nobili potessero essere felici, quando lo stato scade o  periclita, e soggiace alla tirannide intestina od esterna. Resta  adunque che gl’interessi del volgo siano affidati a chi gli  sovrasta; e se questo è un misero compenso per l’effetto che  ne suol risultare, (l’esperienza ci sforza a confessarlo), esso  è pur troppo il solo possibile; perché, se ciò che i grandi  fanno a pro dei piccoli per ordinario è poco, quel che si  può aspettare dai piccoli in proprio vantaggio è nulla. Io  credo adunque savissimo quell’apotegma, che dice tutto  doversi fare in pro della plebe, ma nulla o ben poco per  mezzo di essa; giacché il pessimo dei governi e il più  contrario al bene di tutti, è appunto il plebeo. E credo pure  che sebbene si faccia poco, i buoni principi potrebbero far  moltissimo, quando volessero; perché una gran parte delle  miserie, che opprimono le classi laboriose, nascono così  dall’ignoranza e dall’ineducazione, come dalle cattive leggi  intorno alle condizioni e allo spartimento della proprietà e  del lavoro. Ciò che oggi si afferma da molti su questi due  articoli non è tutt’oro; ma fra gli errori e le chimere, v’ha  pure del ragionevole e del buono; e se chi regge rifiuta di  cercarlo, di approfittarsene, e trascura il massimo de’ suoi  doveri, nulla può scusarlo al cospetto di Dio e degli  uomini. E coloro che vorrebbero rimediar solamente  all’ignoranza e alla poca religione della plebe, s’ingannano;  perché non si può coltivar lo spirito, senza attendere al  corpo. Quella moralità e gentilezza, di cui è veramente  capace la plebe, presuppone una certa agiatezza  proporzionata; onde chi vuol migliorare moralmente gli  uomini di bassa mano dee cominciare a rendere più  tollerabile la loro vita, esercitando verso di essi quegli uffici  di corporale misericordia, cui la carità sola impone ai  privati, ma la giustizia ingiunge ai governi. che si reggono a  norma, dell’Evangelio.</p>
<p>	La monarchia cristiana è stabile, e supera in  diuturnità, ragguagliata ogni circostanza, i governi del  gentilesimo. La causa della sua durata si dee cercare così  nella sua mirabile struttura, e sovrattutto nell’immobilità  del trono, come nella natura della religione, che la puntella.  La quale, antica come il mondo e destinata a durar quanto i  secoli, ha forza di eternare le instituzioni, che in lei si  fondano. E certo i nostri governi sarebbero  immortali, se rispondessero perfettamente al tipo, che  rappresentano, e al culto, che gl’informa; onde essi durano e  fioriscono in quanto sono cristiani, declinano e muoiono in  quanto tengono ancora qualche parte del gentilesimo. Il  cattolicismo poi dà una fermezza speciale agl’instituti  politici, in quanto consacra e deifica il giure legittimo, e lo  dichiara inviolabile, condannando nei sudditi ogni ribellione  contro di esso. Dogma altamente filosofico, perché il suo  contrario permischia ed annulla essenzialmente le idee di  sovranità e di sudditanza, e tronca in ogni caso, o almeno  rende precari i nervi del potere, reputandolo soggetto  all’arbitrio e ai capricci di coloro, a cui dee sovrastare. Né  importa che in certi casi la ribellione possa essere utile, anco  nei governi legittimi, e parer quasi necessaria;  conciossiaché da un lato la bontà delle leggi morali si dee  misurare dai loro effetti più consueti, e dall’altro lato esse  leggi debbono essere assolute; perché ogni eccezione le  recide ed annulla. Secondo l’etica razionale ed evangelica,  ogni azione, che generalmente e di sua natura sia dannosa,  si dee tener per vietata anche in quei pochi casi, in cui può  fruttare; ché altrimenti la regola morale soggiacerebbe al  corto intendere e all’arbitrio dell’individuo. Le rivoluzioni  violente succedono senza fallo, quando son necessarie; il  che giustifica la Providenza, che le permette, in virtù del  bene, che ne deriva in tali occorrenze, ma non iscusa mai  appieno i loro autori, perché il difetto di rettitudine nei  mezzi non può mai essere sacrificato dalla bontà ed  eccellenza del fine.</p>
<p>	La monarchia cristiana è progressiva, e corrisponde  politicamente alla ingenita perfettibilità della natura  umana. Non solo ella si assesta a tutti i miglioramenti civili,  ma è lo strumento più efficace per dar loro opera e  condurli a perfezione. Il progresso è l’esplicazione  dinamica dei germi morali deposti da Dio nel primitivo  organismo di ciascun popolo; la quale abbisogna di un  vivere sociale, in cui il moto si moderi e contrabbilanci dalla  quiete; perché senza movimento non si va innanzi, né  senza un punto immobile vi può esser movimento, come  senza regola il corso riesce disordinato, e non che essere  equabile, si muta in precipizio. Ora la monarchia col suo  doppio elemento porge il perno immoto e la molla dell’andar  progressivo; giacché nello stesso modo che il trono la  rende stabile, il flusso dell’opinione, e la continua vicenda  dell’aristocrazia elettiva, la fanno camminare di buon  portante nella carriera dell’incivilimento. Laddove, se il  principato si scompagnasse dall’aristocrazia elettiva, e  l’eredità propria del sommo imperio a ogni sorta di  privilegio e di grado si allargasse, mancherebbero col moto  la vita e la forza della repubblica, che a poco andare  verrebbe meno perché i cadaveri non durano a lungo  nell’esser loro. Tanto che il men fermo e vivace dei  reggimenti civili è quello che, rendendosi stazionario crede  di poter essere più stabile e longevo; come avvenne a certe  monarchie potentissime, (qual si è verbigrazia, la  spagnuola,) che in breve scaddero e perirono per essersi  dilungate dai buoni e ragionevoli progressi. I quali, o siano  letterari e privati, o pubblici e civili, nascono dalla gara  degl’ingegni, e direi quasi dal fregarsi e arrotarsi insieme  degli spiriti; in cui Iddio depositò fontalmente quella forza  creatrice, che dura tuttavia fra gli uomini, e porta di mano in  mano, svolgendosi, i suoi frutti preziosi. Imperocché  l’ingegno essendo ricco da natura di alcuni semi atti a  schiudersi, germinare e fruttare successivamente, quanto  più si apre la porta al vero merito e alla nobile emulazione,  tanto più lo stato abbonda di capitale intellettivo, sia che  questo si volga alle salutevoli riforme, ovvero alle arti  illustri, alle lettere e alle dottrine. Tanto che il moto civile,  causato dal lavoro degli intelletti, mediante il prevalere degli  uomini eccellenti e il patriziato elettivo, risponde al  principio di creazione, come la permanenza del trono  ereditario, e il salutare ostacolo che ne risulta agl’impeti  sregolati, si riscontrano col principio di conservazione negli  ordini divini dell’universo. Il progresso nel giro dei fatti  dipende da quello delle idee; il quale non ha luogo o è  difettuosissimo, se non si fonda su principii immutabili,  giacché l’evoluzione dialettica e successiva delle  conseguenze importa l’immanenza inalterabile delle  premesse. Quindi è che il progresso ideale, e  conseguentemente il civile, non si possono compitamente  effettuare dove l’eterodossia signoreggia, la quale altera per  essenza o distrugge i principii fondamentali del vero. Nelle  monarchie gentilesche, in cui regnano le credenze  panteistiche, senza temperamento di sorta, la civiltà va a  ritroso, e lo stato è argomento ed imagine di quel  peggiorare continuo e crescente, che ci viene insegnato dalle  dottrine ieratiche; il quale è un corollario logico  dell’universale decadimento, che accompagna l’esplicazione  del Cronòtopo infinito e del Teocosmo nel suo primo ciclo,  secondo il parere degli emanatisti. Questo pessimismo  fatale, alterando i primi principii di ragione, annullando  l’arbitrio, e assoggettando tutti gli uomini alla ferrea  Adrastea, torcente il fuso della necessità inesorabile,  secondo il mito di Platone e di Plutarco, toglie il potere e il  fomite dei miglioramenti e la norma che gl’indirizza. La  sovranità vi è talmente immedesimata colla persona del  principe deificato, che non può separarsene; onde non solo  è inviolabile, conforme ai canoni della dottrina ortodossa,  ma inamissibile. L’opinione dell’inamissibilità del potere  sovrano è tanto contraria al crescere dell’incivilimento e ai  dettati cristiani, quanto il dogma dell’inviolabilità s’accorda  coll’uno e cogli altri. La sovranità si può perdere da chi la  possiede per modo legittimo o illegittimo. Il modo legittimo  può solo aver luogo, quando il potere è diviso, e uno dei  membri sovrani, tentando di pigliarselo tutto quanto, abilita  gli altri ad esautorarlo, se ciò si richiede alla propria  salvezza, in virtù di quel diritto, cui l’assalto possiede  contro l’ingiusto assalitore. Ma quando la signoria è  riunita legittimamente nella persona di un solo uomo, essa  non gli si può rapire da’ suoi nazionali, salvo il debito  della giustizia: i quali essendogli tutti addetti e legati dai  vincoli di sudditanza, non possono insorgere senza un atto  di ribellione colpevole. Il sovrano potere è dunque in tanto  inviolabile, in quanto non può mai essere violato da’ suoi  soggetti, ma solo da un eguale, cioè da un altro sovrano,  allorché ciò si ricerca alla sua legittima difesa. Ma anche  quando un principe fu ingiustamente deposto, e altri  sottentrò in sua vece per usurpazione e fellonia, come  prima il nuovo stato è riconosciuto da tutta la nazione, e  dagli altri stati seco congiunti col giure positivo delle  genti, esso diventa legittimo, benché dianzi nol fosse per la sola sua origine. Né in tal caso il regno muta, benché cangi la linea dei regnanti; ché il confondere il giure col fatto è cosa troppo  incomportabile. Si può disputare filosoficamente per  sapere, in che modo l’antica giurisdizione si travasi nel  nuovo possessore e supplisca al difetto de’ suoi principii;  ma il fatto è certo; e non può dubitarne chi è cattolico,  poiché la Chiesa ha sempre avuti per legittimi i governi  stabiliti riconosciuti universalmente, qualunque fosse il  modo, in cui nacquero. Se ne vide, alla memoria nostra uno  splendido esempio, quando Pio settimo, pontefice  santissimo, sagrò Napoleone; imperocché con questo rito  solenne lo riconobbe come principe legittimo, volle  confermare il diritto umano coll’autorità reverenda della  religione. La retta ragione consuona alla sapienza  ecclesiastica; poiché, se l’opinione contraria fosse vera,  aprirebbe il varco a mille disordini, e spesso sarebbe  d’impossibile eseguimento. Che se intorno ai dominii privati  le leggi hanno introdotto l’usucapione, per accordare il  diritto col pacifico possesso, e ovviare agli inconvenienti,  che altrimenti sorgerebbero, determinando tempo e le  condizioni richieste a costituirla; la prescrizione non è men  necessaria e assai più rilevante nelle cose che toccano lo  stato, poiché senza di essa mancherebbe la tranquillità  pubblica, e si aprirebbe la via a calamità infinite. E siccome  qui non soccorre alcuna legge positiva, rogata dal giure  pubblico della Cristianità tutta quanta, per fermare il tempo  richiesto e gli altri termini della prescrizione, la sola norma  morale, che occorra per applicarla, è il riconoscimento  tacito od espresso delle altre sovranità nazionali. Se non si  fa buono questo principio, non vi ha forse reame in Europa,  che possa mettere in sodo la validità dei suoi titoli. I  legittimisti, negandolo e ammendo il pronunziato contrario,  debbono inferirne che quando oggi, verbigrazia, sbucasse da  qual angolo un discendente di Childerico terzo, e potesse  chiarire le sue ragioni, il trono di Francia diverrebbe  suo peculio, e i Capetingi, come i Carolingi che li  precedettero, si dovrebbero avere per usurpatori. Né giova  l’allegare la lunghezza del tempo; poiché dove non soccorre  alcun positivo statuto, che determini e circoscriva il modo  dell’usucapire, mille anni vagliono quanto un lustro. Che se  alcuno ingegnoso mi opponesse che il mio presupposto è  chimerico o poco probabile, lo pregherei ad avere miglior  concetto della forza generativa, che talvolta si trova nelle  stirpi dominatrici. E lasciando stare che i re abissini  pretendono di aver nelle vene il sangue purissimo di  Meniléch o Davide primo, figliuolo, di Salomone di Balchi  o Maqueda, regina di Saba, egli è noto che gli Orpeliani  vennero nella Giorgia e nell’Armenia, dove tuttora si  trovano, dalla Cina, in tempi anteriori ad Alessandro magno,  e che gli Ardzruniani, i Pagratidi e i Mamigoneani, celebri  nelle storie armene, erano del pari di molto antica  orgine<note place="foot"><p>
<foreign lang="fra">Saint-Martin, <hi rend="italic">Mém. hist. et géogr. sur  l’Arménie</hi>. Paris</foreign>
, 1818, tom. 1,  pag 418-424; tom. II, pag. 15, segg. 56- 175.</p></note>. Io non vorrei pertanto gridar  miracolo, se si trovasse ancor oggi qualche sterpone dei  Clodovingi, che son di data assai più recente. In fine, poiché la linea di Adamo, che è la più vecchia di  tutte, non si è tuttavia spenta, né pare, a veder come  vanno le cose, che voglia spegnersi di corto, si possono  sfidare i leggittimisti a chiarire con argomenti indubitati che  quella di Meroveo sia estinta; giacché stando nei loro  principii, la sola possibilità del contrario può pregiudicare  non poco alla causa dei pretendenti. I quali principii non  sono però di tal forza, che meritino di essere seriamente  confutati; dee bensì increscere il vedere uomini religiosi ed  onorevoli seminar la discordia in due regni nobilissimi,  (giacché parlo dei legittimisti torbidi e inframmettenti di  Spagna e di Francia,) e predicar la dottrina panteistica  dell’inamissibilità del potere, contraria alla pratica costante  della Chiesa cattolica e del seggio pontificale.</p>
<p>	La monarchia cristiana è modesta ne’ suoi portamenti,  amica della parsimonia, aliena da quel lusso smodato e  scialacquante, che impoverisce lo stato, e da quelle  eccessive delizie, che snervano e corrompono il principe.  Chi regna dee ricordarsi di esser uomo ne più ne meno che  l’ultimo de’ suoi sudditi; dee sapere ch’egli è posto da  Dio nel sommo grado, non per godere, ma per giovane, e che  la sua potenza è un gravoso ufficio, di cui dovrà rendere  strettissima ragione, non una festa e un trastullo. Né dee  porgere orecchio ai cortigiani, che lo assicurano del  contrario; perché essi hanno pur troppo il potere di  guastare quaggiù i principi, che si affidano a loro, ma non  quello di redimerli dai supplizi nell’altra vita. Né la  parsimonia dei rettori nuoce alla dignità del loro grado, e  alla regale magnificenza; perché non interdice loro quanto  al decoro del trono è richiesto, e non che nuocere, agevola  ed alimenta la liberalità verso il pubblico. Una  nobile semplicità onora più il principe, che le pompe  orientali; e Traiano, il quale recò l’Imperio al colmo della  grandezza, fu più venerato, vivendo con civil modestia di  senatore che il tumido Diocleziano, introduttor dei costumi  asiatici nella corte di Nicomedia. Per ordinario si osserva  che i principi veramente grandi non amano il fasto e  l’arroganza, privilegi delle anime mediocri; senza uscir  d’Italia, io odo dire che alcune corti di essa vi siano altre  tanto modeste, che quelle di Berlino, di Copenaghen e di  Parigi. E ben lungi che il far masserizia osti alla  munificenza del principe, non poco vi conferisce,  somministrandogli il modo di esser largo e mostrare grande  animo nelle spese, che tornano ad altrui profitto, e ad  onorare di tutta quanta la nazione. Nel che consiste quel  lusso, che è lodevole, perché produttivo, il quale, facendo  effetti che durano, accrescendo l’agiatezza di ciascuno,  conferendo al decoro e alla reputazione di tutti, e  moltiplicando il capitale delle arti, delle lettere, delle  scienze e delle industrie fruttuose, è benemerito  dell’incivilimento, e degno di quella nobile magnificenza,  cui lo Stagirita collocava fra le virtù.</p>
<p>	La monarchia cristiana è animatrice del giusto, e  antepone la considerazione di esso ad ogni altro riguardo.  Ella non crede che la morale obblighi solamente i privati, e,  che i suoi precetti siano manco severi e inflessibili verso chi  governa, che in ordine agli altri uomini. Quindi ella munisce  e rinforza l’amministrazione della pubblica giustizia con  tutte le guarentigie e cautele opportune, per impedir che  l’errore involontario, l’odio e il favore la turbino. Fu già  avvertito dai filosofi che la separazione del poter giudiziale  dall’esecutivo e dal legislativo è una prerogativa speciale  delle monarchie cristiane, dovuta alla squisitezza delle idee  evangeliche. Ma questa separazione sarebbe vana e illusoria  se il difficile e augusto incarico fosse commesso a tribunali  straordinari, composti di soldati o altra gente ignara delle  leggi, inesperta della tela giudiziaria, usa a riporre il diritto  nella forza e la sicurezza nella violenza, parziale,  appassionata, cupida di vendetta, disposta ad incrudelire;  dando loro facoltà di sentenziare quasi per via sommaria,  senza ferma regola di processo, senza pubblici costituiti, o  altra guarentigia per l’innocenza, e con balìa di condannare  i rei nella testa, senz’appello sorta. Se questa foggia di  giudizi, che piuttosto carnificine legali si dovrebbono  appellare, e sono quasi sempre strumenti di atti iniqui e  atroci, si trova spesso usata nelle storie eziandio moderne,  non si può non ravvisare in essa una reliquia del  gentilesimo, al tutto abborrente dagli ordini e dagli spiriti  cristiani. Ma niuno ne incolpi la natura della monarchia,  piuttosto che le passioni degli uomini; imperocché gli  scandali più gravi e più recenti di questo genere furono  dati dalle repubbliche o da coloro che pretessevano ai lor  portamenti l’amore della libertà della patria<note place="foot"><p> Sventuratamente queste parole non potrebbero più scriversi  al dì d’oggi.</p></note>. Fra le varie parti della pubblica giustizia, la criminale è quella che abbisogna di maggiori riforme in alcuni paesi cattolici, dove pure la civiltà è assai innanzi, e dove le altre appartenenze del giure notabilmente si migliorano. E  non mi sembra ragionevole la diffidenza, che alcuni governi  mostrano dei giurati; instituzione conforme al genio dei  popoli cristiani, la quale adempie negli ordini giudiziali un  ufficio simile a quello del municipio negli amministrativi, ed  essendo piuttosto aristocratica, che democratica per essenza,  (come credono gl’inesperti,) consuona mirabilmente  all’indole del principato civile.</p>
<p>	La monarchia cristiana è generosa e clemente, e tiene  per un privilegio sacro e prezioso il diritto di graziare e  ribenedire i colpevoli. La grazia, l’amnistia, il perdono,  appartengono al novero di quei nomi, che il Cristianesimo  introdusse nel campo della giustizia e penalità umana  trasportandoveli dagli ordini morali e divini colle idee, che  rappresentano. Tali pure sono i vocaboli e i concetti  d’indulgenza, di espiazione, di penitenza; di cui oggi son  piene le scritture dei criminalisti, e di cui fanno pompa  eziandio coloro, che ne ignorano l’origine e il valore  legittimo. Imperocché il giure, che da un lato considera le  pene come una morale espiazione, e dall’altro si adopera a  farne un mezzo di ammenda pel delinquente, si fonda nel  dogma del riscatto, e nella filosofia divina dell’Evangelio,  secondo la quale non v’ha colpa irremissibile, la vita è uno  stato di prova e di miglioramento, e non si dà uomo così  perduto, che sia inetto a ricoverare i privilegi dell’innocenza.  Il che porge al breve spazio della vita umana un pregio  incomparabile, collegandolo coll’eterno; e induce  naturalmente gli uomini ad aver la pena di morte per  un’istituzione barbarica, che uccidendo il colpevole, invece  di emendarlo, contraddice ai principii fondamentali del  Cristianesimo. Perciò i giuristi, che ai dì nostri confortano  i governi a rendere più rara la punizione capitale e  prepararne graduatamente l’abolizione, non fanno altro che  svolgere, educare e trasferire nelle austere leggi del civile  consorzio un istinto cristiano. E siccome la nostra fede non  si rappresenta la terra come un paradiso o un inferno,  (secondo l’opinione degli ottimisti e pessimisti eterodossi,)  ma bensì come un purgatorio e vogliam dire un immenso  ergastolo e sofronisterio, in cui l’uomo degenere suda e  travaglia per rinascere di nuovo, e ricuperare la perduta  innocenza, ne proviene naturalmente l’idea di una penalità  curativa e preservativa per gli stessi colpevoli. Il  sofronisterio fu presso Platone un sogno pitagorico,  suggerito forse da quelle cerimonie e tradizioni, che nei  Misteri pelasgici si usavano e custodivano; e venne tentato  nell’India dal buon re Piadasi, perché il ricordo tradizionale  della redenzione e della salute animava il samaneismo di  quei tempi. Ma niuna società seppe organizzare l’espiazion  correttiva, come la Chiesa ne’ suoi ordini religiosi e  disciplinari; dalla quale la civiltà nostra trasse il concetto  del carcere penitenziale, come già ne tolse negli ordini  politici i semi del governo rappresentativo. E il  moderno sofronisterio fu un trovato romano, ed ebbe per  autore Clemente undecimo, che sul principio del passato  secolo fondò in Roma la casa di San Michele. Nel sistema  penitenziale i rigori della giustizia son temperati e addolciti  dalla clemenza, che vi esercita le prime parti, e crescendo a  mano a mano che la colpa si purga, giunge in fine a regnar  tutta sola, seguendo rispetto all’individuo un processo  analogo a quello che la Provvidenza tenne in ordine alla  nostra specie, dal diluvio e dal fuoco vendicatore della  Pentapoli sino al perdono sublime del Calvario. La dolcezza  e la sopportazione possono diventare nocive, quando non son  mitigate dalla severità; ma generalmente parlando, esse  pregiudicano assai meno dell’eccesso contrario, e son più  degne di scusa dinanzi a Dio e agli uomini. Oltre che sta  in mano di chi è troppo rimesso nel punire il mutar verso,  quando lo crede opportuno; dove che i danni causati dalla  soverchia rigorosità sono spesso senza rimedio; perché  non si risuscitano i morti, non si rende ai consunti la forza e  il vigore, non si allunga ai trambasciati la vita. L’eccedere  nelle pene è cosa tanto più detestabile, che la metà dei  falli occorrenti nelle società umane, sono forse tanto  imputabili all’oscitanza o iniquità dei governi, quanto alla  malizia dei delinquenti. Imperocché la maggior parte dei  delitti nascono dalla povertà, dall’ignoranza,  dall’ineducazione della plebe, e da altri disordini, ai quali  chi regge può rimediare, almeno in parte e notabilmente;  per non parlare dei misfatti, che risultano dalle cattive leggi  o dalla pessima amministrazione della cosa pubblica. Tanto  che dinanzi allo scrutatore de’ cuori, il reo può essere  talvolta più degno di venia e di misericordia, che il  giudice, da cui è condannato, o il principe che ratifica la  condanna. Certo queste considerazioni non vogliono  impedire che la giustizia abbia il suo corso; ma debbono,  lenirne l’esercizio, e ricordare a chi vi è proposto quel noto  verso di Terenzio, che diresti scritto da penna cristiana:

<foreign lang="lat"><hi rend="italic">Homo sum et nihil humani a me alienum  puto.</hi></foreign>

	La monarchia cristiana è amatrice del vero, e abborrente  da ogni ombra di menzogna e di adulazione. La quale è la  maggior peste dei regni e delle repubbliche; poiché da lei  nascono principalmente tirannidi, le sommosse e le altre  calamità sociali. I rivoltosi sono certo funesti; ma assai  meno che gli adulanti; poiché questi apparecchiano i mali,  onde quelli sono il rimedio e il flagello. Non si trova  esempio nella storia di un solo stato abbattuto, la cui rovina  non sia stata causata, o almeno aiutata efficacemente e  promossa dai piaggiatori. Contro questo verme v’ha un solo  rimedio; ed è la libera manifestazione del vero. Rimedio  semplicissimo e tutto evangelico; poiché il Cristianesimo  ne fece un precetto, deificando la sentenza italiana e  pitagorica, che riduceva tutta la morale alla veracità e alla  beneficenza, e condannando ogni inganno e  simulazione non meno verso i sommi, che verso gl’infimi.  V’ha pur troppo chi tenta d’introdurre nei governi cattolici e  nelle corti una morale iniqua, abbietta, servile dirittamente  contraria a quella di Cristo, e tale, che quando prevalesse  contro gli sforzi concordi dei buoni, ritornerebbe la civiltà,  di cui siamo gloriosi, alla corruttela delle età pagane o alla  efferatezza dei tempi barbari. Questa nuova etica insegna  che i governi sono immuni da errore, e che debbono esser  lodati di ogni loro atto, o almeno non possono esserne  biasimati; e vuol dare ad intendere che ogni biasimo,  ancorché moderato e riverente, sia un’offesa alla persona  del principe. Quasi che per onorare il principe fosse d’uopo  supporre ch’egli e i suoi consiglieri siano più che uomini, e  far loro maggiore ingiuria che i buoni possano ricevere,  tacendo o travisando il vero salutare. Certo la venerazione  verso il principe interdice ogni censura, che possa ferire la  sua persona; siccome però anche nei paesi, dov’egli ha un  assoluto dominio, non regge mai da sé solo, ma co’ suoi  ministri e consigli, questi sono sindacabili nella pubblica  opinione del male, onde sono autori, o, alla men trista  complici e cooperatori. La distinzione fra il regnante e il suo  governo è fondata in natura, e non che essere una finzione  degli stati rappresentativi, come affermano certi politici  superficiali, compete a tutte le monarchie, qualunque siano  gli ordini loro; il che è sentito confusamente dal popolo  stesso, il quale per ordinario non attribuisce i mali  reggimenti al principe, ma a chi lo consiglia. L’aver voluto  soffocare l’opinione pubblica e sbandire la verità dalle  corti, è la principal cagione, che addusse più di un regno  fiorente e potentissimo all’ultimo sterminio. Se quel Luigi,  che vietava l’encomio di Arrigo suo avolo, non avesse chiusa  ogni bocca schiva di aprirsi al sorriso e alla lode, quanti  mali si sarebbero risparmiati alla Francia! Certo egli non  avria potuto contaminare il suo regno con scellerate guerre e  crudeli persecuzioni, né dopo un breve favor di fortuna  aprire il varco a lunghe e irreparabili sciagure. L’età sua e  la seguente non avrebbero viste le entrate esauste, perduti i  costumi, combattuta la fede, la religione mutata in ipocrisia,  la reggia conversa in postribolo, e ultimo di tutti i mali, ma  pure rimedio, la più atroce rivoluzione, di cui facciano  parola le istorie. Due secoli di guerre, di corruttele, di  empietà, di tumulti e di sangue si sarebbero causati con un  mezzo così semplice, com’è la libera pubblicazione del  vero; e la generazione che vive non sarebbe ridotta alla  misera necessità di ristorare con lento e difficile lavoro le  sacre e morali credenze, e quasi ricominciare il còmpito  penoso dell’incivilimento, imitando i primi Noachidi, che  cessato il rovescio delle acque, e ritornati al mare i flutti  tempestosi, posero mano a rialzare sul terreno guazzoso e  molliccio le opere disfatte dei loro progenitori. La  monarchia cristiana finalmente è religiosa e ideale, devota  a Dio e alla società depositaria delle divine  promesse, e informata da quei principii sovrani del vero, che  dopo il promulgato Evangelio miran a regnare  universalmente nel mondo. Essa non aspira, come le  signorie paganiche, a quella indipendenza assoluta e  sacrilega da ogni freno autorevole, che tanto diletta  all’orgoglio civile; e si gloria di esser ligia e ossequente alla  fede e alla Chiesa, come l’ultimo dei propri sudditi. Al che si  tiene obbligata, non solo come cristiana, ma eziandio come  italiana, considerando il cattolicismo, come una instituzione  indivisa anche umanamente, dalla grandezza della penisola,  e adorando nel capo di quello il padre comune, non men  civile che religioso, dei principi e dei popoli italici. Questo  pio e spontaneo vassallaggio verso Cristo e il suo Vicario,  non che menomare, accresce il vigore, di cui è fornito il  principato ortodosso, e aggiunge alla sua fermezza,  facendolo partecipare in un certo modo ai privilegi dell’Idea  eterna e dell’instituto immortale. Onde non solo è il più  durevole dei governi, ma eziandio il più salutare e  meraviglioso per l’efficacia e la copia dei frutti che produce;  perché la divina filosofia che l’informa s’immedesima quasi  colla sua natura. Siccome la monarchia cristiana riconosce  la fratellanza di tutti gli uomini, creati e redenti dallo stesso  Dio, soggetti alla stessa legge o ordinati alla medesima  beatitudine, questa pietosa credenza la nobilita ed  ingentilisce, e imprime nelle sue opere, non ostante gli abusi  e i trascorsi di coloro che la rappresentano, un carattere  particolare. Animata dai due principii di creazione e di  redenzione, ella esercita in qualche guisa questi sublimi  uffici, e risponde per ambo i versi alla dottrina, che la  compenetra, e alla classica contrada, che n’è il risedio più  illustre. La monarchia cattolica è creatrice, poiché  compose e allattò le varie nazioni della culta Europa, e  dotolle della squisita civiltà loro; secondo che si vede aver  fatto in Francia, nella Spagna, nell’Inghilterra, dove l’unità  e la potenza nazionale, covate all’ombra dei templi emersero  finalmente dal grembo del principato. Non conosco  repubblica cristiana, che abbia fatto gran cosa per  l’incivilimento salvo quelle dell’Italia guelfa, e sovrattutto  Firenze; le quali partecipavano della monarchia, poiché il  Pontefice n’era moderatore e pacificatore supremo, eziandio  negli ordini civili. Il genio monarcale è talmente  connaturato alla nostra stirpe, che non venne meno, anche  quando ella visse a popolo fra le tenebre del gentilesimo, e  velò il nome regio sotto quelli di Lucumone, di Console e  altri somiglianti. La monarchia cattolica è altresì  redentrice, perché sola riscuote le nazioni dall’anarchia  della barbarie e delle rivoluzioni, riconduce la pace e  l’armonia negli stati discordi e tumultuanti, e mitiga persino  gli effetti della conquista, che suol essere molto più funesta  alla libertà dei vinti, quando libero e retto a stato plebeio  è il popolo conquistatore.</p>
<p>	Tal è la forma o idea della monarchia, che venne dal  Cristianesimo, quasi per mano d’Italia, inaugurata in  Europa, e che è, senza alcun fallo, dopo il sacerdozio,  l’instituzione più benemerita del moderno incivilimento. La  quale, cominciando a verificare quel regno ideale sognato  dagli antichi, in cui la filosofia è principe, fu in origine una  semplice applicazione civile negli statuti ecclesiastici; onde  lo stato ebbe il suo vescovo esteriore nel re, e i suoi sinodi  negli stamenti e nelle diete. La genesi dei componenti  politici e la lor dipendenza dai religiosi si scorge  segnatamente nella sagra episcopale dei principi, nel  vassallaggio loro verso il Pontefice, e nel grado, che i prelati  occupavano fra i vari ordini delle assemblee civili; le quali  erano talvolta immedesimate colle ecclesiastiche, come si  può vedere segnatamente nei sinodi toletani

<note place="foot"><p> Non sarà forse discaro a chi legge il vedere come si parli  del potere civile dei papi nel medio evo da uno statista  acattolico, nostro coetaneo. Credo inutile l’avvenire, rispetto  ad alcune voci da lui usate, che quella, per esempio, di  <hi rend="italic">superstizione</hi>, giusta il dizionario protestante e  moderno, sinonimizza con <hi rend="italic">religione</hi>, secondo il  vocabolario cattolico e antico; laonde non dee dar noia  all’oculato lettore.

<foreign lang="eng">The authority which superstition allowed the Papal  See to usurp, was occasionally exercised in settling disputes  between nations. The assembly of deputed representatives  from the different Christian States, gave to the aecumenical  councils the composition of a sort of European congress.  Besides the settlement of articles of faith, and the deposition  or excommunication of princes, determined in the councils,  there are distinct examples in which the Pope was made  referee in question of international controversy. At the  council of Lyons, convened by Gregory X, in  1274, the inhabitants of Ancona having  contested the right of the Venetians to levy tolls, and  exercise other hights of exclusive dominion, in the Adriatic,  the question was referred to the Pope, and was discussed:  judgment was given, that the inhabitants of Ancona had no  grounds for their complaints, and that the Venetians were  possessed of the sovereignty of the Adriatic. None of the  ambassadors or princes present at the council objected to  the decision; but the judgement passed without any protest  respecting its validity. And decisions on questions between  nations were given by the Pope individually, unassisted by  such councils; as for istance, when the Spaniards were  pushing their discoveries in the west, and the Portuguese in  the east, these two nations referred to the Pope for limits, in  case their exploring parties should claim the same  territories, and Alexander VI, accordingly, gave them, in his  well known bull, a line of demarcation. There are other  notorious istances in which the Pope interfered in  forbidding wars and in permitting conquests, our own  possession of Ireland having commenced under the latter  sanction. The advantage that might have been derived from  this papal interference would have been very great, had  it been an authority exercised for justice, instead of abused  for ambition. So great a mind as that of Leibniz was struck  with the availability of such a power to promote justice  among Christian nations, to the extent of desiring that the  Pope, conjointly with the emperor, should still have the  power of deciding questions among the European  gouverments</foreign>
.</p></note>

.<note place="foot"><p> Selden.
<foreign lang="lat"><hi rend="italic">De dominio Maris</hi></foreign>
, I, Cap. XVI  .</p></note>

.<note place="foot"><p> Opera, (Génève, 1768, IV. 330,  331.</p></note>

.<note place="foot"><p> Oke Manning,
<foreign lang="eng"><hi rend="italic">Commentaries on the Law of  nations</hi>, London</foreign>
, 1839, pag. 10- 11.</p></note>

. Così presso i popoli ortodossi lo stato fu da principio  incorporato colla Chiesa, e non ebbe che assai più tardi una  sussistenza e una vita propria, come appo gli eterodossi la  casta dei militi fu in origine confusa con quella dei  sacerdoti, e come in tutti gli ordini della vita organica, dal  frutto della pianta sino al feto del viviparo, il generato è da  prima congiunto col generante, fa seco un solo individuo,  benché a poco a poco in appresso se ne sequestri. Ma la  materia, in cui il Cristianesimo impresse la sua forma,  riuscendo in gran parte, come barbara che era, sorda e  ribelle alla mano industre e potente dell’artefice, il lavoro  che ne emerse fu imperfetto; come accade, ogni qual volta la  forza finita non è padroneggiata interamente dal suo tipo. E  questo predominio del tipo su materiali greggi, in cui  s’incarna, è sempre mai difettuoso nella vita attuale  dell’universo; onde nasce l’esistenza del male in ogni genere,  e oltre la perfettibilità meramente esplicativa e fisiologica,  il progresso curativo e terapeutico delle esistenze. Il quale  mira, non solo ad accrescere la vita, ma a vincere il morbo,  che la combatte; morbo, che in ordine al vivere, comune  degli uomini, consiste nella barbarie. La storia europea, dal  medio evo in poi, è una pugna continua fra la barbarie  gentilesca e la civiltà cristiana, fra la vecchia materia  restìa e la nuova forma, fra l’eterodossia abbattuta, ma  tendente a rivivere, e l’ortodossia aspirante a un assoluto  dominio e a regnar sola nel mondo; giacché i termini  paralleli delle due serie s’immedesimano sostanzialmente fra  loro. Quindi provenne il conflitto del potere ieratico colla  monarchia, o più tosto colla materia, in cui s’individuava  l’ideale del governo cristiano; imperocché un solo dei  principii gareggianti era formale, ripugnando che l’idea seco  stessa discordi. Il che non si avverte da coloro che stimano  l’imperio cattolico opposto e riluttante di sua natura al  sacerdozio; giacché unico essendo il modello ideale di  entrambi, l’imperio dovrebbe in tal caso dissentire da sé  medesimo. La pugna reciproca delle idee, come le  contrarietà dialettiche e intestine della ragione, sono  soltanto apparenti: il contrasto effettivo non corre che  fra la mente e il senso, i concetti e i fenomeni, la  forma individuante e la materia che la riceve. La qual  materia, rispetto alle instituzioni civili in genere, è riposta  nella natura dell’uomo, corrotta universalmente; ma riguardo  a quelle che incominciarono nel medio evo, consisteva nella  stirpe mista dei Teutopelasghi, tanto più restia alle  impressioni cattoliche, quanto che constava di due elementi  etnografici, l’uno ammollito dalla civiltà floscia e degenere  del politeismo latino-greco, l’altro indurato dalla fiera  selvatichezza del culto di Odino. Finché il sacerdozio  educatore si conservò immacolato, le buone arti  trionfarono, e il principio formale prevalse; ma quando  sottentrarono alcuni papi deboli e sventuratamente tristi o  men buoni dei precessori, la barbarie inviscerata nei popoli  ebbe il sopravvento, e la monarchia novella retrocesse verso  il gentilesimo. Questo moto regressivo cominciò con  Filippo il Bello, fu maturato da Carlo quinto, e condotto a  colino da Ludovico quartodecimo e dal suo successore;  tanto che nei quattro secoli corsi dalla servitù avignonese  alla rivoluzione di Francia, il principato europeo, deposto a  poco a poco il suo volto cattolico, ritornò informe e  paganico com’era stato anticamente. Il primo passo  dell’apostasia de’ troni fu la distruzione dell’arbitrato  pontificale; per la quale il primato d’Italia venne meno,  l’unità di Europa fu rotta, smembrato il gran corpo della  Cristianità universale, ridotto il gius delle genti ad  un’ombra o un cadavero, sostituito il despotismo alla  signoria civile, e gittati i semi delle future rivoluzioni.  Questo stato di cose andò crescendo fino a colui, che  immolando la Francia a sé medesimo, pronunciò quel  celebre motto, per fasto regio ed empietà sublime, che fu  una professione di panteistico egoismo, inaudita, fra i popoli  cristiani. Imperocché i fatti non consentono che la sentenza di Luigi  s’intenda in modo ragionevole, come se accennasse alla  personalità politica, dello stato, ed alla sua effigie esteriore,  anziché alla idea, che l’informa; cosicché la superba  parola di chi osò immedesimarsi colla cosa pubblica  somiglia alla pretensione di que’ filosofi, che divinizzano  nel proprio animo il principio dell’universo. E le crudeli  glorie, i delitti, le laidezze di quel regno tristissimo  concorrono a mostrarci che l’orgoglioso monarca si tenea da  più che uomo, benché cristiano e cattolico si protestasse;  e certo la libertà evangelica de’ suoi prelati non era atta a  farlo ricredere. Quando la monarchia trasandata fu giunta a  tal segno di ludibrio, e il principe venne adorato come una  teofania o un’apoteosi, essa dovea mancare o il  Cristianesimo perire; giacché le due instituzioni eran  divenute troppo discordi, e le sorti di Europa  pendevano incerte fra l’Evangelio e il paganesimo d’Oriente.  Allora la Providenza, sollecita di conservare l’opera sua,  <hi rend="italic">squarciò le fonti del grande abisso e aperse le  cateratte</hi> delle rivoluzioni e delle conquiste, che qual  nuovo diluvio spazzarono la terra dai luridi avanzi  dell’idolatria civile, e ammannirono il suolo alla monarchia  ideale, destinata a risorgere sotto i vessilli italici e cristiani.  Dico italici e cristiani, perché, chi penetri addentro nei fatti  e risalga alle idee, il principio evangelico personificato in  Roma fu il vero pacificatore delle sanguinose discordie, che  testé turbarono il mondo, e l’auspice avventuroso dell’era,  che incomincia.</p>
<p>	Lo studio speculativo e l’instaurazione pratica di questo  politico esemplare mi pare lo scopo più degno, che si  possano proporre gli uomini dell’età nostra, per ciò che  spetta alla scienza e all’uso della vita civile. Gli odierni  statisti pensanti e operanti si possono distinguere in due  classi; l’una delle quali, lavorando sulle astrazioni, sogna nei  libri una forma di governo democratica e impossibile, e  cerca di mandarla ad effetto colle congiure o colle rivolte;  l’altra non si cura dell’idea politica, attende solo, meditando  e procacciando, a perfezionare le appartenenze materiali del  vivere pubblico, e pensa, come dire al corpo, non all’anima  della società. I primi han ragione di antiporre l’idea ai fatti;  ma cercando tale idea colle astrattezze, riponendola in ciò  che non è, né può essere, e ricorrendo, per effettuarla,  alla frode o alla forza, strumenti ignobili e propri della  barbarie, errano di gran lunga. I secondi, più savi,  proponendosi uno scopo plausibile, ottengono qualche  costrutto; se non che, lavorando solamente sulla materia  dello stato, trascurandone il principio formale, dando le  prime parti a ciò che è secondario, anzi riputandolo per  solo degno di considerazione, non fanno cose che durino, e  non forniscono sostanzialmente l’intento loro. Io credo  adunque si debba creare una terza scuola, che abbracci con  pari studio le idee e i fatti, mantenendo fra loro il debito  temperamento, ed assegnando a ciascuna delle due parti  quel seggio, che dee occupare. La quale, accoppiando  insieme gli spiriti ideali della prima e il genio positivo della  seconda, sfugga egualmente i loro eccessi, e da un lato  cerchi l’ottimo nel reale, non nel chimerico, dall’altro lato  riponga nell’ideale la realtà suprema, tenendosi lontana dai  nominali politici, che vanno solo in caccia dell’astratto, e dai  sensisti, che non sanno vedere altro concreto, fuorché  quello del senso e della materia. E mi sembra che gl’Italiani  siano più atti di ogni altra nazione a fondare questa civil  sapienza, come quelli che accoppiano meglio di tutti il  senno ideale alla sagacità pratica ed osservativa, e  posseggono da natura in grado eminente, se così posso  esprimermi, il telescopio della sintesi e il microscopio del  processo analitico. Imperocché, (giova il ripeterlo), nel  regno naturale degl’intelletti, la pianta dell’ingegno  pelasgico si può paragonare a quei vegetabili, che nella  dovizia dei loro semi rendono un’imagine più compiuta del  tipo primitivo della loro specie. La politica, considerata  come lo studio di un’idea concreta, reale e individuata in  una certa materia, riunisce i due elementi del generale e del  particolare, dell’essenza e degli accidenti, della teorica e  dell’applicazione, senza mischiarli, e scarta ad un tempo un  mondo di quistioni, che finora intricarono la scienza;  quistioni vane in sé stesse, ma dannose alle menti deboli e  accendibili, pel tempo che sciupano, pei desideri che  eccitano, pei conati che producono, e pel falso indirizzo che  danno alla pratica e alle cognizioni. Laddove la dottrina  civile nei termini sovradescritti risponde al concetto della  scienza in universale; la quale dee essere lo studio  speculativo di un tipo, di un’idea, di una forma concreta e  sussistente; come l’arte è l’applicazione di tale inchiesta  all’uso pratico. Le varie discipline, che si aggruppano  intorno alla politica, quasi rami di essa, o dipendenze e  appartenenze ausiliari, quali sono le diverse specie del giure  e l’economia pubblica, tirano da quella così divisata i  principii, i dati e il fine dei loro progressi, e quella  circoscrizione precisa, che le rende vive, sode, fruttuose, le  salva dal pericolo di sfumare nel campo aereo delle  astrazioni e di perdersi in quello dei possibili, ovvero di  strisciare ignobilmente e non sapersi levar alto da terra.  L’economia civile, che è una scienza sovrattutto italiana,  poiché venne creata, culta, usufruttuata in Italia assai prima  che Adamo Smith pensasse a scrivere sulla ricchezza delle  nazioni, corre più di ogni altra il pericolo di sequestrar la  materia dalla forma, e le idee dai fatti, poggiando alle nubi  coll’audacia dell’aquila o rependo nella polvere colla riserva  della formica. Di questi due eccessi, il secondo dee essere  più comune in un secolo, che ammette l’esistenza dei corpi  per amore delle cedole di banco, e riderebbe volentieri delle  cose impalpabili, se non ci fossero le macchine a vapore. Ma come i sensibili non si possono sequestrare  dagl’intelligibili, la ricchezza, sia che si consideri in sé  stessa, o se ne cerchi l’origine, o se ne mostri l’uso e la  distribuzione, non è solo un fatto, ma un’idea; e  nell’elemento ideale consiste il vero valor delle cose, se per  tal nome s’intende l’attitudine loro a porgere utilità e  godimento. Io non so se m’inganni, e ne stò in ogni caso  col parer dei periti; ma sono inclinato a credere che il tener  poco o niun conto degl’ingredienti morali della ricchezza sia  causa di molti errori economici, e renda per poco insolubili  un gran numero di quistioni. E porto anche opinione che  l’aver fatto caso di tali componenti dia su molti articoli una  certa maggioranza alla rozza civiltà del medio evo sulla  nostra squisitissima; perché quanto noi nelle cose materiali  soprastiamo ai nostri avoli, tanto nelle più nobili essi  sovente ci avanzavano. E per non uscir dell’economia,  accennerò solo quattro punti di tema vastissimo e di  massima importanza per l’età nostra e ancor più  per la futura; e sono la popolazione, le colonie,  l’associazione, e l’indirizzo unitario e sovrano della coltura e  dell’industria. Quanto è chiara la gravità dei principali  problemi agitati in questo proposito, tanto mi pare che poco  soddisfacciano la più parte delle soluzioni; le quali o  danno nel chimerico e non rispondono nella pratica come  nella speculazione, o sono manchevoli e non s’adeguano ai  bisogni della società e della nostra natura. Il che nasce  appunto dal trascurare l’elemento ideale, inseparabile dal  soggetto di tali ricerche. Laddove i nostri bisarcavoli, che  non erano schifi, come noi, delle cose che non si possono  toccare né contare, trovarono appunto nelle idee  somministrate loro dalle religiose credenze la risoluzione di  tali quesiti; la quale parrà mirabile a chi s’interna nelle  storie di quei tempi, e sa comprendere la civiltà loro, senza  misurarla da quella del nostro secolo. Certo io sono  alienissimo dall’affermare che il celibato volontario e  religioso, la missione, la confraternita e la dittatura  pontificale possano oggi sortire un’applicazione e produrre  effetti economici simili a quelli dei bassi tempi, giacché le  condizioni del nostro incivilimento se ne disformano per  tanti versi, e sono certo migliori o almeno più tollerabili.  Ma dico che, rifiutando di ricorrere alle fonti ideali, noi non  sappiamo supplire alle molle adoperate dai nostri avi, e che  la scienza civile che oggi corre, non meno che la filosfica,  è più atta a mettere in luce le contrarietà e le  malagevolezze, che a comporle ed a superarle. E  ragionevolmente, perché l’arte sovrana, che rimuove gli  ostacoli e concilia gli opposti, non può altrove trovarsi che  nella religione.</p>
</div2>

<div2>
<head>L’ITALIA È PRINCIPE NELLA MOLTEPLICE ERUDIZIONE E NELLA STORIA.</head>

	<p>L’erudizione, che largamente intesa è la notizia delle  opere artificiali degli uomini, comprende la filologia e  l’archeologia, cioè le lingue e i monumenti, e si collega  colla storia versante sui fatti transitori e stabili di quelli, vale  a dire sugli eventi e sulle instituzioni. Amendue queste  discipline, investigando e descrivendo gli effetti esteriori  dell’arbitrio umano, s’intrecciano colla scienza del teatro, in  cui esso arbitrio si esercita e produce i suoi lavori, e  dell’oriuolo, che ne misura la successione, cioè dello spazio  e del tempo tellurico; onde nascono la geografia e la  cronologia, che sono, come altri disse ingegnosamente i due  occhi della storia. La geografia studia lo spazio  terrestre, non solo per modo astratto e geometrico,  considerandolo come un composto di parti similari, ma  eziandio nella sua varietà e concretezza, come un conserto  armonico di forze cosmiche connesse colle sorti dell’uomo,  che parte loro ubbidisce e parte le signoreggia; quindi ella  abbraccia l’orografia, l’idrografia, la meteorologia, la  geologia, la mineralogia, la botanica, la zoologia, che  studiate nelle loro attinenze col genere umano, formano,  come dire, la fisica della storia, nello stesso modo che la  geodesia e la cronologia ne costituiscono la matematica. Le  sole stirpi letterate della gentilità, che abbiano largamente  abbracciate l’erudizione e la storia, e il cui merito in queste  parti possa essere da noi misurato, sono i Cinesi e i  Pelasghi; giacché le genti tolteche di America non  andarono più là dei rudimenti; i popoli samanei e  bramanici mancarono del senso critico e confusero troppo  spesso le favole coi fatti; gli Arabi appartengono a un’età  quasi moderna e ritrassero dai Greci; dei Nabatei  Mesopotamici e primitivi non si ha che un’oscura  reminiscenza; e finalmente non sappiamo quanto valessero  in questa parte i Magi, i Caldei e i Sabi, essendo perite quasi  tutte le loro memorie. Ma i Cinesi non sono comparabili  agl’Italogreci per molti rispetti, e sovrattutto per l’ampiezza  delle cognizioni; giacché il saper che posseggono non esce  mai della Cina, che è tutto il loro mondo; onde non solo  nei loro scritti non v’ha nulla di cosmopolitico, ma ci manca,  al dir dei sinologi, quella larghezza, altezza e fecondità  filosofica di concetti, che può solo nascere dalla contezza  di un gran numero di fatti lontani e diversi, insieme  paragonati. Così, per quanto a senso dei buoni giudici sia  eminente il merito, verbigrazia, di Sematsiàn e di  Matuanlin, l’uno storico e l’altro, erudito e antiquario  insigne, essi debbono sottostar di gran lunga per l’estension  del sapere a Erodoto e Strabone, comeché di critico acume  e di profondità gli pareggino per avventura od anche gli  avanzino. Ora questa nota di universalità nell’erudizione,  propria dell’ingegno pelasgico, la quale cominciò a  spuntare nella Magna Grecia coi Pitagorici, valicò nell’Asia  ellenica col grande storico di Alicarnasso, passò nell’Attica  e nella Macedonia con Platone, Aristotile e Teofrasto, e si  trasferì in Alessandria con Demetrio Falereo, venne  finalmente riportata in Italia, dove rifulse in Catone,  Varrone e Plinio, tre uomini enciclopedici, in cui la tempra  audace e forte del romano ingegno si volse al conquisto  delle dottrine. E quando la barbarie comprese tutta Europa,  l’Italia fu la sola provincia, in cui le prische memorie  campassero in parte dall’universale naufragio, in cui la  tradizione della storia e delle lingue colte non fosse affatto  interrotta; onde essa poté avere per due volte il vanto  datole dal Machiavelli di <hi rend="italic">risuscitare le cose  morte</hi><note place="foot"><p> <hi rend="italic">arte della guer.</hi>, VII.</p></note>, non solo  raccogliendo e ricomponendo i frammenti  dell’antichità dispersa colla pazienza dei meccanici, ma  riorganandola e intondendo in essa una novella vita colla  vena creatrice degli artisti. E veramente i ristoratori  dell’erudizione antica furono anco i fondatori delle lettere  moderne: ché senza parlare di Dante, unico in tutta la  successione dei secoli, il Petrarca e il Boccaccio, portenti di  moltiplice e faticosa dottrina, recarono insieme ad alto segno  di perfezione la lirica e la prosa illustre d’Italia. Ma la parte  più pellegrina della poligrafia moderna, ignota agli antichi  Occidentali, è lo studio delle lettere e degl’idiomi  d’Oriente; il quale studio nacque ad un parto colle missioni  dagl’istinti universali del Cristianesimo, e fu culto, educato,  accresciuto in Roma e in altre parti della cattolicità, per  opera sovrattutto dei sommi pontefici, più secoli prima che  la poliglotta e cosmopolitica Propaganda riducesse  l’erudizione orientale a maturità di sistema, la riunisse  all’apostolato, ne facesse uno strumento di civiltà e di  religione, e rinnovasse in un certo modo i prodigi del  Cenacolo, pubblicando gli oracoli del divino Spirito  moltiplicati in tutte le lingue. Nel secolo terzodecimo  Raimondo Lullo diede un forte impulso a tali lucubrazioni, e  fu, si può dire, il creatore dell’orientalismo; uomo  d’ingegno straordinario, di coraggio invincibile, di  universale dottrina, secondo i suoi tempi, che nato sulle  acque mediterranee fra l’Africa e l’Europa, presentì il  concetto di Gregorio quindecimo e volle congiungere  l’Oriente coll’Occidente nell’unità della fede col commercio  dei pensieri e col vincolo delle favelle. Mosso da’ suoi  consigli Clemente quinto fondò a Roma nel  1311 l’insegnamento del greco,  dell’ebraico, dell’arabico, del siriaco, e Giaime secondo re di  Maiorca, Filippo il Bello, re di Francia, lo instituirono in  Palma e in Parigi. E come Roma precesse alle altre nazioni  letterate nella cognizione dei parlari semitici, così ella  diede all’Europa la chiave delle altre famiglie etnografiche;  giacché la prima contezza, che si ebbe del cinese, del  giapponese, del tibetano, del sanscrito, dell’annamitico, e  della sterminata caterva delle lingue affricane e americane,  provenne dai missionari. Che se ai dì nostri la palma di  questi studi ci è tolta dagli oltramontani, vedesi e nel  fervore di parecchi ingegni italiani a coltivarli, e nella  protezione che loro concedono alcuni dei nostri governi,  l’intenzione di restituircela. Certo nulla è più atto di tali  ricerche, (che certi spiritocchi gridano inutili), a ravvivare e  ringiovanire i pensieri della vecchia Italia; perché  dall’Oriente, culla dell’uman genere prima e dopo il diluvio,  patria del Giudaismo e del Cristianesimo, archivio delle  antiche tradizioni e delle prime memorie, semenzaio  inesausto d’idee e di poesia, nacque sempre la luce di  Occidente; e anche oggi se ne posson dedurre molti rivi  salutiferi. Lascio stare che nei termini, a cui sono giunte le  scienze al dì d’oggi, la storia, la filosofia, e la religione non  possono più passarsi delle cognizioni orientali; e  tutto ciò che ci vien di là, riportandoci alle origini e quasi  ad un altro mondo, è utilissimo a destare l’ingegno e  l’immaginazione.</p>
<p>	Benché l’Oriente sia una cava preziosa di notizie  pellegrine e moltiformi, si può dire ch’egli è a sé stesso  un libro chiuso e suggellato, un enigma insolubile, un  arcano inesplicabile, di cui l’occidente solo ha la chiave; il  che è vero ugualmente di ogni altra erudizione e di tutta  l’istoria. Imperocché la chiave dei fatti consiste nelle idee, e  quella dei progressi e delle vicende risiede nelle origini.  Niuno creda di poter esplicare i fatti e trovare le leggi che li  governano, senza levarsi sopra di essi; niuno aspiri a  dichiarare i principii e le cagioni degli eventi, senza risalir  più alto che i tempi, a cui tali eventi appartengono. Ora la  scienza delle idee e delle origini, che si riepiloga nel  principio di creazione, non si trova presso i popoli  eterodossi; e fra quelli che custodirono il vero ortodosso,  niuno la possiede così a compimento, come la nazione  ideale e creatrice, a cui l’Europa dee saper grado di ogni sua  cultura. Ma tale scienza è oggi negletta per un costume  invecchiato da due secoli, e nato dal Cartesianismo; il quale  non infettò meno gli studi polistorici, che guastasse gli  speculativi. Imperocché dal Descartes in poi, l’erudizione e  la storia, specialmente fuori d’Italia, corsero per due diversi  periodi, che dai metodi signoreggianti io chiamerei ipotetico  ed empirico. Nel primo periodo si volevano spiegare i fatti,  lavorando sui presupposti; e questi si toglievano non dai veri  fonti, ma dall’immaginazione. Quanto il vezzo delle cattive  ipotesi, giunto al colmo, come accade, diventò ridicolo, i  savi avvisarono la necessità di dare un indirizzo più  prudente alle ricerche degli studiosi, introducendovi il  metodo osservativo o sperimentale, applicato con tanta  felicità alle scienze fisiche da Galileo e dagli accademici  del Cimento, e differendo ad età meglio propizia, in cui la  suppellettile dei fatti noti e ben chiariti fosse assai più  copiosa, il por mano a dichiararne le leggi e le origini. Il  qual partito era ragionevole e conforme al processo  conoscitivo; giacché l’erudizione dee essere una storia  prima di aspirare a divenire una scienza. E coloro che ne  furono autori appartengono all’Italia; dove la mania delle  ipotesi mal fondate non poté mai mettere radice; onde  quando in Francia, in Germania, nella Scandinavia, molti  eruditi tuttavia poetavano, era già incominciata quella  famiglia dei dotti italiani, che toccò il colmo dello  splendore nella pleiade erudita del Gravina, del Maffei, del  Muratori, del Tiraboschi, del Marini, del Caluso e del  Visconti; uomini, a cui niuno in Europa fra i coetanei  sovrastava. Ma questi assennati nel temporeggiare i  sistematici ardimenti, erano lungi dal pronunciare contro di  loro un bando perpetuo e irrevocabile; e il nome solo del  Vico basta a mostrare che se gl’intelletti della penisola  schifano e sdegnano i presupposti vani e puerili, sanno  tentare con fortunata audacia le ipotesi vaste e  magnifiche. L’escludere sistematicamente i sistemi  dall’erudizione è venuto in voga ai dì nostri fra i dotti di  oltremonte; quasi che il raccogliere i fatti possa fruttare e  appagare lo spirito umano, senza cercarne il cominciamento  e le ragioni, e la sintesi architettonica non sia, se non altro,  giovevole, in quanto raccozza e dispone in un solo quadro  un grandissimo numero di dati sciolti e dispersi, mettendoli  a riscontro gli uni cogli altri. Certo l’erudizione si fa di  giorno in giorno sempre più ardua, penetrando più  addentro nella sua materia e propagandone i confini;  ond’egli è necessario che una parte de’ suoi cultori non  preterisca i termini della semplice osservazione e della  critica empirica. Ma vorrassi perciò dar la croce addosso a  un altro genere di ricerche e vietar l’uso di un criterio più  recondito e sublime? Il quale è richiesto a rendere fruttuosi  i lavori e i risultati della critica preliminare; giacché i  raccoglitori e ventilatori di fatti lavorerebbero indarno, se  non fosse chi a guisa di architetto riunisse quei materiali  sparsi, e tentasse di ricomporre con essi l’edifizio  dell’antichità. Ma ciò che deve parere singolare si è, che  molti di questi schivi, per aver troppo paura delle ipotesi, ci  danno dentro, governandosi con certi principii a priori,  ciecamente ricevuti, e avvalorati solo da una falsa filosofia o  dalla consuetudine; i quali, se ad esame si chiamano, non  reggono a martello. Tal è quel pronunziato, che oggi corre,  della civiltà spontanea; secondo il quale si presuppone che  il linguaggio e la cultura umana possano nascere, senza un  germe preesistente e tradizionale; e che quindi siano stati in  fiore diversi seggi di civiltà originalmente diversi;  presupposto incompatibile colla religione, colla storia, colle  leggi della nostra natura, e conducente a un altro errore  ancor più grave, cioè alla pluralità primitiva delle stirpi.  E pure questo presupposto, nato dal psicologismo e dal  sensismo cartesiano, è oggi così abbarbicato in Francia e  in Germania, che troverai uomini per ingegno e dottrina  ecellentissimi, che ti diranno verbigrazia, la civiltà degli  Egizi e dei Toltechi essere stata affatto indigena dei paesi, in  cui fiorì; senza avvedersi che questa asserzione è da un  lato tanto ipotetica, quanto la sentenza contraria, poiché si  tratta, di un fatto anteriore all’istoria; e che dall’altro lato  essa è per lo meno poco probabile; poiché contraddice ad  altri fatti, e a molte induzioni filosofiche e storiali. Fatto  sta’ che il volere affatto fuggire il processo ipotetico è  tanto impossibile nella storia quanto nelle scienze; e che tal  processo bene usato essendo causa di grandissime scoperte,  si dee aver l’occhio, non ad evitare le supposizioni di ogni  sorta, ma solo ad usarne in modo opportuno e giudizioso.  Nelle scienze naturali l’ipotesi è savia e conveniente,  quando è suggerita, non già dalla fantasia, ma  dall’intuito<note place="foot"><p> <hi rend="italic">Degli errori filos., di Ant. Rosmini</hi>. Edizione  seconda. Brusselle, 1843, tom. II, pag.  173-176.</p></note>; benché ciò non si possa  discernere con certezza, se non mediante la  verificazione. La storia e l’erudizione sono da questo canto  più fortunate; giacché in esse l’ipotesi può avere a priori  una probabilità più o meno grande, e talvolta ancora una  vera certezza, secondo che si connette più o men  chiaramente e direttamente colla scienza delle idee e delle  origini, il cui valore, come vedremo ben tosto, supplisce e  sovrasta a quello dei documenti. Ecco la fonte della vera  Ipotetica, il cui uso solerte e moderato può solo innalzare le  ricerche polistoriche a dignità di scienza. Il voler poi tirare  dai fatti medesimi la cagione che gli spiega e la legge che li  governa, secondo che si faceva nell’epoca precedente, è  impresa vanissima; conciossiaché i fatti, per quanto si  spremano, non possono somministrare ciò che non hanno  in sé. Onde il pretendere di cavar da essi le idee è un  assunto simile a quello di coloro, che vogliono trarre dai  sensibili i concetti intellettuali; giacché il fatto è il  sensibile dell’istoria. Né si può storicamente risalir dagli  effetti alle cagioni, se non quando queste vengono date dalla  storia medesima, o sono negli effetti racchiuse: salvo questo  caso, il principio degli eventi può solo asseguirsi,  ragionando <hi rend="italic">a priori</hi>, o <hi rend="italic">a superiori</hi> procedendo.  Brevemente, siccome ripugna che un dato positivo  qualunque possa sovrastare a sé stesso e legittimarsi,  l’erudizione più ricca non può essere il suo proprio  interprete e abbisogna di un turcimanno più degno e  autorevole; nello stesso modo che l’atto della coscienza non  potendo indietrarsi o signoreggiar sé medesimo, sarebbe  impossibile lo scoprirne la causa, e il salire sino alla forza  sostanziale dell’animo umano, se non soccorresse una  facoltà più nobile del senso intimo, cioè la ragione, che  illustra i fatti colle notizie ideali.</p>
<p>	La scienza ideale della storia dee essere universale,  accordarsi cogli annali e colle memorie, muovere dalla  ragione, ed essere confermata dai monumenti e dalla  rivelazione. Quando le mancasse una sola di queste  proprietà, ella non avrebbe quell’assoluta certezza e  capacità scientifica, che ad una dottrina fondamentale e  legislatrice sono richieste. Acciocché sia universale, uopo  è che abbracci e spieghi unitamente il principio, il mezzo e  il fine delle cose umane; i quali sono i tre momenti  dinamici, per cui discorre la storia, non meno che le altre  parti del mondo creato. Ella dee dunque dichiarare l’origine  delle condizioni morali e corporee, esteriori e interiori,  individuali e sociali dell’uomo, la legge del loro progresso,  la natura dello scopo ad esse proposto e del lor compimento.  I più difficili e importanti di questi tre capi sono il primo e  l’ultimo; sia perché l’uno essendo posto in un passato non  arrivabile e anteriore alle memorie, e l’altro occultandosi in  un indefinito e impenetrabile avvenire, l’unica via, per cui si  possano apprendere, è la scienza ideale; e perché la  notizia loro con porta con seco quella del terzo termine, la  legge regolatrice del mezzo risultando  necessariamente dal principio e dal fine. Ora egli è chiaro  che il solo pronunziato, atto razionalmente ad adempire  questo triplice ufficio, è la formola ideale col suo doppio  ciclo; tanto che la disciplina, di cui parliamo, è la scienza  prima e universale accomodata all’istoria. I due cicli ideali,  applicati alle forze finite universalmente, diventano  dinamici, come riescono storici, se si adattano in particolare  alla seguenza cronologica delle umane vicende. Ciascuna  coppia di tali cicli secondari esprime il corso della unità  alla varietà e il ricorso della varietà all’unione;  imperocché ogni processo dinamico dall’unità muove,  come all’unione s’indirizza. Così il primo periodo storico si  può significare in questi termini: <hi rend="italic">L’uno produce il  moltiplice</hi>; e il secondo conseguentemente è così  esprimibile: <hi rend="italic">Il moltiplice ritorna all’uno</hi>. Quello  insegna l’unità originale, e il suo discorrimento a una  moltiplicità e varietà grandissima: questo mostra l’unità  finale e il ritiramento successivo del vario e del moltiplice  verso di essa. L’unità è implicata e fatale rispetto al  principio, giacché la forza creata è semplicemente passiva,  rispetto all’azione creatrice, e non può influire nella propria  origine; ma è libera ed esplicata in ordine al fine, poiché  alle sostanze intelligenti, fornite di arbitrio, sottostanno e  più o meno ubbidiscono gli altri esseri dell’universo. La  numerosa famiglia di coloro che oggi filosofeggiano sulla  storia, governandosi coi principii eterodossi, ammette di  buon grado l’unità terminativa del secondo ciclo, confessa  che le stirpi, le nazioni, le lingue, gl’instituti, le civiltà  mirano ad unificarsi, e si confida che siano per riuscirvi; ma  ripudiando l’unità incoativa del primo, ella fa anticorrere la  varietà all’unità, il caos all’ordine, e il male al bene negli  annali degli uomini e del mondo. Presupposto irrepugnabile,  secondo i canoni dei panteisti; i quali, mischiando l’Ente  coll’esistente, e trasportando nel primo la successione  temporanea, il moto progressivo e le altre condizioni del  secondo, son costretti a considerare le imperfezioni del  creato, come un effetto necessario dell’Assoluto, che si va  svolgendo e sgomitolando. Onde ogni qual volta procedono  a rigore, essi non muovono dalla monade né dal germe, ma  dall’Ile informe, e dall’infinito numerico nel senso di  Anassimandro; il quale infinito differisce assai poco dagli  atomi di Mosco, di Leucippo e di Democrito, e contraria ai  principii della filosofia dinamica, stante che l’eternità del  germe e la sua origine, senza un atto creativo, egualmente  ripugnano. Né giova a legittimare questo processo il  ricorrere alle epoche telluriche, che precedettero la nostra,  nelle quali il progresso dell’organismo e della vita è  cospicuo; giacché l’ammettere un primo ciclo non osta al  movimento progressivo, che costituisce l’essenza del  secondo. Ma ogni moto di tal genere, essendo l’esplicazione  successiva di una forza e la trasformazione dell’uno in  moltiplice, non che importante il primato cronologico della  varietà, arguisce il contrario, cioè la preesistenza  dell’unità seminale, da cui germina la moltiplicità  organata. Onde come dal seme nasce la pianta, dal principe  si ordina lo stato, dalla religione la civiltà si produce e  s’informa così da un solo coniugio, da una fede, da una  cultura unica dovette uscire l’umana stirpe con tutte le parti  del suo incivilimento. Il primo ciclo storico, oltre all’essere  razionalmente irrepugnabile, come quello che risulta dai  dettati della prima scienza, e possiede a priori un valor  scientifico ed inconcusso, viene anche confermato a  posteriori dalla reciproca conferenza dei fatti e  dall’induzione; giacché non si può spiegare altrimenti  quel moltiplice accordo, che corre tra le favelle, le  instituzioni e le memorie dei popoli più disgiunti; accordo,  che in molti casi non si può riferire plausibilmente a un  concorso fortuito né alla medesimezza specifica della  natura umana, e ci mostra, quasi di lontano e nel crepuscolo  della storia, le varie genti accozzate in un solo seggio e  quindi diffuse di mano in mano per le altre contrade  abitabili. Che se l’uscita della varietà dall’unità  primigenia chiarisce le origini, il regresso della varietà  all’unità finale, congiunto al processo del primo ciclo,  dichiara l’andamento progressivo delle esistenze, e ferma la  legge, che lo indirizza. Imperocché l’unione e il conserto  della varietà creata fatto per modo, che essa varietà non  dismetta l’individualità numerica de’ suoi componenti,  ma solo l’accordi e armonizzi (giacché l’unificazione  assoluta è assurda fuori del panteismo), è l’intento  supremo, a cui mira ogni civiltà, ancorché imperfetta, e  quella singolarmente, che viene animata dagli spiriti  cristiani; l’incivilimento essendo il contrario della barbarie,  la cui essenza è riposta nella divisione e nella discordia.  Laonde il secondo ciclo, importando il redito della varietà  all’unità, ci fa conoscere la legge del progresso adulto  uniforme, ed il fine; come il primo ciclo, inferendo la sortita  del vario, dall’uno, ci rivela il principio, e la legge di quel  progresso iniziale genesiaco, che appartiene ai primordii  della vita mondana. Ma la formola ideale, contemplata nei  due cicli storici, non basta tuttavia per sé sola a spiegar  tutti i fatti, che risultano dall’esperienza e dalle tradizioni.  Imperocché l’uscita della varietà dall’unità può  concepir accaduta per via naturale, regolare, graduata,  costante, uniforme ovvero in modo contrannaturale, e senza  regola, per un’azione subita, straordinaria, violenta. La  formola sola non basta a determinare in questo proposito la  nostra elezione; doveché lo studio comparativo delle stirpi,  delle lingue, delle religioni svariate e pugnanti, ma ritraenti  l’imagine di una concordia più antica, ci obbliga a  considerare la varietà e dissonanza loro, come l’effetto di  una rottura sforzata, repentina portentosa, e non di un lento  e normale esplicamento; come il risultato di una subita  catastrofe, di un grande e calamitoso accidente, non come  l’evoluzione armonica di un germe, secondo il placido e  stabile andamento della vita cosmica. Ma sebbene la  formola esprimendo il corso essenziale delle cose mondane  solo modo universalissimo, non possa abbracciare le  perturbazioni fortuite che ci accaggiono, dee però spiegare  in genere la possibilità loro, e somministrarci un filo  acconcio a dichiarare le anomalie accidentali e fortuite, che  turbano il disegno ideale delle esistenze, mostrandocene la  causa plausibile nella loro natura medesima. Il che ella fa,  porgendoci la nozione di forza libera, e con essa una ragion  sufficiente di ogni discordanza dal tipo primitivo e divino  delle cose. I fatti poi che risultano dalla esperienza e dalla  storia, mutano questa semplice possibilità in realtà e  certezza, e modificano conseguentemente l’idea del secondo  ciclo storico, aggiungendo al convergere della varietà verso  l’unità finale il previo ristauro della unità primitiva, e la  restituzione del tipo cosmico. Di che nasce un doppio  indirizzo nel processo del secondo ciclo; il cui moto  originalmente è semplice e progressivo verso il fine; ma  posta la perturbazione della concordia iniziale, diventa  doppio e misto, non potendosi toccare il termine, senza  tornare al principio. In questa composizione del regresso  verso il bene e del progresso verso il meglio consiste la  redenzione; la cui idea importa il principio di compimento,  modificato dal fatto previo della rotta armonia. Il dogma di  redenzione costituisce la legge del progresso misto, come  quello di creazione la legge delle origini; e dal loro  accoppiamento risulta la legislazione di tutta la storia.</p>
<p>	Questa disciplina legislatrice delle ricerche erudite e  storiali non si dee confondere con quella, che oggi chiamasi  filosofia della storia; la quale, creata dal nostro Vico, fece,  come scienza, da lui in poi, pochi e scarsi progressi. Dico,  come scienza, propriamente parlando; perché, come  raccolta di considerazioni filosofiche, essa è assai più  antica, anzi antichissima, e risale ai tempi primitivi delle  varie letterature. E senza parlare di Esiodo, di Omero e di  tutti i mitografi ed epici primitivi, che ci diedero la teologia  e la poesia della storia, cioè la filosofia di essa vestita coi  simboli o coi miti della religione e cogl’idoli della fantasia,  (giacché l’immaginativa poetica, la simbolica e la mitologia  sono altrettante vesti delle idee), l’esame razionale dei fatti  cominciò presso i Grecolatini con Tucidide, Senofonte,  Aristotile e Teofrasto, e crebbe con Polibio, Tacito e  Plutarco. Ma la sapienza gentilesca non permetteva  agl’ingegni di oltrarsi gran fatto per questa via; e il porgere  all’acume loro lo strumento accomodato allo scrutinio dei  fatti e alla scoperta del sottile ordito ideale, che viene  occultato dal tessuto grossiere e visibile degli eventi, era  riserbato alle dottrine del Cristianesimo. Il quale coi  principii di creazione e di redenzione sostituì la vera  notizia concreta di Dio, dell’uomo, del mondo e delle loro  attinenze, ai romanzi astrattivi o immaginativi, che dianzi se  ne facevano; e colla storica e profetica rivelazione  che porse delle origini e del compimento, mostrando tutti gli  uomini originati dall’unità di una sola famiglia e tendenti  all’unità di una sola spirituale cittadinanza, aggrandì e  dilatò le menti loro, suggerendo quei concetti  cosmopolitici, che richieggono alla maturità e perfezione  della scienza, come quella che di sua natura dee essere  universalissima. La filosofia della storia uscì dunque dai  divini dettati, e dagl’influssi di quello Spirito, che avendone  gittate le basi ab antico nel popolo eletto col principio di  creazione, cominciò a fecondare questa potenza e a  porgerne i primi frutti; giacché Giobbe, il Salmista, i  Profeti, il Savio sono spesso storici filosofi, non meno che  Paolo e Giovanni. Quindi è che fin dai tempi di Giustino,  Origene e Clemente, raro è il trovare uno scrittore  ecclesiastico di polso, che non filosofeggi all’occorrenza  sugli eventi umani con tale sagacità di avviso e discorso,  che i più insigni fra i pagani non ci arrivano. Ma niuno di  essi attese a edificare un corpo di dottrina e procedere con  metodo scientifico; e quelli, che più alto poggiarono come  Atanasio e Agostino, non uscirono tuttavia di certe  generalità, ristrinsero le loro avvertenze alla religione.  Dante, che fu il principe dei moderni scrittori, e il cui valore  in questa parte venne già avvertito<note place="foot"><p> Baleo, <hi rend="italic">Meditazioni storiche</hi>. Torino,  1842, tom. I, pag. 12. </p></note>, creò, come laico che era, la filosofia politica, e secolareggiò per così dire, la scienza della storia, allargandone la comprensiva, senza però torre ai fatti  religiosi quel primato, che loro appartiene. Ma dopo  l’ingegno sintetico dell’Alighieri, che tutto seppe, secondo il  tempo in cui visse, e tutto compose, l’elemento sacro fu di  nuovo disgiunto dal profano nella considerazione degli  eventi, e mentre l’Italia vide sorgere un’illustre scuola di  filosofi civili, che incomincia col Machiavelli e finisce col  Botero, quasi ignoto, ma degno di essere conosciuto,  l’intuito religioso della storia ebbe in Francia nel Bossuet un  eloquente spositore, a cui per la sublimità del dire non so  chi si possa paragonare, se non l’Alighieri, dove narra la  storia dell’Aquila romana. Atanasio, quando descrive  l’apparita e quasi le divine vicissitudini, (se così posso  esprimermi), del Verbo nel mondo. Ma né il Bossuet, né  alcuno di quegli altri si può avere per fondatore della  filosofia storica non essendo proceduti per ordine di scienza,  né avendo abbracciata l’ampiezza del loro tema; onde  l’onore di tal creazione appartiene al Vico. Il quale però, sia  per le angustie dell’erudizione possibile a’ suoi tempi, sia  per la condizione propria di tutti gl’inventori, non seppe  cansare alcuni errori notabili, e vide generalmente la tela  ideale, su cui corrono i fatti, senza saperne esprimere  partitamente il disegno. I suoi successori si partono in due  schiere; gli uni attesero a ordire un scienza più o meno  sistematica, ma errarono tutti o quasi tutti nei  principii, piantando le loro speculazioni sul  sensismo, sul razionalismo o sul panteismo; fra i quali basti  citare il Pagano in Italia, il Condorcet in Francia, l’Herder, il  Kant e l’Hegel in Germania. Gli altri si ristrinsero a  filosofare sui fatti alla spartita, senza procedere a rigor di  teorica; la schiera dei quali è grandissima, se si bada al  numero, ma scarsa, se si ha l’occhio alla bontà degli autori;  perché in questo genere di storici discorsi si ricerca  principalmente una notizia esatta, profonda e compiuta degli  eventi. L’Italia vanta meno autori di tal sorta, che qualche  altro paese, ma migliori per avventura; e se meno superbi e  promettenti, più accurati e sugosi; fra’ quali il Denina  superò i suoi coetanei, e Cesare Balbo risplende fra i più  recenti. Io tengo per fermo che la filosofia della storia non  può essere innalzata al grado di teorica scientifica, rigorosa  e precisa, finché non si fonda sul principio universale dello  scibile; principio subodorato dal Vico, come metafisico, ma  non applicato da lui alla nuova disciplina, di cui ebbe l’idea  e distese le prime linee. Che se questa mia sentenza paresse  a taluno gratuita e temeraria, io son pronto a ridirmi quando  mi si additi, un pronunziato, che adempia tutte le condizioni  della formola, riunisca, com’essa, compitamente tutti gli  elementi ideali, onde abbisogna la filosofia storica, e quadri  a capello colle memorie e coi monumenti.</p>
<p>	La formola ideale co’ suoi cicli insieme intrecciati e  coi tre termini, per cui discorre ciascuno di essi, ci porge i  Primi, i Secondi e gli Ultimi, che sono i tre momenti della  storia e rispondono ai tre istanti ideali segnalati da Platone,  cioè al principio, al mezzo ed al fine. I Primi appartengono  tutti al ciclo anteriore, e ne segnano l’esordio, come gli  Ultimi al ciclo posteriore, e ne sono il compimento: i  Secondi tramezzano fra’ que’ due estremi e abbracciano  il processo discorsivo della formola. Vi sono tanti Primi  storici, quanti sono i germi sociali e civili, procreati da Dio  ed infusi naturalmente o sovra naturalmente nell’umana  natura; ognuno dei quali, esplicandosi, costituisce un’epoca  storiale, che piglia le mosse da esso Primo, e riesce ad un  Ultimo, in cui si ferma e si compie. Vi può essere  successione cronologica dei Primi, ogni qual volta non siano  creati contemporaneamente, o non comincino allo stesso  tempo il loro moto dinamico; il che rispetto a noi è  tutt’uno; giacché non essendoci dato di apprender la forza,  se non mediante il suo svolgimento, ci è impossibile il  determinare con certezza, se la creazione dei germi  universali sia stata simultanea, (dico simultanea nell’effetto,  poiché lo è sempre nell’atto causante), o successiva per  modo, che al principio di ogni epoca cosmica si procreassero  i semi fiorituri nel suo corso. In ogni caso, i Primi  susseguenti non annullano i recedenti, ma ne redano gli  effetti, e sottentrando all’opera loro, li conducono a  perfezione. In questa seguenza de’ Primi storici, capo di  tutti è la creazione del genere umano, e termine la  redenzione di esso; onde la serie finisce col Cristianesimo,  che compie il lume rivelato, e diede principio a una civiltà  duratura, quanto gli uomini. Quindi la storia cristiana non  è un’embriogenia novella, ma una semplice esplicazione dei  germi dianzi naturati; e se talvolta pare a prima fronte il  contrario, una considerazione più attenta dimostra che il  principio obbiettivo già si trovava, benché nuovo sia  l’ingegno, strumento subbiettivo del lavoro dinamico. Così,  verbigrazia, Gregorio settimo e Dante, principi, l’uno  dell’azione e l’altro del pensiero italiano ed europeo, vennero  figliati dal cattolicismo, di cui sono i primogeniti, e  meritano di esser venerati come padri della civiltà  moderna, in quanto furono i primi a svolgere largamente il  principio ereditato dall’Evangelio. Ma d’altra parte è  verissimo, che la cosmogonia morale del mondo non ebbe il  suo esito prima di Cristo, e si stese pe’ sei primi millenari,  secondo il computo dei Settanta, come la cosmogonia fisica  della terra si racchiude nel giro di sei spazi diurni; e questa  disparità cronologica delle due epoche genesiache  corrisponde alla loro natura e al corso progressivo della  creazione. Imperocché nello stesso modo che l’uomo,  capolavoro dell’organismo terrestre, compié le sei giornate  della genesi de’ corpi, il Cristianesimo, cima e fiore di  civiltà, apparve nel sesto millennio della genesi spirituale,  che avanzò di tanto lo spazio dell’altra, quanto per  eccellenza ed importanza lo spirito sovrasta alla natura  corporea. E coll’Evangelio finì l’opificio morale del mondo,  mediante il riscatto, che chiuse il periodo della rivelazione.  La quale torna a un medesimo colla creazione, che ne è il  principio, e colla redenzione che ne è il compimento e  quindi abbraccia tutto il primo ciclo; essendo che per lei si  produce il conoscimento, come per le altre due operazioni si  effettua la realtà e si adempie il ristauro delle esistenze  conosciute. La rivelazione riferisce all’intuito e alla  riflessione, è pensiero e parola insieme, quindi Idea e  Verbo: essa è la cognizione, in quanto nasce dall’oggetto  parlato, e si contrappone alla scoperta, che rampolla dal  soggetto parlante e di previa rivelazione abbisogna. Perciò  la rivelazione abbraccia tutti i Primi nell’ordine ideale, e  spetta al primo ciclo, dove che la scoperta, causa seconda e  umana procreatrice della scienza, appartiene all’ultimo ciclo,  e nella rivelazione anteriore ha il suo fondamento.  Creazione, rivelazione e redenzione sono tre atti  sovrannaturali, nell’ordine delle cose e in quello delle  cognizioni; doveché l’esplicazione dei germi prodotti da  quei tre principii negli ordini meramente temporali, alla  natura appartiene; la quale, propriamente parlando, non è  altro che l’evoluzione dei semi divinamente procreati,  rispetto alla vita cosmica. Perciò essa natura fa parte del  secondo ciclo storico, e il sovrannaturale, in quanto spetta  all’essenza dell’ordine morale e in modo esterno e sensibile  si manifesta, è proprio del primo; giacché quello  che si riferisce al secondo ciclo invisibilmente si  esercita, ovvero, se apparisce di fuori, non è materia di  fede, ma solo di pia credenza o di libera opinione. La natura,  che spetta all’ultimo ciclo, è dunque un Secondo; il quale,  sottostando a un Primo anteriore e non essendo atto a  padroneggiarlo, (come l’effetto non può signoreggiare la  sua cagione), non può comprenderlo naturalmente;  giacché la comprensione importa una maggioranza  sull’oggetto compreso. Quindi emerge il sovrintelliggibile; il  quale nasce sostanzialmente dall’impotenza della natura  intellettiva a penetrare il sovrannaturale, che la precede e  sopravanza. Al sovrannaturale e al sovrintelligibile si  riferiscono il miracolo e il mistero, come le parti al tutto:  quello è l’aspetto fisico, sensato, e quasi l’esteriorità del  Primo; questo ne è il lato ideale e sovrasensibile,  l’interiorità essenziale e recondita. Non fo che accennare  rapidamente queste deduzioni della formola ideale, per  chiarire la sua fecondità in ordine alla scienza degli eventi,  e alla teologia storica, che strettamente se le attiene; e per  mostrare che essa formola è il solo filo atto a porgere una  guida sicura nel laberinto dei fatti, e a risolvere molte  quistioni storiali altrimenti insolubili. Infatti, senza la  dottrina dei due cicli, non si può stabilire in modo  dimostrativo la necessità del sovrannaturale per dichiarar le  origini, né dar ragione scientifica del suo decrescere  successivo e de’ suoi intervalli, né confutar coloro che,  inducendo empiricamente il passato dal presente, misurano  dal corso attuale della natura gli eventi dei primi tempi, e  legittimano quindi il sensismo e il razionalismo storico, né  stabilire il divario essenziale che corre fra l’età anteriore  all’annunzio evangelico e quella che venne appresso, intorno  al tenore della civiltà e della vita morale della nostra  specie, né in fine mettere in sodo le speranze immortali del  cristiano incivilimento, destinato dalla Providenza a durar  quanto i secoli.</p>
<p>	L’ideologia storica non avrebbe il suo compimento, se  oltre al fondarsi a priori sui dettati della ragione e a  posteriori sulle induzioni storiche e sperimentali, non fosse  eziandio convalidata superiormente dalla rivelazione, e non  avesse l’appoggio estrinseco e diretto dei monumenti. Essa  è nello stesso tempo un dogma rivelato e un fatto  monumentale, ritraendo dalla divina autorità della  religione e dall’autorità umana delle tradizioni e delle  memorie in modo così evidente, che ne risulta, non già  una semplice verosimiglianza, ma una moral certezza,  inespugnabile dagli assalti manco benevoli e più ingegnosi  della critica. Questo doppio vantaggio le vien conferito dalla  parola che l’esprime, cioè dal Primo biblico, come quello  che è un libro umano e divino insieme, un codice rivelato,  e un autentico, intatto e veridico documento. Come scrittura  rivelata, il Primo biblico muove <hi rend="italic">a superiori</hi>  dall’inspirazione, e si avvalora di quella intima e sovrumana  certezza, che privilegia la fede, e informata dai celesti  influssi, soprastà alle differenze degl’ingegni,  dell’educazione e della coltura. Se il Primo biblico rivelato  non fosse, non potrebbe sortire il suo intento, come libro  delle origini; conciossiaché l’origine, importando sempre  un atto creativo e sovrannaturale, non può esser nota  altrimenti che per via di rivelazione. Senza i lumi di questa,  non si può avere alcuna storia originale e primitiva, e gli  annali del genere umano, diventando acefali, riescono inetti,  come una tronca narrativa, a essere oggetto di scienza. Vero  è che le tradizioni religiose dei vari popoli eterodossi,  quasi ombre del Primo biblico, ci aiutano a risalir più  addietro di ogni altra memoria<note place="foot"><p>
<foreign lang="fra">De tout temps et partout, c’est la religion qui nous a  conservé les racines les plus profondes de l’histoire  ancienne</foreign>
. Aurea sentenza</p></note>.<note place="foot"><p> Petit-Radel, <hi rend="italic">annali dell’Ist. archeolog.</hi>,  1832, p. 242.</p></note>;  tuttavia esse non bastano all’uopo, e se ci avvicinano alla  meta, sono inette a superare ogni intervallo frapposto e a  farcela compiutamente asseguire. Imperocché nelle  ricordanze umane dei popoli l’elemento subbiettivo ed  essoterico prevale di gran lunga all’obbiettivo ed  acroamatico, e la storia sottostà alla mitologia; la quale è,  per così dire, la soggettività dell’immaginazione applicata  alle cose estrinseche, e la poesia sostituita alla tela degli  eventi storiali. All’incontro il Primo biblico, come  documento rivelato, è scevro di ogni ingrediente mitico e si  mostra schiettamente obbiettivo; onde nasce il suo valore,  come ontologia della storia. Ma questo divin documento,  essendo eziandio umano e munito di titoli umanamente  invitti, la persuasione, che se ne ingenera, è simile a quella  che corre nelle materie di semplice narrativa, e ha le sue  radici nel consenso delle generazioni e nell’autorevolezza  dei testimoni; tanto che per questo verso le premesse della  scienza storica somigliano per la natura loro alle sue  conseguenze. In virtù di tale appoggio la notizia delle  origini non è ridotta ad essere una deduzione raziocinale,  né un’induzione remota e verisimile, né un dogma  religioso soltanto, ma diventa un fatto storico, appreso  naturalmente, come si apprendono i successi preteriti, che  sopravvissero nella memoria degli uomini. Se a queste  considerazioni si aggiunge che il Primo biblico, oltre  all’essere la base della storia, è il fondamento della scienza,  s’immedesima col Primo filosofico, principio unico di tutto  lo scibile, ed è la filosofia stessa, considerata come Scienza  divina della parola

<note place="foot"><p> Gli Arabi chiamano la filosofia <foreign lang="ara"><hi rend="italic">Elm Ai  Kelam</hi></foreign>
, (secondo l’ortografia dell’Herbelot,) cioè  scienza delle parole. Le danno anche il nome di  <foreign lang="ara"><hi rend="italic">Elm Elahiat</hi></foreign>
, che suona scienza  divina.</p></note>

.<note place="foot"><p> Herbelot, <hi rend="italic">Bibl. Orient.</hi> La Haie,  1777, tom. I, pag. 629, tom. 2,  pagg. 358-723.</p></note>, ne risulta per la  filosofia storica, quale l’abbiamo delineata, una certezza  così piena e assoluta, che nessun’altra la pareggia o la  supera. Il che dovrebb’essere avvertito da coloro, che  accusano questa disciplina di essere incerta, confusa,  vacillante, e di tenere assai del poetico e del romanzesco nel  suo processo e nelle conclusioni; onde vorrebbero sbandito  dallo studio dei fatti ogni discorso speculativo; alla qual  famiglia mi spiace di dovere annoverar Carlo Botta, che per  copia ed eleganza di facondia fu il primo storico del nostro  secolo<note place="foot"><p> <hi rend="italic">stor. d’Ital. contin. da quella del Guicciard.</hi>,  Prefaz..</p></note>. Accusa certo non ingiusta, se si  discorre della filosofia storiale, quale oggi corre  nelle scuole dei razionali e dei panteisti; ma che non può  rivolgersi equamente contro la disciplina in sé stessa,  capacissima di essere innalzata a stato e abito rigoroso di  scienza.</p>
<p>	Il Primo biblico raccoglie, esprime ed incarna i principii  ideali della storia, gli avviva, gl’individua, li concretizza,  conferendo loro un’esistenza sensata ed estrinseca. Perciò  nello stesso modo che la formola significata da quello,  applicandosi all’enciclopedia in universale, crea la scienza  prima, che spiega e legittima i dati, i principii, i metodi e lo  scopo di ogni disciplina particolare; così adattandosi alla  memoria dei fatti umani, essa genera la storia prima, che  dichiara e convalida le origini, i progressi, le leggi e il fine  degli eventi speciali, pervenuti alla nostra notizia. Si avverta  questa unificazione della scienza e della storia in un  principio comune, che le produce entrambe; principio, che  nel giro ideale crea le speculazioni e le ricordanze, come nel  giro reale partorisce gli oggetti, in cui esse si esercitano. Il  Primo biblico consiste in due monumenti storici, dotati  umanamente e divinamente di autorità irrefragabile; cioè  nel Genesi e nell’Evangelio; l’uno dei quali esprime il  concetto e il fatto iniziale della creazione, e l’altro il  concetto e il fatto complementare della redenzione; tanto  che riuniti insieme abbracciano integralmente la dottrina dei  due cicli. La Genesi, che considerata generalmente, è il  libro universale e primitivo del genere umano ortodosso, e la  fonte di ogni sua letteratura, è scientificamente e  storicamente il libro dei. principii e delle origini e quindi  comprende la protologia, l’assiomatica e l’ontologia della  scienza e della storia; protologia umana, in quanto la sua  narrativa è corroborata dai canoni ordinari della critica, e  divina in quanto discende dal fonte celestiale  dell’inspirazione. Essa è pertanto una storia, che non corre  semplicemente a posteriori, come le altre, ma cammina a  priori, e non muove soltanto dall’effetto, cioè dalla  memoria creata, che conserva la notizia degli eventi, ma  eziandio dalla causa loro, che è quanto dire dall’Idea  creatrice, che li produce. Pe’ suoi titoli estrinseci essa è  una scrittura divina ed umana, un’opera di compilazione e  d’inspirazione, una propedeutica religiosa ed enciclopedica,  un monumento cosmopolitico in genere, e un documento  semitico ed israelitico in ispecie. Quanto alla materia, ci  trovi uno specchio compendioso, ma fedele, della famiglia  umana e del mondo fin dai loro principii, e ci vedi  rappresentata l’esplicazione dinamica della natura e della  storia ne’ suoi due momenti della unità primitiva e della  varietà succedente, vale a dire la prima origine, il regresso  iniziale e il progresso primitivo di tutte le cose. Il suo  proemio è sublime e semplicissimo; poiché  incominciando con Dio e coll’eterno, discorre al mondo ed  al tempo, e addita il nesso dei due ordini nel principio di  creazione. Stabilita la formola ideale, e la prima origine dei  germi universalmente, discende al racconto della  loro genesi esplicativa, e alle varie epoche, che la  distinguono: indica con una parola la formazione  complessiva dell’unità mondiale e della dualità del cielo e  della terra, gitta le basi della fisica universale, accenna al  sistema dell’attrazione, e con ciò che tocca della luce e del  calorico, come agenti universali della natura, antiviene di  trentatré secoli la scienza moderna; poi nella terra si ferma,  come speciale retaggio assennato dalla Providenza  all’esercizio fattivo e conoscitivo dello spirito umano. La  storia della terra comprende vari periodi; fra i quali alcuni  precedettero lo stato attuale e vengono dal suo storiografo  appena additati, come estrinseci a quell’ordine delle cose,  che si riguarda; laddove sono da lui distinti e divisati con  precisione sommaria i diversi spazi dell’ultima età  geogonica, che precorse all’età umana, e ne fu l’esordio e  l’apparecchio. Descritta la generazione della terra, egli passa  a discorrere dell’uomo suo principe: ne narra l’origine: ne  dichiara la natura, le prerogative, il destino, la felicità, la  caduta, la punizione: ne tocca le future speranze e il  promesso risorgimento: ferma in termini espressi la sua  cognazione con Dio, l’investitura divina del terrestre  dominio, fatta nella sua persona, l’eguaglianza naturale e la  fratellanza di tutti gli uomini, e pianta le basi del coniugio  uno e indissolubile, della famiglia, dello stato, della società  delle genti, tratteggiando le prime linee dei doveri e dei  diritti in universale. Poi racconta sommariamente la storia  dell’uman genere innanzi al diluvio, la prima division delle  stirpi, l’invenzion delle arti, la corruttela di quel nativo  incivilimento, e circoscrive i particolari del flagello  sterminatore. Cessato il quale, la specie umana rinasce da  una sola famiglia: si rappicca il filo interrotto dei progressi  civili: le lingue si confondono e si moltiplicano, le stirpi si  dividono di nuovo, risorge l’eterodossia, e a costa di essa il  popolo dell’elezione, sortito sovrumanamente alla custodia  del vero rivelato. Il resto del libro versa intorno ai fati  particolari di questa stirpe, durante il suo modo di vivere  tribunizio e patriarcale, finché non è ridotta a essere di  nazione. Tutta la narrativa è sparsa di lumi profetici, che  collegano il passato coll’avvenire e i principii del primo ciclo  genesiaco del mondo morale col suo evangelico  compimento. Il metodo seguito dall’autore non è meno  ammirabile del soggetto; conciossiaché egli procede  all’ideale e alla sintetica, discendendo di mano in mano  dagli oggetti più eccelsi e generici ai particolari di bassa  data, e discorrendo da Dio a Israele pei cinque momenti  interposti e successivi della creazione dell’universo, della  terra, del genere umano e delle varie stirpi; i quali sono le  anella, che legano insieme storicamente quei due estremi, e  rendono il processo dello scrittore conforme a quello delle  idee delle cose, giusta il primo ciclo della formola scolpita  nel frontispizio del libro. Medesimamente il dir dell’autore  è più generico, conciso e ristretto, secondo che il  tema è più sublime; e quanto più dilungasi da tali  altezze e discende a cose minori, tanto diventa più  specifico e diffuso. Così la creazione e la storia  dell’universo sono contenute in due soli versetti; in un  capitolo, la genesi della terra; in quattro capitoli, gli annali  antediluviani; in sei, le vicende universali dei Noachidi sino  ad Abramo: il rimanente del libro espone gl’incrementi del  patriarcato, onde uscì il popolo ortodosso. La quale  economia prova da un lato la veracità dello storico, quando  i romanzieri eterodossi delle origini si mostrano tanto più  minuti e copiosi, quanto più lontane sono le cose che  raccontano; e chi non sente il valore di questo progresso e la  pellegrinità che ne risulta, riputando Mosé un copista o  un imitatore dei mitografi egizi, persiani, caldei, indici,  argomenta a rovescio, come colui che avesse l’orpello per  tipo dell’oro, e stimasse l’architettura greca modellata sulla  gotica. E dall’altro lato risponde all’indole di tutto lo scibile;  il quale, quanto più si scosta dall’individualità delle cose  proprie, tanto meno è concreto e copioso: la sua maggiore  ricchezza sta nei particolari; laddove nei generali  scarseggia perché la generalità, di cui è capace lo  spirito umano, ha penuria di polpe e di ossa, ed è  imperfettissima. Ma se gli universali del Genesi sono  concisi, hanno però molta precisione nella brevità loro; e  benché per l’antichità della lingua e l’elocuzione  sommamente laconica, alcuni passi tornino oscuri ed  ambigui, ciò non toglie che il complesso del libro rischiari  mirabilmente la scienza dei principii e delle origini. I  principii fisici, metafisici, teologici, morali, politici, estetici,  economici, razionali, sovrarazionali, e tutte le origini  storiche vi si contengono esplicate o implicate per modo,  che non è difficile il trarle fuori e metterle in luce. Onde il  divin codice dai Greci fu chiamato Genesi, perché contiene  le
<quote rend="block">
generazioni del cielo e della terra
</quote>
<note place="foot"><p> Gen. II, 4.</p></note>, non già in senso  panteistico, poiché tutto si fonda nella creazione, ma in  senso dinamico, in quanto vi si racchiuggono tutti i germi  reali e ideali, di cui l’Onnipotente arricchì da principio le  sue opere. La parola precisa, ma breve, che per la concisione  e generalità sua tiene alquanto dell’enigmatico, rassomiglia  alla natura embrionica del seme nella natura organica, e  della riflessione iniziale negli ordini del conoscimento, la  quale poco ancora dall’intuito si distingue e appartiene  all’atto primo della forza cogitativa nel suo mentale  esplicamento. La Genesi rappresenta divinamente la  riflessione umana nel suo stato incoativo, e quando ella  comincia ad appartarsi dal semplice intuito, come il feto, che  si svincola dal grembo materno; ed è, per così dire, la  natività della cognizione parlata e della scienza. La  riflessione bambina, che crebbe a poco a poco e divenne  adulta col Cristianesimo, risponde alla dottrina  acroamatica, che si diffonde di mano in mano,  finché in essoterica si trasforma; quindi è che la lettura  dei primi capitoli del Berescit, enciclopedici e polistorici di  lor natura, ma stringatissimi, e costituenti l’acroamatismo del  codice mosaico, era interdetta agl’Israeliti non ancora maturi.  Erra chi stima certi dogmi razionali o rivelati, come la  immortalità dell’anima, la Trinità, l’Incarnazione, il  peccato originale, l’angelologia, e simili, esser nati assai  più tardi, perché non vengono nel Genesi chiaramente  espressi, e ripudia i cenni che gli adombrano, recando  nell’interpretare questo libro unico una esegesi solo  applicabile a scritture d’altra indole e d’altri tempi. Tal è il  processo dei critici razionali; il quale è così savio, come  quello di un psicologo, che trovar volesse nell’intuito e nella  rozza riflessione degli idioti e dei fanciulli quella notizia  distinta e matura del vero, che si possiede dai dotti e dagli  adulti; ovvero di un botanico, che cercasse nella plumula,  nella radicula e nelle altre parti dell’embrione la pianta  svolta e ben fazionata col ricco arredo del suo fogliame,  de’ suoi fiori e delle sue frutta. I rudimenti contenuti nella  Genesi costituiscono una serie di Primi storici, ciascuno dei  quali consta di un evento, che è in tutto o in parte  oltranaturale, e generativo di altri casi posteriori,  concernenti più o meno per sé medesimi o pei loro effetti  tutta la specie. Alcuni di questi eventi sono fisici e  appartengono alla natura, ma s’intrecciano colla sorte  dell’umana famiglia; quali sono la geogonia, il diluvio, la  formazione fisiologica delle stirpi, (cominciata  probabilmente coi Cainiti nei tempi anteriori al  cataclismo)<note place="foot"><p> Vedi <hi rend="italic">gen.</hi>. IV, 15; VI, 1. 2. 4. Notisi  che l’<hi rend="italic">hot</hi> del primo testo è anteriore alla generazione  dei Cainiti. IV, 17, 18.</p></note>e quella vasta epirosi  vulcanica, che infuriò durante un certo periodo circa i  tempi abramitici e abbracciò una larga zona di paesi; i cui  vestigi si serbano sulla faccia della terra e nelle memorie  delle nazioni. Noterò di passata che il diluvio e l’epirosi,  cioè una rivoluzione acquea e uno sconvolgimento igneo,  succedentisi nell’intervallo di pochi secoli, ci danno la  chiave storica delle due sette dei Nettuniani e dei  Vulcanisti, nate fra i miti cosmologici delle caste sacerdotali  di Oriente e di Occidente, trapassate nella filosofia greca, e  riverberate nelle dottrine dei geologi moderni. Gli altri  eventi riguardano i Primi morali; fra i quali il Primo  antidiluviano comprende l’infusione divina della parola,  l’instituzion del coniugio uno e indissolubile, l’investitura  del terreno dominio, l’ordinamento della religione, la  rivelazione dei primi elementi filosofici, morali, politici,  storici, e quindi la fondazione delle prime città,  l’invenzione delle prime arti, come l’agricoltura, la  pastorizia, l’architettonica, la musica, la metallurgia e forse  la scrittura. Il Primo noachico abbraccia il rinnovamento  della specie umana, (giacché il primo ciclo creativo fu per  qualche rispetto riassunto dopo il diluvio, onde provenne  l’accorciamento della vita, che arguisce un’alterazione  fisiologica della stirpe), e della civiltà, e quindi la  celebre profezia etnografica che distinse e disegnò  anticipatamente i fati storici delle tre schiatte uscite dal  novello progenitore. Si noti a questo proposito che la Genesi  contiene due spezie di canoni storici e universali, gli uni  naturali, serbati dalla tradizione e riferentisi ai passati  successi, gli altri oltre natura, che mirano all’avvenire, e  muovono dal lume rivelato e fatidico. Le profezie  etnografiche sul destino dei tre rami de’ Noachidi, e sulle  sorti degl’Ismaeliti, appartengono a questa seconda specie di  cenni storici, onde sono pienissimi gli scritti dei profeti; e  ciascuna di esse è di gran momento, perché esprime  laconicamente l’idea specifica di una stirpe, di una nazione,  di una tribù, ne riepiloga con una frase la storia, e talvolta  la simboleggia, come nel vaticinio di Giacobbe sulle tribù  del popolo eletto. Così pure nell’augurio di Noé vengono  accennate tre epoche etnografiche distinte, cioè, la civiltà  e la potenza precoce dei Camiti; la distruzione di essa per  opera dei Semiti e dei Giapetidi; la conquista e la  maggioranza di questi ultimi sulla schiatta di Seni, e la loro  dominazione universale. I barlumi tradizionali della storia  confermano a capello questi cenni anticipati, mostrandoci  spesso tre strati successivi d’inquilini in uno stesso paese.  Così, per esempio, troviamo nella Mesopotamia i Nemrodi  camiti, Assur semitico, i Caldei indopelasgici; e nella valle  del Nilo tre stirpi successive di pastori, cioè i Cusiti di  Mizraim, (dei quali i Sangalli son reliquie probabili), gli  Abissini del Tigré, che parlano il gheez, idioma semitico, e  gli Egizi autori dei geroglifici, di origine manifestamente  giapetica
<note place="foot"><p> L’origine indogermanica dei Caldei risalta, al parer mio, da  due considerazioni principali. L’una si è, che questa  ierocrazia apparisce come straniera al paese, in cui ebbe il  suo fiore, come dominatrice, conquistatrice e venuta da  settentrione. L’altra consiste nella sostanziale medesimezza  del sistema cosmoteologico dei Caldei con quello di  Zoroastre, secondo si scorge dai monumenti. Ambedue i  sistemi sono fondati sul concetto emanatistico del  Cronòtopo e, secondo ogni verosimiglianza, appartennero  originalmente alla stirpe, onde usci il magismo zendico.  Vedi gli scritti di Felice Lajard su questo proposito.
	Riguardo alle origini dei Sabi o Terogrammi egizi, oggi  è in favore l’opinione, che li fa salire dal Delta nella  Tebaide, invece di farli discendere dall’Etiopia. La cagion  principale, per cui l’opinione dell’Heeren fu dimessa, si è  l’aver dato in fallo la conghiettura di questo autore sui  monumenti, ch’egli credeva doversi trovare nell’Abissinia; e  l’essersi all’incontro chiarito che gli edifizi della Nubia sono  di gran lunga più moderni che quelli dell’Egitto superiore,  e paiono una cattiva imitazione di essi. Ciò non ostante io  persisto risolutamente nell’antica sentenza, che considera  l’Etiopia, come la culla della civiltà egizia; ed ecco in  succinte le mie ragioni: l° Erodoto confutando l’opinione  ionica, che metteva l’Egitto originale nel Delta, appunto  come si fa al di d’oggi dagli eruditi, di cui discorro, afferma  espressamente che, secondo la tradizione egizia, esso Delta  era state anticamente coperto dalle acque, e che il tempo  della disseccazione non era molto antico. Ciò prova che  l’Egitto superiore era già abitato, quando l’inferiore era  tuttavia inabitabile. 2° Lo stesso autore fa discendere i  conveni dall’alto Nilo nel basso, e non viceversa. 3° Nel  catalogo cronologico delle dinastie, tramandatoci da  Manetone, le prime di esse si riferiscono a dominii collocati  nell’Egitto superiore: gli stati del basso Nilo non paiono che  nelle ultime. 4° Diodoro, non contraddetto da nessuno  degli antichi, considera gli Egizi come una colonia degli  Etiopi, e Meroe come seggio primitivo del culto di Ammone  e di Osiride, fondandosi, non solo su Agatarchide e  Artemidoro, ma sulla testimonianza unanime dei preti tebani  e dei legati di Meroe. Che se altrove sembra affermare il  contrario, i due passi non si possono accordare, se non in  quanto i sacerdoti di Tebe, come coloni di Meroe, poetano  dirittamente attribuirsi l’antichità della madre patria, e  quindi riputarsi i più antichi degli uomini. E il culto dei  Meroiti, come più semplice, arguisce anche un’antichità  maggiore, che quello degli Egizi. 5° Quanto più si  risale ai tempi antichi, tanto maggiore si vede essere stata  l’unione fra l’Egitto e l’Etiopia spesso congiunte negli scritti  dei profeti israeliti; dove che non si trova una simile  connessione fra il Delta e la Tebaide. Meroe e Tebe fondano  di conserva le libiche colonie. I re etiopi conquistano più  volte l’Egitto: e fra centotrenta re, l’ultimo dei quali fu Meri,  tutti anteriori a Sesostri, diciotto furono etiopici di nazione.  Egli è dunque troppo contrario alla storia il voler far  derivare l’unione dei paesi e la medesimezza del loro culto e  dei loro instituti dall’esercito abbottinato e migrante sotto  Psammetico, come si usa oggi da coloro che, invertendo i  fatti, tengono Meroe per una colonia egizia. La migrazion  dei guerrieri fu effetto e non causa dell’unione dei due paesi,  e sarebbe poco naturale, se i soldati rivoltosi avessero  pellegrinato in un paese sconosciuto, anziché nella loro  antica patria, e non si fossero governati presso a poco come  le legioni belgiche di Probo, le quali, accampate  sull’Eussino, tornarono alla loro contrada natia. 6° La  processione egizia e annuale di Ammone, simboleggiativa  del suo egresso dall’Etiopia, narrata da Diodoro e forse  effiggiata in un bassorilievo di Carnàc, si riscontra col mito  omerico del viaggio e del banchetto di Giove nella  medesima regione. Il rito e la favola alludono naturalmente  al romeaggio degli antichi coloni nella madre patria. Notisi  che il Giove, di cui ivi parla non è il pelasgico, ma il  coloniale, identico all’Ammone egizio, e risedente  sull’Olimpo ionico o tessalico, non sull’Olimpo celeste e  pitagorico. 7° Il corso naturale della civiltà in tutti i  paesi è dalle alte valli alle basse e alle pianure, non al  contrario. Quest’ordine dovette verificarsi specialmente  nell’Affrica grecale, giacché l’Egitto reso fecondo dal solo  Nilo e privo di piante fossili, poté essere difficilmente  abitabile nei tempi succeduti di fresco al diluvio; laddove  l’Etiopia posta in alto, ricca di selve e di bruti, inaffiata dalle  piogge tropicali, piena di caverne opportune alla cultura  nascente dei popoli trogloditici fu, come l’Armenia, la  Media, l’Atropatene, un seggio propizio alle prime tribù  postdiluviane. L’altopiano di Tzana o Dembea si può  considerare come il risedio primitivo di quelle popolazioni,  che costeggiando il fiume Azzurro, discesero a poco a poco  nell’infima Etiopia e in Egitto. 8° Il passaggio delle  prime colonie asiatiche nella valle del Nilo fu molto più  agevole per lo stretto di Babel Mandeb, che per l’istmo di  Suez, quando il Delta non era ancora acconcio ad essere  abitato; oltre che il deserto interposto fra l’Asia e l’Affrica  doveva indurre i primi avventurieri piuttosto a costeggiare la  riva orientale, che a cercare l’occidentale dell’Eritreo. La  storia infatti ci attesta che l’Arabia fu popolata sin da  principio; e si hanno moltissimi indizi, (che raccoglierò in  altro luogo,) di due razze successive, che l’abitarono in  que’ primi tempi; la più antica delle quali era camitica, e  semitica la più recente, che tuttora vi alberga. Troviamo il  riscontro di queste due stirpi nei Cusiti dell’Etiopia,  manifestamente camitici, e nelle tribù semitiche, che  ancora oggigiorno parlano il gheez; oltre un gran numero di  nomi storici e geografici, antichi e moderni, comuni alle due  opposte spiagge. Ora niente è più verosimile, che il  passaggio fatto per la stessa via delle tribù indopelasgiche  dei primi Sabi; tanto più che questo serve a spiegarci le  loro antichissime comunicazioni coll’India. 9° Che gli  antichi Etiopi comunicassero coll’India viene indicato da un  passo del Sincello, e attestato dalle ragioni del loro  commercio. Ora il centro del commercio primitivo, che avea  luogo sul mar rosso col golfo persico e coll’India, non era  certo né Menfi, né Tebe, né la Berenice dei Tolomei, ma  qualche città più meridionale, come Meroe o Axum, e lo  sbocco più probabile delle derrate dovea esser qualche  porto naturale di agevole approccio per la natura delle  correnti, come per esempio quello di Berbera. 10° Il  nome di Berbera richiama alla memoria l’ipotesi di Carlo  Ritter sulla popolazione antichissima dei Berberi distesi su  tutta la costa orientale dell’Affrica, e affini ai Varvari  dell’India; la quale ipotesi s’intreccia con quella del  Danville, collocante l’Ofir di Salomone nel paese di Sofala;  e concorre del pari a provare il commercio antichissimo, che  correva fra quel litorale e l’indiana penisola. Ora entrambi  questi presupposti, fatti da due uomini dottissimi e  giudiziosissimi, hanno una probabilità grande, sovrattutto  se agli argomenti allegati se ne aggiungono alcuni altri  ancora non avvertiti. Il risultato probabile di questi riscontri  si è, che una popolazione bianca e indopelasgica si sparse  nei primi tempi dopo il diluvio sulle costiere orientali  dell’Africa nello spazio compreso fra i tropici; che tal  popolazione ebbe molte attinenze coi Giapetidi dell’India; e  che da essa uscirono le tribù sacerdotali dei Sabi  impadronitesi a mano a mano della Nubia inferiore e  dell’Egitto. Tutto insomma s’accorda e si spiega facilmente,  se i Jerogrammi si fanno venire dall’ostro; tutto repugna, se  si assegna loro un moto contrario. 11° La stirpe dei  Galli, che ora occupa una parte notabile dell’Abissinia, dei  paesi posti più a meriggio, e dell’Africa centrale, appartiene  piuttosto alla razza bianca e giapetica, benché mista  probabilmente di sangue etiopico, che a quelle dei Caffri,  degli Ottentotti e dei Negri, secondo il rapporto degli ultimi  viaggiatori. Ora il modo più plausibile, con cui si possa  spiegare l’esistenza di un numeroso popolo giapetico  nell’Africa centrale, (dove i Galli stettero rinchiusi prima  delle loro escursioni nell’Abissinia,) è quello che abbiamo  accennato; cioè una migrazione antichissima  d’Indopelasghi avvenuta alle foci dell’Eritreo; giacché il  fare uscire gli abitanti dell’Africa mezzana dalla boreale,  ripugna a molte probabilità storiche. 12° La zoolatria  degli antichi Egizi è tutta etiopica di origine. L’alta Nubia e  l’Abissinia, non l’Egitto, furono la sede privilegiata di molti  fra quei sacri animali, con cui le divine perfezioni del  Teocosmo venivano simboleggiate. Lo scarabeo nativo  dell’Egitto è nero, e si vede effigiato sopra alcune casse di  mummie appartenenti all’età greca. Ma il vero scarabeo,  venerato al tempo dei Faraoni, era verde e luccicante,  secondo la descrizione di Eliano e di Orapolline; e non si  trova che nella Nubia. 13° La modernità relativa dei  monumenti dell’alta Nubia, ancorché fosse chiarita per ogni  parte, non proverebbe nulla, atteso la natura dei materiali  somministrati dal paese: i quali, essendo piccoli e frangibili,  non massicci ed eterni, come il granito di Siene, non  potevano reggere alle ingiurie del tempo. Ma siccome  l’antichità della cultura etiopica è provata da molti  argomenti di un’altra natura, si può conghietturare, non  senza ragione, che le ruine attuali di Assur, di Barcàl, di  Naga, di EI Mesciauràt, di Soba e altre simili siano  sottentrate a edifici più vetusti, come accade in tutti i paesi  civili, dove le opere architettoniche non sono di lunga vita.  14° Alcuni edifizi della Nubia inferiore scavati nelle  rupi paiono essere almeno coetanei a quelli di Tebe; e per la  natura loro appartengono a una civiltà più antica,  occupando un grado mezzano fra le abitazioni trogloditiche  e i corpi di fabbriche al tutto alzati da terra. Comunque, la  stessa finitezza dei monumenti tebei, e la mole enorme dei  materiali bisognevole per essere posta in opera di una  meccanica molto squisita, provano che le meraviglie di Tebe  come quelle di Menfi, furono fatte da un popolo, che non  era novizio né scarso, ma numeroso, maturo, e già assai  bene innanzi nel possesso delle arti ingegnose e dei sussidi  civili. 15° I monumenti dell’alta Nubia non son tutti  noti, giacché si sa dai nativi del paese che se ne trovano  molti in parecchi luoghi non visitati sinora dagli Europei.  16° Finalmente il paragone delle antiche mummie e  delle sculture, non altrimenti che la considerazione delle  caste, ci mostrano nell’antica Egitto più stirpi diverse,  sottentrate nel dominio le une alle altre, e vari seggi di  coltura. Fra i tipi fisiologici, quelli della stirpe negra, dei  Sabi della Tebaide, e dei Pastori o Icsos, sono più spiccati  e distinti. Le piramidi di Gisa si possono riferire ai re  Pastori, ovvero più probabilmente a quelli di negro  legnaggio, atteso la forma camitica di tali moli. Il volto  etiopico della Sfinge colossale, e altri simili indizi. Ma ad  ogni modo gli Egizi di Mezraim e di Cus, camiti e negri,  non si vogliono confondere coi Sabi bianchi e indopelasgici;  e il moto delle due stirpi essendo stato dall’ostro a  tramontana, si può credere che i Camiti, primi abitatori e  coltivatori dell’Etiopia, siano stati ricacciati a seconda del  Nilo dalle tribù semitiche e giapetiche, che passarono  successivamente dall’Arabia nell’Habesch, paese simile al  Caucaso, e così denominato dal concorso moltigeno e dalla  mescolanza ragunaticcia dei forestieri.</p></note>

.<note place="foot"><p> II, 15.</p></note>
.<note place="foot"><p> Herbelot, <hi rend="italic">bibl. Orient.</hi>, La Haie,  1777, tom. II, pag. 15.</p></note>
.<note place="foot"><p> Diod., I, 50; III, 3.</p></note>
.<note place="foot"><p> Herod., II, 100.</p></note>
.<note place="foot"><p> Citato dall’Heeren, tom. VI, pag. 97.</p></note>
.<note place="foot"><p> Valentia,
<foreign lang="fra"><hi rend="italic">Voy. dans l’Hindoustan</hi></foreign>
<hi rend="italic">, etc.</hi>,  trad..</p></note>
.<note place="foot"><p> <hi rend="italic">Geog. trad.</hi>, Paris, 1836, tom. II,  pag. 229-242.</p></note>
.<note place="foot"><p>
<foreign lang="fra"><hi rend="italic">Mém de l’Acad. des Inscr.</hi></foreign>
, tom. XXX,  pag. 88-93.</p></note>
.<note place="foot"><p> Elian.,
<foreign lang="lat"><hi rend="italic">hist. anim.</hi></foreign>
, IV, 49 - Horap.,  10. - Cailliaud,
<foreign lang="fra"><hi rend="italic">Voy. à Méroé</hi></foreign>
, Paris,  1826, tom. II, p. 312, tom. III, pag.  275, 276, 277.</p></note>
.<note place="foot"><p> Cailliaud,
<foreign lang="fra"><hi rend="italic">Voy. à Méroé</hi></foreign>
, tom. III, p.  275, 276, 277.</p></note>
.<note place="foot"><p>
<foreign lang="fra"><hi rend="italic">Voy. à Méroé</hi></foreign>
, tom. III, p. 138,  139,.</p></note>

. Al Primo falegico si riferisce la  moltiplicazione delle lingue, nata dalla lor confusione, come  il dualismo e il politeismo nacquero dal panteismo; quindi la  divisone dei popoli, l’embriogenia delle varie indoli  nazionali, per cui essi popoli si distinguono, e lo  stabilimento di molti seggi di cultura. Le tavole mosaiche  contengono i principii della sola etnografia ed etnogonia,  che abbiano del saldo nelle loro basi e si riscontrino coi  monumenti; onde i moderni eruditi, che vollero procedere  conghietturalmente, e non biblicamente, in queste due  inchieste, non che cavarne alcun costrutto, ci addussero una  tal confusione, che costrinse i più assennati a dismettere  affatto tal sorta di studi. Così, verbigrazia, quanto non s’è  disputato sul popolo primitivo, cui gli eruditi licenziosi  posero successivamente nell’India, nell’Egitto, nella  Transossiana, nell’Asia centrale, nella Cina, nella Siberia,  nell’Europa boreale, e persino nella mitica Atlantide o nella  giovane America? Ma la Genesi cel mostra nei Noachidi  raccolti prima della divisione falegica sulle ripe dell’Eufrate  e del Tigri, quasi nel centro del nostro emisferio, e poco  lungi dai monti di Armenia; e questo seggio è il solo, che  quadri con tutti i dati dell’antichità profana e colle  plausibili induzioni, che occorrono su questo, proposito.  Talvolta ancora le tavole del Genesi offrono un’apparente  ripugnanza, che svanisce dopo una considerazione  più profonda, e torna a conferma del vero; come si vede,  per cagion di esempio, nell’origine camitica dei Fenicii e dei  Cananei, che pur parlavano idiomi semitici, perché la  nazione coetanea di Mosé era un misto di tribù indigene  della Storia occidentale e di nuovi occupatori venuti dal  golfo persico, in cui la profana antichità collocava la prima  culla dei padroni più recenti di Tiro e di Sidone. A questo  Primo si vuole ascrivere in gran parte la divisione e rottura  morale, civile, religiosa dei popoli, l’antitesi e la contrarietà  loro, la dualità e la pugna dell’ortodossia colle credenze e  civiltà eterodosse; la quale dualità, che dee stendersi sino  al compimento dell’Ultimo, cioè sino al trionfo finale del  Cristianesimo, è il principio fondamentale della  classificazione storica, partendo il genere umano in due  campi opposti e nemici, e spande un lume mirabile su  ciascuno di essi, mediante il chiaroscuro, che spicca dal loro  contrasto. E pure i moderni autori non fanno, per lo più,  alcun caso di questa distinzione, e collocando la gentilità e  il popolo eletto nella medesima schiera, si privano del solo  filo, che potrebbe guidarli nel descrivere la seguenza degli  eventi e delle opinioni. La divisione falegica si connette  eziandio col Primo fisiologico della diversità delle razze, i  cui primi semi, anteriori probabilmente all’inondazione del  globo, si esplicarono coll’aiuto dello smembramento  babelico, e diedero luogo a nuove differenze; onde i  Giapetidi si sbrancarono in popoli bianchi o sia  indopelasgici e gialli; e nel quadruplice ramo finnico od  uralico, asiatico, oceanico e americano si divisero. Finalmente  al Primo abramitico, connesso col Primo geologico  dell’epirosi, si rapportano la seconda dispersion delle genti  nata dalle migrazioni e invasioni giapetiche e dalla lor  signoria sui popoli semiti e camiti, la declinazione e ruina di  questi ultimi, una seconda formazione di genii e di seggi  nazionali, il compimento della division delle schiatte, e per  ultimo la fondazione del genere eletto, colla visibile  separazione di esso dalle genti eterodosse. L’ordinazion dei  Giacobiti a popolo libero sotto Mosé è una semplice  esplicazione di questo Primo; onde il legislatore non la  racconta nel libro delle origini universe, ma nelle altre parti  dell’opera sua, destinate ad esporre, non la genesi  primordiale, ma la natività e i primi incrementi d’Israele,  come nazione.</p>
<p>	La protologia storica della Genesi si connette con quella  dell’Evangelio, che è il libro del compimento, in ordine al  primo ciclo, come l’altro volume è il libro dei principii e  delle origini. Il codice complementare, terminando il primo  ciclo storico, è l’esordio del secondo come l’esito  palingenesiaco di questo, vaticinato nel volume profetico di  Giovanni, e l’Ultimo biblico. L’Evangelio, la cui narrativa  più ideale e sublime venne fatta da questo scrittore,  contiene tutti i Primi della redenzione, come la Genesi tutti i  Primi della creazione, e quindi ha due diverse attinenze,  secondo che riguarda il passato o l’avvenire, le origini o il  compimento. Esso compie da un lato la cosmogonia morale  del mondo, e incomincia dall’altro lato l’età normale,  ordinaria, stabile, esplicativa del periodo anteriore; tanto che  l’Evangelio, come fine dell’una e inizio dell’altra, ci  apparisce qual Mezzo logico, benché non matematico,  nella successione del tempo, collegante i due estremi fra  loro e coll’eternità. L’Evangelio non contiene alcun Primo  fisico, perché il lavoro cosmogonico, benché continuo e  perenne negli oceani eterei, e nelle officine astrali delle  nubilose, finì per la nostra terra colle ultime rivoluzioni  telluriche; onde le origini evangeliche sono morali  solamente. Lo spazio da loro abbracciato termina colla  Rivelazione di Giovanni, e abbraccia l’età taumaturgica e  inspirata, in cui vennero procreati i semi della civiltà  novella. Cinque sono i Primi principali, che a quest’opera si  riferiscono; cioè il Primo scientifico, che ripristinò  perfettamente la formola ideale ne’ suoi due cicli; il  religioso, che cominciò effettualmente il secondo ciclo  coll’opera del riscatto, quasi novella creazione; il morale,  cioè il dogma dell’egualità umana fondato sull’unità di  origine, di fine, di redenzione, e corroborato colla legge di  amore e di fratellanza; il gerarchico, cioè la fondazione  della società spirituale, giusta il pelasgico concetto  perfezionato e il tipo cosmico; per ultimo il cosmopolitico,  cioè la propagazione universale dell’Idea, e la ripristinata  unità dell’umana famiglia. I vari genii delle nazioni  accordati dall’unione cristiana, e i diversi domicilii del  moderno incivilimento, furono effetto dell’apostolato  evangelico e dell’armonia ristabilita delle lingue, come la  confusione babelica e la dispersione falegica aveano  partorite le varie indoli e condizioni delle genti eterodosse,  disarmonizzate e stonanti. Ma fra i Primi cristiani il  gerarchico predomina per l’importanza storica, in virtù  della parola, di cui la società cattolica è depositaria e  banditrice; la qual parola abbraccia nella sua universalità  tutti gli altri Primi. E l’organismo della gerarchia per mezzo  del suo centro ci riconduce all’Italia, e al suo primato  storico, parte integrale di quel primato etnografico, onde ho  fatto testé menzione.</p>
<p>	Non chieggo scusa a’ miei benigni lettori di questo  lungo discorso sui Primi storici; perché non credo di aver  fatto una digressione. Il discorrere e il riepilogare  sommariamente le attinenze del Primo biblico colla storia in  universale era necessario per mostrare la prerogativa italiana  negli studi di tal natura, come vedemmo dianzi i suoi  privilegi scientifici, nati dalla stessa fonte. Se gli studi  storici furono quasi sempre in Italia più sustanziosi e sodi  che altrove, e se appo noi il vezzo delle ipotesi fu meno  ardito e sregolato, e l’empirismo erudito, che gli  successe, meno materiale e pedestre che in altri luoghi, se ne  dee saper qualche grado alle influenze cattoliche, secondate  dalla natural discrezione e severità dell’ingegno  peninsulare. Infatti il razionalismo biblico e il panteismo suo  fratello non allignarono mai in Italia, a guisa di que’  triboli polari o sterpigni palustri, che provano a bacio ed a  tramontana, ne’ luoghi freddi e acquidosi, ma ripugnano  al succhio delle nostre zolle, e all’occhio del nostro sole. Se  non che, la critica razionale, di cui lo Spinoza, il Simon e il  Bayle furono creatori, è un rampollo del Cartesianesimo; il  quale, essendosi insinuato anche in Italia da un secolo in  qua, potrebbe infine far lieta la penisola della sua prole, se i  dotti non vi pongon rimedio, ritirando gli studi eruditi verso  l’antico senno. E già nell’età più a noi vicina, da che  gl’influssi gallici e germanici divennero più frequenti e  copiosi del nostro paese, apparvero alcuni segni del nuovo  indirizzo; e ora lo scetticismo sulle origini trapela poco  celatamente in alcuni scritti, del resto pregevoli, e in altri si  sente il gusto delle ipotesi capricciose ed avverse ai canoni  fondamentali. Egli è dunque opportuno che anche da  questo lato gli studiosi mettano mano a una savia riforma, e  seguano i valorosi che loro ne porgon l’esempio; fra’ quali  mi basti il far menzione del Cantù e del Balbo, che in uno  de’ suoi ultimi scritti stabilisce espressamente la  necessità sovrannaturale nell’istoria<note place="foot"><p> <hi rend="italic">Medit. stor.</hi>, tom. I, pass..</p></note>. Ma  acciò l’inchiesta dei fatti sia richiamata all’idealità che le  conviene, uopo è abolire anche nella storia il metodo  cartesiano, facendo dipendere l’analisi dalla sintesi, e il  processo a posteriori da quello che a priori si chiama.  Imperocché i fatti e i monumenti non possono trovare in  sé stessi la loro prima e ultima ragione e dichiarazione. ma  si connettono con altri successi e documenti anteriori e  posteriori, finché si giunga da una parte ad un Primo e  dall’altra ad un Ultimo assoluto, che sono la protologia e la  teologia ideale della storia. La quale per tal modo si leva alla  dignità di scienza; e il negozio corre a suo riguardo, come  in tutte le altre cognizioni osservative e sperimentali, le  quali non diventano scientifiche, se non mediante il  concorso dei principii ideali; conto si vede, per cagion di  esempio nella psicologia, che riesce razionale, quando i  fenomeni della coscienza sono ordinati e dichiarati da un  dogma ontologico, qual si è l’anima considerata, come  forza sostanziale e termine immediato di un atto creativo. E  come la questione psicologica dell’origine delle idee è  insolubile, se non si risale a quella dell’origine delle cose,  mediante la scienza prima; così il quesito dell’origine dei  fatti non è capace di ragionevole scioglimento, se non  risale alle idee e alle cose primordiali, coll’aiuto della Genesi  e dell’Evangelio, che sono la scienza prima della storia. E  perciò ne costituiscono la Canonica ontologica,  sicura e legittima; fuor della quale le lucubrazioni storiali o  sono una semplice raccolta di fatti scatenati, o un sistema  romanzesco e poetico, simile alle teogonie e mitologie  antiche, anziché una dottrina seria e razionale. Infatti la  Canonica della storia dee essere obbiettiva, divina, dotata di  naturale e sovrannaturale certezza, universale cosmopolitica,  risalente alle prime origini, confermata da tutte le memorie,  e tale insomma, che ogni fatto, d’importanza si possa per via  di essa dichiarare, e torni altrimenti inesplicabile. E ciò che  dico della storia si dee ugualmente intendere della filologia,  dell’archeologia, e di tutte le altre discipline erudite,  ausiliari di quella. Vedesi adunque la necessità di  ristabilire in esse il primato della Bibbia, come quello della  religione in tutti gli ordini della civiltà e della scienza,  allargando e teologizzando, per così dire, l’investigazione  dei fatti e dei monumenti, cui l’invalsa eterodossia,  secolareggiò e ristrinse, col sequestrarla dalla base delle  credenze, o col renderla profana e spesso sacrilega.  L’ateismo, anche solo negativo, non approda meglio alla  storia, che all’altro sapere; la quale, per non riuscire una  vanità e una chimera, o alla men trista, una congerie  inorganica, vuol esser quasi una religione. Né ella può  aspirare a tanto onore, se non mette il suo fondamento nella  Bibbia, che non è nipote, come le altre scritture artificiose,  ma figliuola di Dio, e parto immediato degl’influssi celesti.  La Bibbia è il libro ideale, narrativo della storica  comparita, cui l’Idea fece nel mondo umano e civile; e  siccome questa occupa nel giro delle cose reali il centro  dell’universo, così la storia ideale, dettata da Dio, non dee  esser confinata in un cantuccio della circonferenza, (come  pur si fa da coloro, che non la sbandiscono affatto), ma posta  nel luogo centrale e più degno dei monumenti.  Imperocché si vuole operare intorno alle notizie storiali  ciò che accade ai fatti, in cui esse travagliansi; e come  l’uman genere, per via del Cristianesimo, si raccozza e  ritorna all’unità della sua origine, così l’erudizione e  l’istoria sparpagliate debbono rannodarsi e rinvertire verso  l’unità del codice fondamentale. Laonde, come nei tempi  antichissimi <hi rend="italic">la Genesi creò l’istoria</hi>, in quanto le  prime memorie gentilesche furono uno sprazzo di  quell’autentica e veridica tradizione, che venne poscia  dall’ebreo legislator consegnata nel primogenito de’ suoi  libri; così ai dì nostri <hi rend="italic">la storia dee tornare alla  Genesi</hi>, dopo un lungo circuito d’errori, e una dolorosa  esperienza dimostratrice della vanità di ogni sforzo erudito  per ricostruire altrimenti gli annali primitivi dell’umana  famiglia. E siccome l’istoria muove dalla biografia, in cui è  racchiusa potenzialmente, come la specie è contratta nel  primo generatore, le vicende dei popoli e delle stirpi ci  riconducono a tre uomini unici nel corso degli antichi tempi,  cioè ad Adamo, Noé ed Abramo, corrispondenti ai tre  Primi fisici della cosmogonia, del diluvio e della  grande epirosi, e fondatori del nostro genere, i due  primi negli ordini della natura, e il terzo in quelli  dell’elezione. La Genesi, qual ritratto di questi tre uomini  dinamici, è la biografia generatrice della storia antica e del  primo ciclo, come l’Evangelio è la biografia produttrice del  secondo ciclo e della storia moderna, porgendoci l’effige  dell’Uomo Dio, che instaurò e compié l’opera iniziale di  quei mortali privilegiati e ministri di Providenza nel periodo  della creazione. Attribuendo alla Bibbia il principato  dell’erudizione, e augurando non lontana l’ora, in cui questa  signoria legittima verrà dai migliori, se non da tutti,  riconosciuta, intendo parlare di un indirizzo libero e largo,  che lasci campo allo scrutinio dei materiali e ai presupposti  dello spirito induttivo, non di una dominazione pedantesca e  ristretta, che rallenti o intoppi la scienza. D’altra parte il  Primo biblico, non potendosi sequestrare dal ieratico, dee  essere cattolico; giacché fuori della società conservatrice,  il libro divino perde ogni suo valore, anche umano; onde  non è da stupire che nella critica eterodossa occupi l’ultimo  luogo. Quindi è che l’autonomia e la maggioranza storica  della Bibbia cominciarono a venir meno nell’Europa colta,  come prima fu rotta la sua unità religiosa, e lo scettro della  profana e sacra erudizione passò dall’Italia alle genti  oltramontane.</p>
<p>	Il genio cattolico e l’italianità dell’istoria, inseparabili  dalla sua idealità, c’inducono a considerarla per un altro  verso, cioè in quanto si connette cogli annali particolari  della nostra patria. I quali per la natura e l’importanza loro  non sono da mettere in schiera con quelli delle altre nazioni;  imperocché non hanno verso la storia universale il  semplice riguardo di parte, ma ne sono per un certo rispetto  il principio, il mezzo ed il fine. Nel secondo ciclo storico,  cioè nel periodo cristiano, le vicende d’Italia hanno il  valore di Primo, e d’ultimo, poiché il moto di Europa e  dell’altro mondo civile nacque dalla nostra penisola e a lei  rinvertisce per quel doppio circuito etnografico, che ho di  sopra abbozzato. In virtù di tal giro storiale, l’Italia esercita  l’ufficio di centro, e di primo motore, onde la forza  centrifuga e la forza centripeta, produttive degli eventi  rampollano; e siccome ogni archeo attrattivo s’individua in  un sostanziale principio dinamico, cioè in una forza, questa  non si può ragionevolmente collocare altrove, che nel gran  conduttore del cristiano incivilimento, cioè nel Papa. In  questo senso la storia d’Italia è quella del papato; e la storia  del papato s’immedesima con quella del mondo civile e  cristiano, ed è una storia cosmopolitica. Nello stesso modo  che quando si avesse una oculata ed intera notizia del centro  attrattivo ed universale, si potrebbe descrivere la pianta  dell’universo; così chi penetrasse appieno, non dico solo i  successi palpabili e materiali del pontificato, ma le sue  secrete e longinque influenze, sarebbe in grado di riandare  tutte le fortune religiose dell’orbe cristiano. Il che  non solo è vero dell’Europa antica, congiunta ed unanime  in una sola fede, ma altresì dell’Europa presente, lacerata  da scismi ed eresie infinite; imperocché non v’ha seme  cristiano, sopravvissuto nei paesi eterodossi, per manco e  guasto che sia od appaia, la cui conservazione non si debba  ascrivere al cattolicismo. E ciò succede in virtù  dell’antagonismo, che veglia fra la Chiesa madre e tutte le  sue rivali, e della gara che nasce nel seno di queste; presso  le quali il seme venefico e distruttivo dell’eresia condurrebbe  ben tosto le credenze e le instituzioni all’ultimo sterminio, se  la presenza e la maestà inalterabile dell’antica genitrice non  lo vietasse. La quale fa balenare uno spiraglio di luce agli  occhi medesimi dei ciechi che la ripulsano, e inspira loro  talvolta un verecondo timore, e una emulazion produttiva di  qualche lodevole effetto. Così, se l’Inghilterra, la Russia e  altri paesi acattolici serbarono un’ombra di gerarchia e di  episcopato, si può affermare con verità rigorosa che ne  furono obbligati alla sedia principe. Parimente in tutte le  parti della civiltà umana e dei buoni e salutevoli progressi,  le prime mosse provengono da quei dogmi ideali, che Roma  sola mantiene e propaga nella loro purezza. Chi può  dubitare, per esempio, che le idee di umanità e di giustizia,  onde fu promossa l’abolizion del servaggio, e l’opera pietosa  verrà un giorno universalmente compiuta, non siano un  parto cattolico, che verrebbe meno, se la dottrina dell’unità  originale della nostra specie perisse, e l’opinione contraria  prevalesse? Or chi sostiene oggimai il dogma dell’unità di  stirpe, se non la scienza cattolica? Qual è l’eterodosso, che  non l’impugni o almeno non la volga in dubbio, ancorché  affermi con logica degna del secolo che tutti gli uomini sono  eguali e fratelli? Certe sette impure e devastatrici, che  serpono e covano in Francia, in Germania, in Inghilterra, e  gareggiano di stranezza, di empietà e d’infamia colla feccia  del paganesimo, mirando a spiantare ogni diritto, ogni  dovere, ogni religione, e a ristorare il regno della carne,  (come confessano alcune di esse con ingenuità singolare),  allagherebbero il mondo, se l’Evangelio non lo impedisse.  Ma certo non è l’Evangelio delle fazioni, che fa alla civiltà  comune questo servigio; giacché il razionalismo e il  panteismo germanico mostrano a che riesca il libro dei  divini oracoli fra le mani dei nuovi interpreti. Federigo  Strauss, che spianta il Cristianesimo dalle radici, è pure un  timido seguace di quella scuola hegeliana, che raffina e  distilla ai dì nostri il grosso materialismo e  l’ateismo dell’età scorsa, li rende speciosi ed appariscenti cogli  artifici di una sottile metafisica e ne diffonde il veleno, non solo in Germania, ma eziandio in Francia e fra le polacche popolazioni.</p>
<p>	Il primato storico d’Italia non si ristringe solo all’epoca  cristiana, ma si stende ancora ai tempi del paganesimo. Il  Primo del ciclo antico è l’Oriente; non l’Oriente eterodosso  dei Camiti e dei Giapetidi, ma quello del ramo semitico  nella progenie predestinata degli Abramidi e degl’Israeliti.  L’Oriente eterodosso non partecipa a tal prerogativa, se non  secondariamente, mediante le riforme introdotte e  universalmente sparse dai sacerdozi giapetici; le quali, per  lo più posteriori all’epoca di Abramo, costituiscono nel  seno del gentilesimo una semiortodossia o una cattolicità  mezzana, se posso così esprimermi, i cui dogmi si vogliono  principalmente attribuire alle influenze delle popolazioni  semitiche e conservatrici, frammiste ai discendenti vittoriosi  del terzo Noachide. Del che ci hanno buon testimonio il  genio misto del pelvi e del cofto, l’idealità meno offuscata e  gli avanzi tradizionali di alcuni dogmi sovrintelligibili,  (quali sono la caduta primitiva, la redenzione, l’angelologia,  il risorgimento finale e simili), che si trovano nei Naschi  zendici, nei Saniti dei Vedi, e nei documenti palici,  specialmente nelle inscrizioni di re Asoco, e nella collana  buddistica del Mahavanso. Ma se l’Oriente ortodosso e  semiortodosso è il principio storico dell’antichità, il fine  di essa è l’Italia; la quale è per questo rispetto l’Oriente  della storia moderna. L’antichità infatti, che comincia coi  Noachidi della Mesopotamia, e colle propaggini iraniche,  egizie, indiche e caldee dei Giapetidi sottentrati ai Semiti e  ai Camiti, finisce a Occidente colla stirpe pelasgica d’Italia e  coll’imperio di Roma, che ridusse in uno la maggior parte di  quell’antico mondo sotto lo scettro latino. E Roma, divenuta  per opera di Pietro, non già colonia, ma reggia e metropoli  del Cristianesimo, fu il Primo del nuovo periodo, com’era  stata l’Ultimo dell’antico. D’altra parte Roma, conquistando  una parte notabile dei paesi di levante, e stendendo i suoi  traffici sino all’India e alla Sericana, compié il moto  regressivo già tentato dai rami pelasgici degli Elleni e dei  Macedoni, ai tempi di Giasone e del figliuolo di Filippo.  Perciò la storia innanzi all’Evangelio rappresenta  successivamente due moti opposti, l’uno dell’Asia verso  l’Europa, incominciato colle prime migrazioni de’ Javaniti,  proseguito colle colonie enotrie, tirreniche, illiriche, fenicie,  iberiche, foceesi, e colle spedizioni d’Inaco, di Cecrope, di  Danao, di Cadmo, di Pelope, e dei Dardanidi, terminato  colla spedizione di Serse, e simboleggiato dal mito della  figlia di Agenore, rapita da Giove; l’altro dell’Europa verso  l’Asia, principiato dagli Argonauti, da Alessandro e dai  Romani, e durante ancora ai dì nostri. Pel primo l’Oriente  creò l’Italia e l’Europa, dotandole di stirpe, di lingua, di  cultura e dei preziosi residui della rivelazion primitiva; pel  secondo l’Italia e l’Europa son destinate a redimere l’  Oriente, restituendogli con usura i beni ricevuti, e  comunicandogli i divini tesori della rivelazione rinnovata e  perfetta. Ma se l’Oriente fu il Primo etnografico universale,  non si può già credere che debba esser l’Ultimo, avendo  perduta la sua celeste prerogativa col venir meno dell’unità  e ortodossia primitiva, e coi successivi incrementi dei loro  contrari; i quali colà senza posa e intermissione  signoreggiarono, cominciando dall’espulsione edenica, dallo  scompiglio babelico, dal divorzio falegico, e venendo sino  alle dolorose scissure di Samaria, d’Israele, di Simone, di  Ario, di Nestorio, di Maometto e di Fozio. Perciò la  finalità della storia è oggimai un privilegio di Europa, e  specialmente d’Italia, suo centro e suo capo.</p>
<p>	Le nostre patrie vicende, considerate come teleologia  della storia, hanno dunque un pregio e un’importanza  particolare<note place="foot"><p> L’importanza teleologica e l’universalità della storia d’Italia  furono avvertite da uno storico coetaneo di grande autorità,  e consumatissimo nello studio dei nostri annali. Cesare  Balbo nel suo ultimo scritto così discorre: “In tanta  connessione com’è della Storia d’Italia con quelle delle due  grandi nazioni vicine, anzi di tutta la Cristianità, non è  forse possibile cercar bene per la prima volta le ragioni di  essa senza entrare in quelle di tutta la Storia cristiana, e  meglio ancora di tutta la universale... Io non so se m’inganni,  ma ei mi pare che convergendo all’Italia la storia antica  tutta, e divergendone quindici diciannovesimi della  moderna, possano le due essere forse più facilmente  osservate da questo centro, e che non da qualunque altro  punto di vista all’intorno”.</p></note>.<note place="foot"><p> <hi rend="italic">Medit stor.</hi> Torino, tom. I, p. VIII-IX. </p></note>. E siccome dal fine delle cose si può agevolmente conoscere e determinare la regola delle loro  operazioni, la storia italiana, come causa finale degli eventi,  sparge una gran luce sulla loro indole in universale, e  concorre a farci conoscere le leggi, che li governano. Né  sebben da tre secoli la penisola sia in istato di declinazione,  le cose nostre han perduto il loro rilievo; giacché le nazioni  han come le piante e gli animali i loro sonni, e come gli astri  le loro eclissi e i loro tramonti. E durante questa notte  italiana, scadde non poco l’idealità degli altri popoli,  secondo si raccoglie dal successivo declinare delle lettere,  della religione, e delle dottrine speculative; come l’elitropio,  che quasi beandosi nel sole diurno, gli tien dietro  amorosamente nel suo giro, ma quando lo vede occultarsi,  inchina melanconico il suo stelo e socchiude la sua corolla.  Così l’occaso d’Italia contristò l’Europa ideale e cristiana,  e privò il mondo politico di splendore e di poesia; giacché  quasi tutto è ignobile e prosaico, o iniquo e feroce nella  storia europea di questi tre secoli: vili o crudeli son le paci,  le guerre, le imprese, i trattati, le alleanze. E come le  discipline naturali si mangiano ora ogni altro sapere, e le arti  belle sono uccise dalle meccaniche, così la finanza fa ormai  da sé sola tutta la politica, il banco e la dogana invadono il  governo e lo stato, e le sorti del genere umano dipendono  dalle polizze, dal cotone e dalle bietole. Per tal modo  l’ignavia italiana aggrava tanto al dì d’oggi il mondo civile,  quanto altre volte la nostra grandezza e virtù lo esaltavano.  E pur da questa vecchia e codarda Italia uscì l’uomo più  poderoso dell’età moderna: da lei nacquero la fortuna  straordinaria di lui, e il principio del suo tracollo; giacché,  se la potenza di Napoleone fu materialmente prostrata dagli  elementi e dalle armi in Mosca ed in Lipsia, essa giacque  moralmente in Savona. Fo queste considerazioni per  mostrare di qual momento sia ancora la nostra istoria; e  quanto errino coloro che confondono la storia interna e  ideale coll’esterna, e stimano nullo un popolo nella scena del  mondo, quando non fa romore coi diplomatici, coi  cannoni, colle macchine e colle flotte. A questa interiorità  della storia, corrispondente nel giro degli eventi a ciò che  sono la vita e lo spirito nelle forze organiche e pensanti, si  debbono volgere principalmente gli studi eruditi della nostra  età. Ma acciò essa non divenga un romanzo, si dee  accompagnare colla ricerca esatta e profonda dei fatti  esteriori; e specialmente dei più minuti; voglio dire dei  meno ricordati e appariscenti, i quali per ciò appunto sono  più vitali; giacché nel mondo politico, come nell’animale,  nella pianta e in tutta la natura, le parti e gli agenti più  momentosi ed efficaci sono esilissimi e sfuggono  agevolmente all’altrui apprensiva. L’arte storica dei moderni  si vantaggia da quella degli antichi sovrattutto per questo  verso, ed è debitrice di tal miglioramento alle influenze  ideali del Cristianesimo; il quale spiritualizzò  l’investigazione dei fatti, non solo rivelandoci la tela ideale,  su cui essi corrono, ma riformando il nostro giudizio sui fatti  stessi, avvezzandoci a pesarne la forza, anziché a misurarne  la mole, e sostituendo anche per questo rispetto il processo  dinamico a quello degli atomisti. I narratori dell’antichità  non si addentravano per lo più negli eventi: si fermavano  alla corteccia: li trattavano come fenomeni; e ne stimavano il  valore, non dalla sostanza, ma dalla apparenza. Da loro  nacque l’usanza di riporre quasi tutta l’istoria nelle guerre e  nelle imprese politiche, trascurando o appena sfiorando gli  altri componenti della civiltà umana, e sequestrando lo  stato dalla famiglia, e la storia propriamente detta dalla  biografia. Certo il più dinamico degli antichi storiografi è  Plutarco, come biografo, eminente; giacché la parte più  viva, intima, concreta, e la forza produttrice degli eventi,  consistono massimante negl’ingegni grandi, come quelli che  hanno maggiore energia e una individualità più risentita e  perfetta. Plutarco è uno scrittore immenso: non so ch’il  pareggi a cogliere e porre in luce la natura dell’individuo, se  si eccettuano Tacito, Dante e il sommo tragico inglese;  onde, benché letto forse più che gli altri antichi, egli è  ancor nuovo ai dì nostri, e può esser fonte agli studiosi di  notizie pellegrine e recondite. Ma lo storico di Cheronea,  che anche qual moralista si accosta d’assai ai Cristiani, fu  uno degli uomini più eruditi dell’antichità, e razzolava  molto gli archivi, per quanto allora potevasi; non che  sprezzasse e sconsigliasse tali indagini, come fa uno  scrittore moderno. Carlo Botta fu così eccellente e così  benemerito per molti capi delle nostre lettere, che io non  vorrei proferir parola poco riverente alla sua memoria: dirò  solo che ai molti pregi delle sue opere nulla mancherebbe,  s’egli fosse stato uno di quegli <hi rend="italic">spillatori d’archivi</hi>, che  deride in vari luoghi delle sue epistole<note place="foot"><p> <hi rend="italic">Lettere</hi>. Torino 1841, pagg. 108,  109, 142, 143.</p></note>. Lo scrutinio  degli archivi è per lo storico quello che il taglio pel  notomista: l’uno e l’altro non fanno ancora la scienza,  ma porgono i materiali atti a formarla, ingrandirla e  condurla innanzi. Niuno aspiri a dir cose nuove e sode nella  storia, a correggerne i difetti e ad empirne le lacune, a  penetrare nel midollo degli eventi già noti, se non è  spillatore di archivi oculato e pazientissimo. Se gli eruditi  Tedeschi avessero paura di quelle cose che il prefato  scrittore chiama <hi rend="italic">freddure e ineziuccie</hi>, e  partecipassero al suo dispetto pei diplomi e pel medio evo,  non avrebbero sparsa una nuova luce sugli annali dei bassi  tempi e segnatamente su quelli della nostra patria. Ma per  buona ventura i rastiarchivi ingegnosi e assennati non  mancarono mai all’Italia, e il più instancabile di essi, cioè  il gran Muratori, fu il primo erudito del suo secolo. E  benché i tumulti, le sventure e gl’influssi gallici  rallentassero in seguito cotali investigazioni, esse ora  ripigliano nuova vita, e da Palermo, da Napoli sino a Milano  e a Torino si cercano e si studiano con grande ardore le  anticaglie e i documenti, per illustrare la storia nazionale. E  se debbo giudicare di tutta la penisola della provincia che mi  è più nota, non mi par che l’Italia sottostia per questa parte  alle altre nazioni; giacché il solo Piemonte ha fondato da  pochi anni una scuola di storia patria, in cui risplendono i  nomi del Gazzera, del Balbo, del Manno, del Provana, del  Sauli, del San Quintino, di Domenico e di Carlo Promis,  dello Sclopis, del Cibrario, del Lamarmora, del Vesme, del  Santarosa, e di altri, già chiari per lavori più o meno ampi  anche fuori d’Italia. Possano quei valorosi accrescere il loro  numero e proseguir con libero ingegno l’opera ardua e  pietosa sotto il munifico patrocinio del principe; acciò le  glorie degli avi più studiate e meglio conosciute  raccendano il genio patrio nei nostri coetanei e fruttino più  liete sorti alle prossime generazioni!</p>
</div2>

<div2>
<head>L’ITALIA È PRINCIPE NELLE ARTI BELLE E  NELLE LETTERE AMENE</head>

	<p>Il Bello essendo un’idea individuata dalla fantasia, la  nazione ideale e posseditrice dei primi elementi scientifici  dee pur essere la nazione immaginativa per eccellenza, cioè  quella che trovò i primi tipi, e li recò, educandoli e  svolgendoli, al più alto segno di perfezione. Il primato  estetico d’Italia è dunque cronologico e logico ad un tempo;  poiché da un lato essa precedette gli altri popoli occidentali  nell’uso delle lettere e delle arti nobili, e per l’altra gli vinse;  la letteratura e l’arte italiana essendo le sole fra le moderne,  che agguaglino in pregio e per qualche verso  avanzino le antiche<note place="foot"><p> Leo,
<foreign lang="fra"><hi rend="italic">Hist. d’Ital.</hi></foreign>
, trad., Paris,  1839, tom. I, pag. 302.</p></note>. Nella qual gara gl’Italiani hanno dovuto solamente emulare e superare sé stessi; giacché la classica  antichità fu altresì opera della loro stirpe, ed ebbe in gran  parte la loro patria per domicilio. Raro privilegio, causato in  ogni tempo dallo stesso principio, che diede la signoria  ideale agli abitanti della penisola; il quale è da un canto  subiettivo e consiste nella tempra propria dell’ingegno e del  genio pelasgico, dall’altro canto è obbiettivo e risiede nella  parola civile e ieratica, che fu sempre in Italia più squisita  che altrove. Il bello greco, cioè ellenico, fu un semplice  ramo e quasi un’attenuazione del bello pelasgico primitivo,  come gli Elleni furono in origine una tribù dei Pelasghi.  Ma fra il ceppo vecchio di questi e i Deucalionidi usciti  dalla Tessaglia s’interpose un ramo javanitico, naturato in  Italia, quello cioè degli Etruschi; presso i quali fiorirono le  arti figurative, l’architettura, la poesia, quando le  popolazioni elleniche ancor giacevano nella barbarie. Forse  l’arte etrusca ritrasse dalla Sicilia e da quella celebre scuola  dedalea, che recò i primi semi di gentilezza in Creta e  nell’altra Grecia. Certo pare che l’ordine toscano,  semplicissimo, si possa considerare come il più vetusto di  tutti, e quasi il principio generativo dell’architettura  occidentale, specialmente della foggia dorica; la quale  precedette gli altri ordini ellenici, e fiorì ab antico fra le  colonie della Magna Grecia e della Trinacria, come si può  vedere nei colossali e magnifici avanzi di Agrigento, di  Selinunte e di Segeste. Dove si noti, che quell’arte  medesima, la quale in Grecia fu solamente bella, ampliò le  sue fattezze e divenne sublime, passando in Italia. Gli  Etruschi accoppiarono nell’architettura, come nella politica,  la semplicità alla solidità e grandezza; e si può  conghietturare altrettanto della loro religione e poesia; nella  quale avevano i loro cicli di mitologia storica, eroica e  poetica, come quello di Porsena. I Romani furono un ramo  della ierocrazia etrusca; e i miti tradizionali dell’asilo aperto  da Romolo, e del capo di Tolo sepolto sul monte saturnio,  (onde venne il nome del Capitolio) <note place="foot"><p> Arnob.
<foreign lang="lat"><hi rend="italic">Adv. gent.</hi></foreign>
, VI.</p></note>, e  dei Lucomedii abitatori del vico Tusco, e di Celio Vibenna,  che denominò forse uno dei sette colli, paiono accennare  che Roma fu a principio una Lucumonìa scismatica,  divulsa dagli ordini sacri e civili delle dodici cittadinanze  collegate. Così la città eterna, cominciando col sacerdozio  eterodosso dei Lucumoni, divenendo in seguito laicale,  guerriera, conquistatrice, e posando per ultimo nel  pontificato cristiano, compié il doppio giro delle società  culte, che nate dal principio ieratico ad esso finalmente  ritornano. E come il sacerdozio è la culla e il compimento  degli stati, così da lui derivano i primi trovati e incrementi  delle lettere e delle arti; come quelle, che vengono  figliate dalla parola, onde il clero è depositario. Ciò si  verifica nell’antico Occidente, non meno che nell’Oriente;  giacché dai Lucumoni etruschi uscì il patriziato  sacerdotale dei Romani, fondatore di una potente  repubblica, e di moli stupende, (onde puoi vedere tuttora  un’imagine nella Cloaca massima), assai prima che facesse  ritratto dalle arti e leggi greche. Le quali arti e leggi si  collegano pure strettamente per via del ramo dorico colla  vecchia sapienza dei Raseni; e se l’Etruria adulta, come  Roma matura, tolse molto dagli Egizi e dai Greci, (secondo  che risulta dai progressi monumentali dell’arte tusca), egli è  assai probabile che i primi abitanti dell’Epiro, dell’Ellade,  dell’Apia e della Tessaglia ritraessero dai sacerdozi etruschi  e pelasgici, non meno che dai coloni orientali. Gli edifizi  ciclopici sparsi per la Grecia, dall’Illiria sino all’Asia minore,  sono forse un ramo di quell’architettura etruscopelasgica, i  cui monumenti ancora si veggono nella penisola italica, e  nelle isole mediterranee, dalle Sporadi alle Baleari; e la  Tebe, onde uscì la colomba dodonea, secondo il mito  egizio menzionato da Erodoto, non era probabilmente sul  Nilo, ma in Italia. Perciò anche qui veggiamo verificarsi  quel moto circolare già più volte notato; mediante il  quale, l’incivilimento in ogni sua parte mosse dall’Italia,  come da centro, e a lei retrocesse dopo un lungo circuito,  non solo nell’età cristiana, ma eziandio nei tempi del  paganesimo. Le vicende della nostra patria corrispondono  per tal modo alla sua postura umbilicale, e la storia si  riscontra colla geografia e colla fisica morale dei popoli,  additandoci nel primo di essi il punto centrale e attrattivo  della specie umana. E come l’Italia è l’archeo, da cui  muovono e a cui convergono le civiltà e le nazioni,  secondo la doppia forza centrifuga e centripeta che le agita e  rapisce in giro, così Roma e Toscana sono il cuore della  penisola. L’ingegno estetico tocca per ordinario il suo colmo  nel mezzo degli stati; onde Atene, posta fra il Peloponneso,  l’Ellade, la Jonia e la Magna Grecia, fu la sede del bello greco, come la  Toscana antica e nuova, e Roma di etrusca origine, furono e  sono il seggio del bello italocattolico; il quale col genio  nazionale che lo produce va scemando di mano in mano che  si accosta agli estremi della penisola, finché in Palermo e  in Torino quasi si estingue. Laonde il Piemonte e la Sicilia  non hanno avuto nei tempi addietro poeti ed artisti  paragonabili a quelli delle altre province, e l’isola del fuoco  primeggiò solo in que’ tempi antichissimi, in cui i nomi  d’Italia e di Tirrenia, e i simboli giapetici del vitello e del  toro, fierivano e splendevano unicamente nell’Italia  meridionale, che faceva allora un corpo da sé, ed era di  lingua e di culto disgiunta dalle superiori regioni della  penisola.</p>
<p>	L’ instrumento subbiettivo del Bello, cioè la  fantasia creatrice, poco giova, se non è accompagnato e  avvalorato dall’instrumento obbiettivo, vale a dire dalla  parola, onde la riflessione si serve per concepire i tipi  intellettivi delle cose, e l’immaginazione per esprimerli ed  incarnarli. Certo la forza e l’eccellenza dell’ingegno  pelasgico non sarebbero mai bastate all’Italia per costituire la  sua estetica preminenza, se il verbo ieratico da lei posseduto  non fosse stato superiore a quello delle altre nazioni.  Benché le condizioni dell’Italia cristiana sovrastano di gran  lunga per questo verso a quelle dell’Italia gentilesca, tuttavia  questa, ragguagliata colla maggior parte degli altri popoli  pagani, potea quasi parere ortodossa, perché serbava assai  più incorrotto l’avito patrimonio del Primo biblico. Il quale  nella sua pienezza comprende due articoli, cioè la  distinzione sostanziale dell’Ente e dell’esistente, di Dio e del  mondo, e il loro nesso reale e ideale, riposto nella creazione.  Ora di questi due capi, il secondo mancò in ogni tempo ai  popoli gentili, ed è un privilegio della fede ortodossa; ma il  primo fu custodito più o meno in Oriente dai Cinesi di  Confusio, dai Persiani di Zoroastre, e in Occidente dai  Pelasghi, specialmente dal ramo pitagorico dei dorici Italoti.  La distinzione del Teo ossia Noo e dell’Ile mise in salvo la  personalità e l’arbitrio umano e divino, mantenne la  distinzione dei tipi, la nozione dell’armonia cosmica,  estetica, politica, e ovviò a quella confusione dei diversi e  degli estremi, che nasce dal panteismo schietto, ed è al  buon gusto nelle lettere e nelle arti, come al buon giudizio  nelle scienze, infestissima. Da ciò deriva l’immenso  divario, che corre fra la poesia degli Orientali e quella  degl’Italogreci; i primi dei quali sono spesso difettuosi di  economia nella favola, di naturalezza e verità nei  sentimenti, di limpidezza nello stile, di verecondia nelle  figure, di riserbo e di parsimonia nelle imagini, di  semplicità nelle cose e nelle parole, insomma oscuri,  complicati, confusi, sregolati, esorbitanti, e talvolta  fastidiosi con tutte le loro bellezze. I personaggi da loro  rappresentati, han di rado una individualità propria,  risentita e robusta, e somigliano ai bassi rilievi malcondotti e  di poca scoltura, o a certe grosse figure storiate sugli arazzi,  le quali mal si distinguono dal campo in cui sono trapunte,  come l’uomo panteistico, che poco si spicca e risalta dalla  natura fatale che lo circonda, e si mesce coll’assoluto, di cui  è una modificazione. Il contrario ha luogo nei poeti  grecolatini, in Eschilo, in Sofocle, in Virgilio e sovrattutto  in Omero; pittore lucentissimo e squisitissimo, che sa  maestrevolmente ritrarre lo sfumare e il digradar dei  contorni per adescare l’immaginazione coll’attrattivo del  misterioso, e raccoglie ad un tempo nel mezzo de’ suoi  quadri una gran copia di luce, dando ai personaggi  principali una vita e un volto così proprio e scolpito, che ti  par vederli e sentirli. Le medesime doti si rinvengono  nell’arte greca, se si riscontra con quella dei popoli  panteisti. In ciò consiste, come ho altrove  avvertito<note place="foot"><p> <hi rend="italic">Del bello</hi>, Cap. 9, 10.</p></note>, la principal ragione di quella convenienza, che le lettere e le arti classiche hanno colle cristiane,  specialmente d’Italia, e della facilità, con cui si fusero  insieme l’antico e il nuovo incivilimento. Al che non bada  chi biasima l’uso invalso da molti secoli di cominciare  l’educazione letteraria dei giovani collo studio dei modelli  greci e romani; e accusa questo studio di essere dannoso o  almeno disutile. Dannoso lo stimano alcuni, perché riempie  la mente del fanciullo d’idee e di sentimenti gentileschi,  invece di fornirla di pensieri e di affetti cristiani; altri,  perché avvezzandoli a stimare solo un ordine di cose  spento da gran tempo e alienissimo dagl’instituti e dai  costumi presenti, gli rende meno affezionati alla loro patria,  men conoscenti de’ suoi veri interessi, e talvolta li muove  a desiderare beni chimerici e impossibili a conseguire. Ma io  conforterei i primi a non voler essere più delicati e  scrupolosi della Chiesa; la quale, non solo permettendo, ma  si può dire, approvando per un certo modo in tutte le  scuole cattoliche lo studio dei classici, accompagnato da  quelle cautele, che si richieggono per rimuoverne ogni  pericolo, e sottoposto al supremo giudizio della religione,  mostrò di avere un concetto assai più filosofico e largo di  questa, che non certi moderni suoi avvocati. Imperocché il  Cristiano essendo anche uomo e cittadino, l’educazione dee  coltivare in lui, oltre i sensi religiosi, quelle qualità morali  e civili, che all’utile comune e al bene dello stato  richieggonsi; dee mirare a farne, non già un monaco e un  anacoreta, ma un padre di famiglia, un trafficante, un  artefice, un sapiente, un magistrato, uno statista, un  guerriero, un principe, e se è possibile, un eroe. Ora a tal  effetto conducentissimo è lo studio dei classici latinogreci;  nei quali il tipo dell’antico uomo pelasgico, (che negli ordini  naturali è la pianta umana più nobile, che sia stata al  mondo), mirabilmente lampeggia, e può essere una fonte  ricchissima d’inspirazioni magnanime, non solo agli ingegni,  ma agli animi dei nostri giovani. Certo i moderni, superiori  di gran lunga agli antichi, per ciò che spetta ai lumi e ai  sussidi religiosi, sottostanno loro non poco per quelle  condizioni morali, che provengono dall’educazione; la quale  era presso di quelli per molti capi eccellente, ed ora è  pessima o nulla. A rialzarla e rinvigorirla assai giova il  mettere per le mani dei giovani i prischi modelli, e  l’avvezzarli a dilettarsene e rinsanguinarne; purché  l’attenzione loro venga indirizzata alle cose, e non solo alle  parole, secondo il costume di alcuni, che versando per le  mani del continuo Tucidide, e Demostene, e Cicerone, e  Livio, e Tacito, ma attendendo solo, alle frasi, non che  potersi accusare di ritrarre da tali letture troppa fierezza e  libertà di spiriti, hanno un animo meschinissimo.  Se non che, anche lo studio della lingua e dell’elocuzione  può avere una buona influenza nei pensieri e nei  sentimenti; perché il commercio fra l’idea e la parola è  così intimo e stretto, che l’uomo avvezzo a connettere e a  parlare, come quei grandi della Grecia e di Roma, dee  vantaggiarsene anche dal canto del diritto senso, della  logica, del cuore e dell’intelletto. Laonde io credo, lo studio  dei classici assai più atto a dirizzare e acuire le menti, che  quello, verbigrazia, delle matematiche, a cui alcuni  attribuiscono questa virtù; quando la geometria e i calcoli  debbono certo inacutire lo spirito intorno al vero  quantitativo, ma possono nuocergli, non che giovargli,  riguardo a quello che concerne l’indole delle cose e le intime  qualità loro. Quanto a coloro che temono: l’amore  dell’antichità non possa nuocere all’affetto e alla stima delle  cose patrie, si rassicurino, se sono italiani; perché lo  specchiarsi nel nitido specchio dell’antico senno pelasgico  non potrà mai nuocere a chi vive al presente nella penisola.  La classica antichità, come italica, è nazionale, e come  semiortodossa, (ragguagliatamente alle altre sette coetanee),  è affine al cattolicismo; ond’è al tutto ragionevole, che  avendo disciplinato al Cristianesimo il genio delle nazioni  europee, adempia lo stesso ufficio in ordine agl’individui, e  gl’inizi per mezzo del retto senso e del bello, che vi  risplendono, alla perfetta cognizione del vero.</p>
<p>	Il Cristianesimo ristorò a compimento il Primo biblico,  introducendo di nuovo nel pensiero riflessivo degli uomini i  principii di creazione e di redenzione, e recando ad effetto  l’ultimo di tali pronunziati, onde l’opera dell’altro ripigliasse  la primiera eccellenza. Questa seconda creazione, ordinata  solo direttamente al supremo fine dell’uomo, e a  rinvigorirne, a santificarne l’arbitrio fiacco e l’affetto  ammorbato, ebbe tuttavia sulle altre potenze una salutare  efficacia, e giovò all’immaginativa, ripristinando la notizia  dei tipi ideali nella loro interezza. Un nuovo elemento  estetico si aggiunse all’antico nella rappresentazione  artificiosa e poetica dell’umana natura: la venustà corporea  fu aggrandita e purificata da un raggio celeste, cui Platone  avea presentito, quando all’ideale del bello e del buono  arrose quello del santo, quasi anticipato furto alle dottrine  dell’Evangelio. Imperocché il tipo intellettivo dovendo  predominare nella effigie dell’umana natura, il fantasma  estetico vuol constare, come esso uomo, di due nature  impersonate in un solo individuo, cioè d’anima e di corpo;  e l’anima in questo finto componimento ipostatico, è  suscettiva di tutte quelle varietà psicologiche, che in lei  possono effettualmente cadere. Ora laddove nell’uomo  italogreco della gentilità lo spirito non signoreggiava  abbastanza sul corpo, né a Dio sottostava pienamente per  libera elezione, (onde se ne guastava nei due versi l’armonia  del microcosmo), nell’ideale cristiano succede il contrario; e  il tipo perfetto, di cui l’Uomo Dio porse nella vita  reale un ineffabile e incomparabile modello, si travasa nelle  fatture dell’arte. Che questa grazia sovrumana e divina  all’iconismo degli antichi mancasse, quando la più parte  dei monumenti non sono a noi pervenuti, si può  fermamente conchiudere dalla poesia; giacché certo quel  divino, che manca in Omero, in Sofocle, in Euripide, in  Virgilio, in Tibullo, poeti delicatissimi, non poteva  risplendere nei lavori di Zeusi, di Apelle, di Fidia, di  Prassitele, di Lisippo. Altrettanto si dee conghietturar della  musica, che essendo la regina di tutte le arti, esprime meglio  di ogni altra, la società in cui fiorisce; imperocché,  discorrendo per induzione, si può tener per indubitato che  l’elemento puro, etereo, castamente religioso e affettuoso  delle nostre modulazioni era ignoto ai popoli, cui mancava il  principio ideale correlativo; nulla potendo cadere nella  immaginativa o nel senso, che prima non si trovi  nell’intelletto umano. La musica, simboleggiando il tempo,  come l’architettura sua sorella, adombra lo spazio, consta di  due componenti correlativi a quelli del suo soggetto.  Conciossiaché le nozioni miste dello spazio e del tempo,  risultanti dal secondo membro della formola, inchiudono  due concetti, cioè quello del continuo uno, semplice ed  infinito attualmente, e quello del discreto numerico,  potenzialmente infinito. Dal continuo in amendue le arti si  genera il misterioso, e dal discreto principalmente il  sublime; due sentimenti, che prevalgono nell’architettura e  nella musica e spesso vincono ed offuscano, il senso della  bellezza. D’altra parte il discreto costituisce l’elemento  quantitativo e propriamente matematico delle due arti  principi, e del sublime, che ne risulta; dove che il continuo,  come uno e semplice, si connette coll’elemento qualitativo e  dinamico della parola e forza creatrice, onde nasce il  principio di creazione, e per cui la musica e l’architettura  concepiscono e producono tutte le altre arti, come il sublime  genera la bellezza. Il continuo indiviso ed arcano è  rappresentato nell’arte musicale dall’armonia simultanea, e il  discreto infinito sublime dalla melodia successiva; allo  stesso modo che nell’architettonica ieratica de’ templi  orientali il Seco o santuario, oscuro e chiuso ai profani,  idoleggia l’onnipresenza incomprensibile e semplicissima,  laddove il Nao patente ed amplissimo esprime l’estensione  molteplice ed immensa. Ma il discreto e il continuo,  riferendosi semplicemente alla categoria della quantità o  alla sua negazione, non bastano ancora per sé stessi a  costituir la bellezza; la quale dee risultare principalmente  dai tipi intellettuali, che s’inarcano negli elementi  quantitativi; i quali tipi nell’architettura, arte figurativa,  possono riferirsi agli esseri corporei, dove che nella musica  composta semplicemente di suoni, debbono esser morali e  riguardare gli umani affetti. Nel che risplende una nuova  prerogativa divina della musica; la quale per mezzo del  suono esprime la forza creata nella sua monadica  semplicità, e ne adombra la natura interiore; laddove le arti  figurative non possono ritrarre, se non aggregati, e la sola  esteriorità della monade rappresentano. Onde anche  conseguita che la musica per mezzo del suono si apparenta  colla voce e collo spirito, quasi corda vibrata  immediatamente dall’anima e acconcia ad estrinsecare le sue  affezioni; e quindi in molte lingue, dalla più sacra e  veneranda sino alla nostra pelasgica, un solo vocabolo  esprime lo spirito fattivo della musica, e l’invisibile motore,  che lo produce e lo tempera. E siccome la musica  instrumentale nacque dalla vocale, per mezzo  degl’instrumenti da fiato, che furono probabilmente, (almeno  presso alcuni popoli), i più antichi, come più imitativi  della voce umana, l’eloquenza morale e affettuosa della  parola abbracciò ogni parte dei musici concenti. Queste  considerazioni bastano a mostrare che fra le varie arti quella  dei suoni dee soggiacere più di tutte agl’influssi della  religione; e che quindi più notabile, più efficace, ed anche  più celere e primaticcia dovette essere per questo riguardo  l’azione del Cristianesimo. Il santuario, l’inno e la monodia  sono per ordinario i tre primi parti indivisi, nascenti ad un  corpo dalle credenze, e immedesimati colle due parti  essenziali del sacro culto, cioè col sacramento e col  sacrificio. Ma la parola musicale e lirica riceve dalla fede  che ispira una forma propria e pellegrina, prima ancora della  muta architettura; onde come concetto nuovo ed estetico, e  non semplice imitazione di un tipo anteriore, suggerita e  necessitata dall’uso, la cappella vocale e la salmodia  precedettero il duomo e la basilica. I semi del cristiano  contrappunto uscirono d’Italia col canto ecclesiastico, e  quindi si sparsero per tutta Europa, mercé dei barbari  stessi, ammassati ed attoniti all’inaudita armonia; il più  grande dei quali impresse un testimonio durevole del suo  amore per quest’arte mirabile nel nome stesso della sua  metropoli. E gli autori principali del novello canto furono  due grandi italiani; l’uno vescovo e l’altro pontefice; celebri  entrambi per la bellezza dell’ingegno, la costanza e l’energia  dell’animo, la sanità della vita, la copia della dottrina e  dell’eloquenza, superiore a quelle di quasi tutti i loro  coetanei. E come la musica moderna nacque in Italia, si  può dir che finora, (generalmente parlando), non ne sia  uscita, per ciò che spetta alla vena inventiva e alla facondia  dell’arte; imperocché, sebbene la nazione erudita e ideale  dei Tedeschi rechi in essa un genio religioso e profondo, la  dottrina per avventura prevale né suoi lavori  all’inspirazione, l’esquisito ed il manierato al semplice e al  grazioso; onde che alla stessa guisa che il Buonarroti fu  accusato da taluno di mostrar troppo i muscoli delle sue  statue, i contrappuntisti alemanni lasciano per  ordinario sentir di soverchio a che gli ode l’artificio operoso  e complicato delle loro note<note place="foot"><p> Vedi sulla musica la mia opera intitolata: <hi rend="italic">Del  Bello</hi>. Venezia, 1841.</p></note>
	Un’altro effetto del principio di creazione, onde l’arte e la  letteratura italocristiana si distingue dall’italogreca, è il  sublime, che abbonda nella prima, doveché nella seconda  prevale la bellezza. Il sublime infatti appartiene sovratutto al  cominciamento del primo ciclo creativo e al fine del  secondo, ed è quasi l’alfa e l’omega del Bello, che per  contrario all’esito dell’uno e al principio dell’altro si riferisce.  Il che si riscontra colla formola estetica: Il <hi rend="italic">sublime crea  il bello</hi>, la quale, significando esplicitamente un primo  ciclo immaginativo, ne importa un secondo, per opera del  quale <hi rend="italic">il bello torna al sublime</hi>. Questi due cicli  estetici si verificano universalmente negli ordini naturali,  dove il sublime appartiene in ispecie all’epoca primitiva e  all’epoca finale della vita cosmica, cioè alla cosmogonia e  alla palingenesia, quando invece il bello campeggia nell’età  media del mondo e risulta dall’andamento regolare ed  equabile delle cose create. Ma si avverano non meno negli  ordini artificiali e nella storia degli uomini; giacché le  lettere e le arti nobili sogliono incominciar col sublime,  continuare col bello, e rivertendo a esso sublime, compiere il  loro corso. Questi momenti platonici dell’estetica artificiosa  rispondono a tre momenti storici; cioè all’arte orientale,  all’arte italogreca e all’arte italo cattolica. L’arte orientale si  parte in due periodi, secondo che si riferisce all’Oriente  ortodosso e semitico degl’Israeliti, serbante intatto il genio  divino e primitivo delle credenze, o all’Oriente eterodosso  dei Camiti e dei Giapetidi. Il sublime dinamico che è il  più efficace di tutti, e rampolla dal concetto di creazione,  appartiene al legittimo Oriente, e si mostra nella parola  poetica, ch’è il suo primo seggio; onde Mosé, Giobbe, i  Salmisti, i Profeti sono i più sublimi degli scrittori. e la  fonte, si può dir, quasi unica della sublimità moderna;  giacché Dante, il Bossuet, il Milton debbono l’altezza dei  loro voli alle inspirazioni bibliche. Ma il codice divino, fuori  del sublime, contiene anco i rudimenti della bellezza,  perché, oltre ai tipi intellettivi, ci si trovano virtualmente  tutti i tipi fantastici, in cui la specialità delle arti e lettere  cristiane è riposta; tanto che il Primo biblico è estetico,  non meno che storico e scientifico, come il bello è uno  specchio del vero, l’immaginazione dell’intelletto, e la poesia  della scienza. L’Oriente pagano, mancando del principio di  creazione, non poté levarsi oltre il sublime matematico, che  rampolla dai concetti dello spazio e del tempo disgiunti da  quello di forza creatrice, e si esprime colla parola figurativa  e sovratutto architettica; ma in tal genere di sublime l’antica  gentilità di levante poté far prova di alto ingegno,  perché culta, aggrandita, inclinata alla religione dal  predominio della classe ieratica. Imperocché l’arte  incomincia col sublime e ci torna, come esordisce e termina  col sacerdozio; e i due cicli estetici rispondono ai due cicli  storiali, politici e ieratici, perché il sublime, riscontrandosi  col membro intermedio della formola, ha negli ordini civili  per correlativo il sacerdozio, come il bello, che si ragguaglia  coll’esistente, ha per corrispettivo il ceto laicale. E la stessa  corrispondenza si ravvisa nei due cicli etnografici, per cui  l’Italia, come nazione sacerdotale, è il Primo e l’Ultimo  dell’incivilimento europeo, intrecciandosi colla cosmogonia  e colla palingenesia dei popoli. La sublimità dell’antica  architettura statuaria orientale, è indelebilmente impressa  nei monumenti perpetui dell’India e dell’Egitto, quali sono le  necropoli e i templi di Tebe, le piramidi di Menfi, gli scavi  prodigiosi d’Istanbul, di Ellora, di Elefanta, di Salsete, di  Carli, i colossi di Ghizé, dell’etiopica Argo, e di Bamiàm  e Galgala; l’ultimo dei quali ricorda in un certo modo il  gigantico disegno, proposto da Dinocrate o Stasicrate ad  Alessandro, di scolpire e atteggiare in umana forma la cima  più alta del monte Ato. L’arte italogreca, figliata  dall’orientale, segna il trapasso estetico dal primo al secondo  ciclo ed è men sublime che bella; tuttavia ne’ suoi  principii ritrae ancora dell’epoca precedente, e rende  un’imagine attenuata dalla sua madre, imitandone gli ardiri e  conservando uno sprazzo di quel sublime greggio e  primitivo; secondo si può vedere e nell’Iliade omerica, e nei  drammi di Eschilo, e nell’acropoli ciclopica di Tirinto, e in  molti ruderi etruschi, e nel sepolcro di Porsena descritto da  Varrone presso Plinio; il qual sepolcro, simile per certi  rispetti ai Toli di Volterra e all’erodoteo mausoleo di Alliate,  se pur si vuole attribuire alla poesia ciclica degli Etruschi, fu  certo suggerito al vate dal gusto architettonico, che allora  regnava, come il tumulo d’Isabella venne inspirato all’autor  del Furioso, dalla superba mole di Adriano, Finalmente  nell’arte italocristiana il sublime ricomparisce, non mutilo e  tronco e segregato dal bello, ma perfetto da ogni parte,  accoppiando l’infinito dinamico al matematico, con tale  temperamento, che lascia luogo al regno concomitante della  bellezza, Così fra noi rivisse il primo e divino Oriente, e  cominciò una nuova epoca, in cui Dante, Leonardo,  Michelangelo, il Domenichino, l’Ariosto, poetando,  sculpendo, pingendo, edificando, sublimarono le arti  abbellite in appresso dal Petrarca, da Raffaello, da Giulio,  dal Palladio, da Torquato, dal Canova, dal Bartolini, onde fu  ricondotto il saturnio secolo dell’oro nell’Italia pacificata,  come la prisca Ausonia, dallo scettro pontificale.</p>
<p>	Se dalla madre Italia passiamo alle altre provincie di  Europa, e alle varie letterature, che di mano in mano vi  sorsero, quasi tralci e rimessiticci della nostra, ci troverem  pure predominante il principio di creazione, e con  esso i pregi estetici, che ne derivano, e specialmente il  sublime dinamico. Se non che, il sequestrare fra loro le  scuole letterarie della Cristianità è poco meno  irragionevole, che il dividere le nazioni; ed è assai più  conforme alla natura delle cose il considerare la poesia e  l’eloquenza dei vari popoli d’Europa, come altrettanti rami, o  vogliam dire dialetti, di una sola lingua poetica ed oratoria,  fra i quali l’idioma toscoromano ottiene il grado di principe.  Ridotte così le lettere moderne ad una sola famiglia, di cui  l’Italia è il centro, egli è facile l’avvisare la loro  maggioranza, se dismesse le composizioni di minor  momento, si ha l’occhio all’epica e alla drammatica, che fra  le varie specie di poesia meritano il primo luogo,  paragonandole con quelle del gentilesimo. Siccome la  poesia e l’arte sono generalmente l’ipostasi fantastica della  formola ideale, di cui la scienza ci porge l’individuazione  reale e obbiettiva, così l’epopea e la tragedia rispondono  immaginativamente ai due cicli di essa formola. Nell’epopea  Iddio è principale attore, come unico operatore è nel  primo ciclo creativo; imperocché, sebbene gli esseri creati  celesti e terrestri concorrano nel poema epico all’azione  increata, e abbiano più o meno una personalità propria,  questa cede tuttavia ai superiori decreti, e contribuisce solo  in guisa di causa instrumentale ad un’opera divina, presso a  poco come giusta l’opinione di alcuni interpreti biblici, gli  spiriti celesti furono strumenti del Creatore nella  cosmogonia tellurica. All’incontro nel dramma tragico, come  nel secondo ciclo, la forza creata e l’arbitrio umano  compaiono, come vere cagioni seconde, e non solo  conferiscono liberamene al disegno di Dio, ma hanno potere  di contrastarlo, rendendosi artefici della propria ruina.  Eccovi come le idee della Provvidenza divina e dell’arbitrio  umano, derivanti dal principio di creazione, e illogiche fuori  di esso, costituiscono i due perni dell’epopea e della tragedia  cristiana, e aggiudicano un valore morale e religioso a questi  due componimenti. Ma presso i Gentili la moralità del  carme narrativo e del teatro mancava col dogma protologico  del sapere; onde nell’epica il cosmo era immedesimato col  Teo, e Iddio dipendeva della necessità ineluttabile della  cieca natura; e nella drammatica l’uomo era schiavo del  Teocosmo. Questa doppia servitù di Dio alla necessità, e  dell’uomo all’indiata natura, costituisce la dottrina del Fato,  superiore ai mortali ed agl’immortali, la quale domina  nell’epopea e nella tragedia gentilesca, orientale ed  occidentale, e rende intrinsecamente falso e pernicioso il  concetto primario di tali poemi. Iddio non apparisce mai in  essi, come il vero Onnipotente, né l’uomo, come un ente  libero e signore delle proprie azioni; perché nei due casi il  panteistico concetto signoreggiante subordina le forze libere  e intelligenti alle fatali. Vero è che l’idea emanatistica  dell’avatara non è chiaramente espressa fuori dei poemi  orientali più antichi, e nei seguenti non si mostra  che di riverbero; ma gli eroi, benché non siano iddii,  discendono da celeste legnaggio, e alla reina necessità  ubbidiscono, non meno che gli altri superi. Vero è pure che  nell’eroe greco di Omero, di Eschilo e di Sofocle l’arbitrio e  il talento umano sono a conflitto colle forze superiori, ed  esprimono la dualità radicale del monoteismo pelasgico  assai più risentitamente, che i poemi panteistici di  Valmichi e di Calidasa; onde ci scorgi quasi un barlume e  spiraglio di Cristianesimo. Tuttavia che immenso divario da  tali scrittori all’Alighieri e al Shakespeare! In questi la  providenza e la moralità divina trionfano, e l’individualità  libera dell’uomo non è colorata o abbozzata a fior di pelle,  ma intagliata profondamente e scolpita; onde niuno gli  agguaglia per la maestria psicologica nel dipingere il cuore  umano e quasi ordire la fisiologia degli affetti che lo  muovono e tempestano, come non v’ha chi si accosti al  primo di essi per l’deale audacia e l’ontologica altezza dei  pensieri.</p>
<p>	La Divina Commedia è quasi la Genesi universale delle  lettere e arti cristiane, in quanto tutti i germi tipici  dell’estetica moderna, vi si trovano racchiusi e inizialmente  esplicati . Considerata per questo verso, si potrebbe avere  per Primo estetico; se non che le sue ricchezze si debbono  rapportare originalmente alla parola israelitica e cristiana,  nelle quali ogni seminale modello delle lettere dantesche e  moderne si trova. Il merito sovrano di Dante è di essere  stato il primo a cogliere le potenziali bellezze della parola  evangelica e ad improntarle in una nuova lingua; onde il suo  poema è veramente la Bibbia umana del nuovo  incivilimento, essendo per ragion di tempo e di pregio il  primo riverbero della divina. La sua preminenza deriva  obbiettivamente dal principio di creazione, che avendo  trovato nel robusto ingegno del gran poeta un terreno  proporzionato, vi produsse tali frutti di miracolo, cui la  mente umana non potrà forse uguagliare giammai. Da tal  principio nasce l’ampiezza del lavoro, cosmopolitico, anzi  immenso ed eterno, quanto ai confini, e veramente infinito,  non di quella infinità panteistica, che nel discreto consiste,  ma di quella che emerge dal continuo e importa la  semplicità e l’immanenza; enciclopedico e polistorico,  perché abbraccia tutte le specie di concetti, di fatti, di  fenomeni, di cognizioni: universale nella poesia,  nell’eloquenza e nelle gentili arti, come quello che è  subbiettivo ed obbiettivo ad un tempo, e acchiude  germinalmente le varie sorti dei parti immaginativi, comprende i modelli ideali ed individuali, in cui s’incarnano tali lavori, e ha verso le altre maniere di poesia e di facondia l’attinenza del genere verso le specie,  abbracciando potenzialmente le lettere avvenire e le arti del  mondo cristiano. Da ciò nasce che il lavoro di Dante,  propriamente parlando, non ha protagonista; o più tosto il  suo protagonista è l’Idea, che ad ogni passo traluce sotto il  diafano velo delle imagini, e poeticamente s’imponta ed  incorpora nell’universo. Il Ginguené, tastando i lavori con  quella filosofia, che penetra poco addentro, vuole ad ogni  modo che tutti i poemi epici abbiano il loro protagonista; e  come seriamente discorre per discoprire quello del Furioso,  così crede che il principale attore della Commedia dantesca  sia il poeta medesimo. Il vero si è che Dante è poco più  che semplice testimonio dell’azione universale da lui  intessuta, e vi ha una parte così accidentale e secondaria,  che non si può a niun conto riputare il primo personaggio  del poema; se già non si vuol credere che lo spettatore o il  suggeritore siano l’eroe del dramma, che al loro cospetto si  rappresenta. L’universalità della Divina Commedia,  emblema di quella d’Italia, si conserta con un’altra dote,  cioè col sovrannaturale: il quale è diffuso per tutto il gran  poema, come quello che abbraccia nella sua triplice tessitura  gli ordini sovrasensibili e oltramondani del Cristianesimo.  Non è dunque meraviglia se in virtù di tale ampiezza esso  contenga ogni concetto, e come dire, ogni motivo degli  estetici componimenti, e sia la sorgente, onde le lettere e le  arti leggiadre discesero. Dante nel descrivere  l’atteggiamento, il moto, l’abito corporeo, il gesto, le fattezze  de’ suoi personaggi, è pittore o scultore, secondo le  occorrenze, eleggendo il punto di prospettiva proprio delle  due arti, e ora lavorando a giuoco di colori e di tinte,  sfumando i contorni, e diversificandoli col chiaroscuro, ora  dando alle sue imagini il risentito e il preciso dello  scalpello, dal poco risalto dei bassi e dei mezzi rilievi sino  all’intero contorno, al perfetto spiccare e tondeggiare delle  statue. E chi dubita che i divini creatori della pittura e della  statuaria italiana a quella poesia non s’inspirassero? La  poesia infatti è l’arte, in cui si riuniscono e s’immedesimano  le proprietà e i pregi delle due industrie figurative; i quali  sono spesso impossibili ad accordare col pennello e colla  raspa, che lavorano sopra una materia esteriore, in cui i  contrari non possono simultaneamente attuarsi; doveché la  poesia, che ha per teatro l’immaginativa e il pensiero umano,  conciliatore delle differenze nella unità propria, e si serve  dello strumento soffice, duttile e arrendevole della parola,  può esprimere le opposizioni e accoppiare insieme il bello  pittorico e scultorio. Tanto che per questa parte l’arte poetica  è verso le due sorta d’iconismo ciò che è il contenente  rispetto al contenuto e il genere alla specie. Che se  Michelangelo fu debitore del sublime, dinamico, che riluce  nella fiera e tragrande persona del suo Mosé e nel  tremendo concilio del Giudizio, al cantor di Catone, di  Capaneo, di Farinata, dell’empireo e dell’abisso,  vogliam credere che l’architettura dantesca non sollevasse la  sua mente al sublime matematico, e non gli suggerisse il  pensiero di mettere in cielo l’opera del Brunelleschi? La  geometria e l’architettonica del Purgatorio e dell’Inferno  sono fondate sul sistema curvilineo del cono, che nell’antica  simbologia era un emblema fallico ed emanatistico, e un  addolcimento del sistema piramidale più vetusto e  parimente espressivo del Teocosmo. Ma la sostituzione della  linea torta alla diritta accenna da un lato al trapasso estetico  del sublime al bello e della età cosmogonica alla  succedente, e dall’altro lato al surrogamento del principio di  creazione al dogma panteistico; giacché il passaggio della  linea retta alla curva, e del poligono al cerchio, importa  quello dell’infinito al finito, e si forma sulla doppia attinenza  dell’atto creativo verso i due estremi della formola. Questa  simbolica lineare della Divina Commedia ci dee tanto meno  stupire, quanto che non uscì dal cervello del poeta, ma  ebbe un’origine tradizionale; giacché i grandi artefici, come  Dante, l’Ariosto, il Vinci, il Buonarroti, Raffaele, crear  sogliono la vita, l’organismo, lo spirito, ma non i materiali  greggi delle loro finzioni. Laonde la geometria dantesca  risale, come la geografia, la cosmografia e l’astronomia  mitiche che l’accompagnano, all’antichità classica ed  orientale; secondo che si vede nel monte del Purgatorio, il  cui emblema figurale, (somigliantissimo anche in botanica  all’Edene del Linneo)<note place="foot"><p>
<foreign lang="lat">De telluris incremento</foreign>
. Cons. Dante, Purg.,  XXVIII.</p></note>, si accoppia coll’antictono di  Platone, di Aristotile, di Cicerone, di Macrobio, di Manilio,  di Mela, di Eratostene, e si può dire, di tutta la scuola  d’Alessandria, tranne Ipparco e i suoi seguaci. E chi  potrebbe descrivere la soavità e la varietà musicale della  verseggiatura dantesca, e i pellegrini concetti, che  l’armonioso plettro del cantor di Casella può destare negli  studiosi dell’arte principe? Quanto alla poesia, sarebbe  agevole il mostrare che l’Alighieri pareggia e spesso supera i  migliori, non solo nel sublime, ma nell’uso dell’oltranaturale  e del misterioso, che avvalorano e compiono le impressioni  della bellezza. Fu già avvertito che le varie specie di  componimenti poetici si trovano in erba, quasi abbozzate, e  talvolta miniate nelle tre Cantiche, come la tragedia, la  commedia, l’ode, il dialogo, la storia sbocciarono dall’epopea  omerica; ma il poeta italiano è assai più ampio e  profondo; perché oltre all’essere <hi rend="italic">maestro del sorriso e  dell’ira</hi><note place="foot"><p> Manzoni, <hi rend="italic">Urania</hi>.</p></note>, per tutte le fogge  di stile e d’immaginazione magistralmente discorre,  alternando la festività comica col tragico terrore, e  passando dalla satira archilochia ed acerba, in cui si sfoga la  rabbia dei reprobi, alla pietosa e devota elegia dei penanti, e  all’inno soave, ineffabile di paradiso. Può parer singolare  che in un libro così vario e moltiplice non si trovi  nessuna confusione; giacché la eccellenza squisita dei  particolari vi pareggia l’armonia del tutto: ogni minima cosa,  ogni aggiunto, ogni accidente spicca vivo dal fondo, e la  profondità mai non si scompagna dall’evidenza, né la  forza dalla gentilezza; vero colmo di estetica perfezione.  Tanto che si può dir dell’Alighieri ciò che altri affermò  della natura; la quale è così mirabile nelle singole parti,  come nel loro complesso, e nelle cose menome, non meno  che nelle grandi ed amplissime; e mette tanto studio nella  composizione di un filo d’erba, di un insettuzzo, di un  fiorellino, come se questa fosse l’unica o la suprema delle  sue opere. E nel magno poeta, come in essa natura, quando  è sana e formosa, il tipo intellettivo prevale alla materia, e  l’essenza spirituale alla sensata e fantastica; onde nasce l’alta  idealità e moralità dell’epica favola senza pregiudizio del  diletto, che l’orecchio musicale e l’immaginazione degli  udienti e dei lettori ne traggono. Ora la cagion principale,  per cui in ciascuna di queste parti Dante grandeggia, e sugli  antichi, come sui moderni, con volo aquilino spesso si  estolle, è il principio di creazione, che domina da capo a  fondo nelle sue fantasie, e vi s’incarna per guisa, che vi è  causa ed effetto insieme di ogni bellezza. Né paia strano a  taluno che dagl’influssi speculativi s’informi e si accenda la  facoltà poetica; giacché la estetica è un rampollo della  metafisica, e il dogma della creazione non è una semplice  astrattezza, ma un principio vivo, reale e perenne,  signoreggia nell’immaginazione, come nella mente e  nell’universo. Perciò allo stesso modo che questo sublime  pronunziato suggerì il periplo oltramondano e fantastico  del Fiorentino, e seminò il suo ideale sentiero di liete e  terribili meraviglie, la lettura del divino poema diventa in  virtù di esso una sorgente inesausta d’inspirazione agli  scrittori e agli artefici. L’ingegno di Dante, aiutato da questa  molla, seppe talmente infuturarsi col suo pensiero, ch’egli  precorse di tempo alle succedenti generazioni, e sembra a  chi lo medita un profeta od un postero, anziché un  narratore coetaneo o un antenato: quanto più si studia, e  meglio s’intende, tanto più vasto apparisce l’orizzonte da lui  dischiuso; onde immortale, come il Titone della favola, da  lui si vantaggia, che valica i secoli, senza incanutire, e  invecchiando, ringiovanisce. Dante insomma è il poeta  sovrano della formola ideale, esprimendola ne’ suoi due  cicli, e superando perfino sé stesso, quando descrive il  componimento celestiale dell’ultimo periodo, come la gloria,  in cui si assolve l’opera del divino riscatto, sulla prima  creazione s’innalza. Così l’immaginativa essendo quasi la  camera oscura dell’intelletto, la luce poetica una riflessione  dello splendore ideale, e l’epopea una effige della  enciclopedia, non vi ha scrittura umana, in cui questi  riscontri meglio si avverino, che in quel libro, per cui l’Italia  tolse il vanto dell’ingegno a ogni antica e moderna nazione  civile.</p>
<p>	Prossimo all’unico Dante, (e chi potria  pareggiarlo?) e a niun altro secondo, per la grandezza  dell’ingegno, la sublimità e varietà delle imagini, la  ricchezza, la spontaneità, la grazia maravigliosa dello stile  e della poesia, è Ludovico Ariosto, cui la patria unanime  chiamò divino e salutò come principe della cantica eroica.  Il quale si mostra pittore ammirabile, e ritrae le bellezze  naturali, come Dante è principalmente scultore, e si  compiace delle idee, che sono l’anima de’ suoi versi; tanto  che i due più grandi epici moderni paiono essersi  compartita fra loro la dualità del reale e dell’ideale, della  natura e dello spirito, obbiettivamente unificata dall’atto  creativo nell’armonia del Cosmo, e ridotta a subbiettiva  concordia dall’unità misteriosa del pensiero umano. Da  ciò nasce il moltiplice divario, che corre fra essi e la  disforme loro eccellenza; giacché pochi altri autori meno si  rassomigliano, benché i nostri due sommi portino del pari  l’impronta della stampa italica. L’indole poetica della divina  Commedia si diversifica da quella del Furioso, come le  dottrine filosofiche si distinguono dalle naturali nel giro del  sapere; cosicché l’Ariosto, osservatore e dipintore ampio,  leggiadro, copioso e quasi lussureggiante d’imagini e di  figure, ma men ricco di concetti ideali, e men puro, meno  alto e delicato di affetti, è il poeta della fisica; laddove  l’Alighieri, rapido di fantasmi, stringato di stile, inclinato a  ristringere e condensare i pensieri, anziché a dilatarli,  eccelso d’idee, purgatissimo di sentimenti, profondo non  meno che largo, psicologo ed ontologo ad un tempo,  meditativo e contemplante, è il vate della metafisica e della  divina scienza. E questa differenza di genio riguarda non  solo, il bello, ma anche il sublime della loro poesia; il quale  nel primo è matematico, o se dinamico, emerge dalla  considerazione delle forze materiali, quali sono i corni, le  spade e le lance incantate. le bufere, i mostri, i giganti, i  guerrieri atletici e invulnerabili, Orlando folle, Rodomonte a  Parigi, i cavalieri discordi nel campo dei Mori, e via  discorrendo; quando invece il secondo, maestro in ogni  specie di grandiosità, si diletta di quella che nasce dal  vigor dell’ingegno e dell’animo, o sia questo assorto ed  estasito dal divino amore, ovvero a Dio ribelle e tetragono ai  tormenti. La predilezione per l’uno o l’altro dei due poeti  muove dalla medesima radice, secondo che i leggenti son  variamente disposti pel loro modo di pensare e di sentire, e  per la qualità degli studi; giacché l’ammirazione è una  specie di simpatia e di culto, che procede dalla conformità  dei giudici e delle affezioni. Laonde il Buonarroti, uomo e  cittadino di fieri e liberi spiriti, lirico platonico, artefice  <hi rend="italic">più che mortale</hi>, e pieno d’idealità austerissima, fu  dantesco, non meno che il Vico, storiografo d’idee e filosofo  poetante; dove che il Galilei, interprete di natura e del cielo,  e involatore de’ lor secreti, fu studiosissimo dell’Orlando,  e ne tolse il bello e nitido stile, che risplende nelle sue  prose. Dante sovrasta, non solo in ragion di tempo,  ma eziandio per la natura del soggetto, e per l’ingegno  immenso, altissimo e proporzionato al suo tema; giacché  l’Idea maggioreggiando per essenza, e in virtù dell’azione  libera e creatrice abbracciando ogni cosa, la natura è verso  di essa, come il contenuto verso il contenente, e come il  numero verso l’uno, in cui è potenzialmente racchiuso.  Quindi com’egli spazieggia universalmente, e sulle ali,  dell’ontologia cristiana penetra nel profondo dell’abisso,  poggia al cielo, e senza scordarsi la patria e la terra, agli  ordini oltramondiali ed eterni travalica, così l’emulo suo e  discepolo, non esce fuori del mondo sensibile; ma tirato,  come ogni gran fantasia, dall’istinto cosmopolitico, discorre  per tutte le parti di quello, ne allarga i confini, tenta la buca  caliginosa d’inferno, sale alla sfera favolosa del fuoco  sull’alato cavallo, e ne dirizza i vanni sino al minor pianeta.  La sua mitologia e la sua geografia storica e mitica sono del  pari amplissime e si stendono per ogni età e contrada,  senza confusione e dissonanza, atteso l’arte grandissima, con  cui egli sa fare emergere dal conflitto dei contrapposti il loro  concento, come l’armonia nelle cose di natura nasce dalla  diversità reale, e la medesimezza nelle idee schiette spicca  dalla loro contrarietà apparente. Tale è sempre l’artificio  proprio della poesia nelle mani dei sommi intelletti; ma dove  il Fiorentino mette a contrasto il vizio e la virtù, la miseria  e il godimento, la terra e il cielo, il tempo e l’eterno,  armonizzando la prima coll’ultima cantica per opera della  seconda, il Ferrarese trae la varietà e le discordanze dai  costumi, dalle religioni, dalle civiltà, dai siti, dalle favole e  dalle istorie, in quanto queste cose hanno un aspetto sensato  ed esterno, parlano all’immaginativa e colla natura si  collegano. Egli mette l’Oriente a tenzone coll’Occidente, il  Cristianesimo coll’islamismo e colla antica gentilità  superstite, le fate benevole colle malefiche, i fattucchieri e i  giganti cogli anacoreti, gli angeli coi mostri e colle furie  sbucate d’inferno, che infestano e travagliano gli uomini; e si  appropria tutti i cicli mitici colla qualità speciale di  portentoso che loro appartiene. Gli elementi della mitologia  greca sono da lui intrecciati con quelli delle favole arabiche,  georgiche, persiane, e Omero si trova di costa a Firdusi e a  Rostavvelo: le due Tavole rotonde si collegano coi Paladini,  e le riminiscenze dell’Alessandro bicorne con quelle dei  pseudoevangeli, dei romanzi e delle leggende del medio evo.  Questo eclettismo ariostesco, di cui Dante diede il primo  modello, si vede anche nella geografia; giacché, se il poeta  è mirabilmente preciso, quando gli soccorre l’istoria, per  fare la topografia o la topotesia dei paesi che incontra, come  là dove descrive il delta e le prode del basso Eridano, le  costiere armoricane, Parigi, il Cairo, Damasco,  Alessandretta; egli mesce destramente il finto al vero, e  introduce quella arcana perplessità di contorni, che tanto  garba all’immaginazione, quando entra nel mondo  ignoto o poco conosciuto. Così egli pone nell’ultimo  Oriente la vasta Sericana, che tramezza fra la Tartaria e  l’India, ed è forse il Tibét o il Turchestàn  orientale<note place="foot"><p> Fur. X, 71.</p></note>; il Cataio, distinto  esattamente dalla Mangiana, che è la China australe, e  identico a quella del norte, benché prima di Benedetto  Goes, che vi peregrinò dal 1603 al  1607, molti ne dubitassero<note place="foot"><p> Fur. X, 71. <hi rend="italic">Comm. soc. reg. scient. Gotting.</hi>,  Ad. an. 1798, Part. III, pag. 57.  Bartoli, <hi rend="italic">Cina</hi>, II, 233-239.</p></note>;  l’arcipelago indico, le cui isole più ricche e popolose verso  l’este sono possedute dal re Monodante<note place="foot"><p> Fur. XV, 16; XXXIX, 62.</p></note>; e infine  il soggiorno delizioso di Alcina e di Logistilla, che secondo  i riscontri dell’itinerario di Ruggero e di Astolfo, giacciono  verso il Catano, e paiono ragguagliarsi con Formosa o  Lieutseu, e fors’anco col Giappone, (noto di nome sin dai  tempi di Marco Polo), tanto più plausibilmente, quanto che  non vi è fatta altrimenti menzione di questo paese<note place="foot"><p> Fur. X, 70, 71; XV, 11, 12.</p></note>.  Noterò di passata che pei Nabatei menzionati iteratamente  come un regno molteplice, sericano e vicino  all’India<note place="foot"><p> Fur. I, 55; XV, 12.</p></note>, non si  vogliono, intendere gli abitanti di Petra, autori delle sue  magnifiche sepolcra intagliate nelle rupi, e vinti da Cornelio  Palma, ma un ramo dei primitivi inquilini della  Mesopotamia, semiti di origine, commisti a sciami camitici e  giapetici, e distesi a ostro sino alle spiagge del golfo  persico<note place="foot"><p>
<foreign lang="fra"><hi rend="italic">Nouv. journ. asiat.</hi></foreign>
, Paris, tom. XV, pag.  97-137.</p></note>; i quali, per anatopismo  poetico, si prolungano borealmente dal nostro epico, oltre la  Transossiana, e nel paese della seta. L’Affrica grecale è il  soggiorno dei prodigi: ivi il figlio di Otone si abbocca col  Senapo, detto anche Presto o Preteianni, principe e  pontefice, in cui l’immaginazione del medio evo accozzò  tre dati storici, cioè il Negus abissino, il gran Lama di  Lassa, e l’episcopato nestoriano della Tartaria: perciò gli  davano per domicilio or le lande dell’Asia mediana, or le  balze della Etiopia. Il nostro poeta, facendolo tribolare dalle  Arpie pagane, non pecca contro il decoro del luogo, se si  ravvisa simboleggiato, in questa antica favola il flagello  australe delle locuste. Più lungi a mezzogiorno s’erge il  monte della luna, da cui spiccia il Nilo bianco, (le  scaturigini del quale sono arcane ancora ai dì nostri), e  donde si sale all’Edene, che ne incorona la vetta, si poggia al  terreno satellite, e si cala all’inferno: parodia elegante, ma  pallida del concetto dantesco, nella quale spicca il difetto di  serietà e l’elemento aristofaneo, per cui sovratutto l’Ariosto  si distingue dal padre della nostra epica. Sulle foci del Nilo  a Damiata, e lungo il Traiano, poco discosto dalla terra degli  Eroi, che è l’antica Eroopoli. due mostri di condizione e di  forza sovrumana infestano i passeggeri; imperocché  l’Affrica boreale sin da tempi più vetusti fu il seggio   privilegiato di tetre e squallide meraviglie. Il che forse accade  per le ricordanze dei nigri Camiti, (onde uscirono gli  Atlanti), profughi o domi, e divenuti ludibrio alla  immaginativa stemperata dei vincitori giapetici, che gli  trasformarono in diavoli e portenti, come i Racsasi dell’India  e i Daevi della Persia, attribuendo loro l’uso speciale della  magia poetica, simboleggiata dal serpente; la quale nei paesi  eterodossi esprime per ordinario la religione dei vinti, e il  culto di un dio spodestato e cacciato all’inferno. La Libia si  vantava di Anteo come il tritonio lago e le Sirti ebbero le  loro Gorgone; fra le quali Medusa, dal cui sangue nacquero  Pegaso e Crisaore, contiene un mito allusivo, secondo il  nostro Orioli, alla plica pollonica, e non estraneo, per  quanto mi pare, alle tradizioni barbaresche di uomini e ville  impietrate. La città di Ansana, (che è la Tani dei Greci, la  Tsoana e la San della Bibbia e dei moderni Arabi),  denominata dagl’incantatori, perché si credeva che usciti ne  fossero i maghi di Faraone, e collocata da Edrisi a levante  del Nilo<note place="foot"><p> <hi rend="italic">Geog. trad.</hi>, Paris, 1836, pag.  134.</p></note>, e appunto poco discosto dal  seggio ariostesco di Orrilo e di Caligorante, (il quale è il  Gaetano Mammone della favola), e non lungi da quelle  regioni, donde il genio del male trasse il suo colore e i  barbari il loro nome. La stessa economia etnografica indusse  l’Ariosto a collocar verso l’Artico altre poetiche mirabilie,  come la vorace Orca e il fiero sacrificio usato in Ebuda, una  delle Ebridi; imperocché la fantasia del medio evo pose  nell’Ibernia e nelle isole e scogli che la circondano mille  prodigi di santi, di diavoli e di giganti, e gli antichi diedero  il nome di Cronio all’oceano polare, perché consacrato  dalle favole e dalle memorie dei prischi e misteriosi  Saturnidi<note place="foot"><p> Humboldt,
<foreign lang="fra"><hi rend="italic">Exam. crit. de l’hist. de la géogr. du  nouv. contin.</hi>, sect. I, tom. II, pag.</foreign>
 113,  114, 115, 163, 166, 191, 206.
<foreign lang="fra"><hi rend="italic">Notice et extr. des manuscr. de la bibl. du  Roi</hi></foreign>
, Paris, 1841, tom. XIV, pag.  43, 44 - Uberti Dittam., IV, 26.</p></note>.</p>
<p>	Qual è il filo, che unisce tal moltitudine svariatissima di  miti, di fatti, di paesi, di tempi, di prodigi, di uomini, di  popoli e d’instituzioni, e la riduce ad armonia, nel divino  poeta? Questo principio unificativo è la cavalleria,  intendendo per tal nome, non tanto la milizia religiosa, che  nacque nel medio evo dal genio germanico e dal genio  cattolico, pelasgico insieme confederati, quanto  universalmente quel tipo ideale di vivere eroico, che si  verifica più o meno nei secoli tramezzanti fra una barbarie  efferata e una gentilezza che incomincia, e costituenti  l’adolescenza dei popoli armigeri; del qual tipo generico gli  ordini militanti del medio evo erano una specie. La vita  cavalleresca è sommamente bella, sia perché in essa la  libertà individuale è sciolta da ogni legge positiva ed  estrinseca, e ha il perfetto dominio di sé medesima,  e perché l’individuo per coraggio e virtù d’animo,  forza di muscoli e maestria d’armi sul comune degli uomini  si leva e grandeggia. L’eroe tiene un luogo di mezzo fra  l’avatara e il semplice mortale, ed è ben uomo divino, il  quale si distingue dai due altri, come l’epopea guerriera di  Omero e Firdusi si differenzia dall’epopea sacerdotale di  Valmichi, di Viasa, e dal romanzo, moderno, che è  un’epopea dozzinale, popolare, borghigiana, a cui mancano  gli spiriti, come l’abito della poesia. La cavalleria, per questo  rispetto, è l’ideale della feudalità e della conquista,  poiché l’aristocrazia patrizia vi è legittimata da un’effettiva  maggioranza di natura, e da un’origine divina o altrimenti  privilegiata. D’altra parte l’eroe è per un certo riguardo  ancor più poetico dell’avatara, perché il personaggio che  lo rappresenta è più sciolto, più libero, più padrone di  sé medesimo, più indipendente dalla signoria della natura  e del Teocosmo; onde l’epica eroica e guerresca della  gentilità fiorì solo presso i popoli, in cui il panteismo era  modificato dal dualismo, e la casta dei preti  contrabbilanciata da quella dei militi; quali erano i Greci  nell’età di Omero, e i Parsi ai tempi del più illustre  Gaznevide. Vero è che il predominio del monoteismo,  panteistico innalza l’epopea ieratica ad una idealità  maggiore, e ne rende la poesia filosofica, più vasta e  profonda; giacché la profondità, e direi quasi la virtù  dinamica, della poesia, deriva dall’elemento ideale e  generico, come la beltà e vivezza delle sue fizioni  procedono dall’individualità, in cui l’idea s’incarna e si  colora. Il Cristianesimo solo ha saputo stabilire l’accordo e  l’euritmia fra quei due componenti e riunire nel fantasma  estetico l’individuale e il generale con acconcia misura,  mediante il principio di creazione, che concilia l’arbitrio e la  personalità creata coll’infinito ideale e colla libertà divina.  E niuno scrittore umano colse meglio quest’armonia  difficile, che il nostro Alighieri; il quale non sai se più  valga negli universali o nei particolari, nel ritrarre le idee o  nel dipingere gl’individui, nell’ontologizzare poetando o nel  far del psicologo; e parve voler mostrare disgiunto il suo  valore in ambo i generi col Paradiso e coll’Inferno, mentre  insieme accozzolli nella mezzana delle sue Cantiche.  Laonde il suo poema è anche per ciò perfettissimo, che  l’epopea sacra vi è congiunta colla civile, mediante la  sintesi armonica signoreggiante della fede cristiana.  L’Ariosto è assai meno ortodosso per la ragione che  toccherò fra poco, onde in lui l’elemento sensato prevale di  gran lunga all’ideale, e il suo poema appartiene alla  medesima specie dei Re di Firdusi e dell’Iliade: se non che  l’individualità libera dell’uomo vi spicca forse ancor più  risentitamente, atteso gl’influssi evangelici, da cui era  informata la cavalleria dei bassi tempi. In Omero,  verbigrazia, gli uomini sono padroneggiati dalle due molle  potenti del fato e della lega ellenica, esprimente lo scopo  prestabilito in comune, e avente forza di legge  estrinseca rispetto a ciascuno individuo. Laddove nel  Furioso il fato non è altro che un semplice accessorio,  come si vede nelle Fate, che rappresentano assai meno la  cosa che il nome; ovvero s’incorpora colla valentia e colle  forze personali dell’uomo, secondo si scorge nelle mani  fatate dell’Argalìa e dei paladini, e nell’epidermide  invulnerabile di Orlando e di Ferraguto. Quanto al fine che  l’autor si propone, esso nell’Iliade è reale ed anima tutto il  poema, che riguarda da capo a fondo la presa di Troia;  doveché nell’Orlando la liberazione della Cristianità  dagl’infedeli, è uno scopo solo secondario; e propriamente  parlando, il poema non ha un oggetto, a cui tenda, né  quindi unità epica, salvo quella che risulta dal concetto  cavalleresco. Questo è l’unico nesso di tutto il  componimento; perché la smania eroica si stende dal  Cataio alla Britannia, e invasa Gradasso, Sacripante, e i  prodi figli di Troiano, di Ulieno, di Agricane, non altrimenti  che Carlo e i suoi paladini; tanto che la cavalleria è, per così dire, il giure comune delle genti, che domina in ogni parte di quel  mondo poetico. Vero è che la cavalleria degl’infedeli è  spesso unita alla slealtà ed alla prepotenza, ed è sempre  men pia e generosa che quella dei guerrieri cristiani; ma  questo divario s’attiene manco al genio dei popoli, che a  quello degli individui; onde Rodomonte non si può dire  più empio od infido del traditor Pinabello e di tutta la rea  progenie dei Maganzesi. La legge di onore e di religione  imposta ai campioni di Carlo, non offende il loro volere  spontaneo, perché libera ed interna: per tutti gli altri  rispetti, essi sono sciolti da ogni freno: vanno e vengono a  loro talento, da un capo del mondo all’altro, per amore o per  conquistare un anello, un’arma, un cavallo: combattono  quando e come vogliono: ti piantano il loro capo, se occorre,  nel buono della battaglia, e se ne vanno alle loro faccende,  senza che questi trovi nulla a ridire nel loro procedere.  Questa vita spensierata, errabonda e cosmopolitica, questa  sete insaziabile di combattimenti e di avventure, è l’essenza  della cavalleria ariostana ed esclude ogni scopo determinato;  il che porge alla tempra individuale degli uomini il modo di  mostrarsi liberamente, e crea quel tipo poetichissimo del  guerriero eslege e indipendente, che nei personaggi di  Marfisa e di Mandricardo mi par condotto al più alto grado  di perfezione. Certo gli eroi di Omero, benché abbiano  eziandio la loro dose di libertà e di capricci, sono assai  meno sciolti e più ragionevoli; perché la ragionevolezza  consiste appunto nell’indirizzare tutte le azioni ad un fine  importante e degno degli sforzi, che si fanno per ottenerlo.  Tal è la presa di Troia e il ritorno alla patria, che sono la  causa finale dell’Iliade e dell’Odissea, e la mira, a cui  intendono tutti i lor personaggi; laddove il negozio,  che sta meno a cuore dei paladini e dei guerrieri di  Agramante, è la liberazione e la conquista della Francia. Il  broncio di Achille, causato da una grave ingiuria, non  ripugna meglio alla teleologia dell’Iliade, che non si  opporrebbe a quella del Furioso la pazzia di Orlando,  cagionata da un acerbo affanno di cuore, se da questo  accidente pendesse l’epitasi del poema italiano, come dall’ira  del Pelide nasce il nodo del poema greco. Ma il signor  d’Anglante, quando è savio, riesce poco men disutile a  Carlo, che quando è matto: i Mori sono cacciati di Francia,  senza il suo aiuto, e disfatti nell’Affrica piuttosto colle frondi  e coi sassi di Astolfo, che colla spada del Paladino; il quale,  per fare alfin qualche cosa, piglia Biserta, e uccide in  Lipadusa i due guerrieri già vinti e profughi, ma lascia al  pugnal di Ruggero il capo di Rodomonte. Parve al  Ginguené che il vero protagonista sia esso Ruggero, e che  il fine del poema siano gli sponsali, da cui dee uscire la casa  d’Este. Questo sembra veramente, se posso così  esprimermi, l’intento essoterico del gran poeta; il quale,  bello e mirabile anche ne’ suoi difetti, non riesce mai  noioso, se non per avventura nelle lunghe intramesse, che fa  ad onor di quella trista famiglia, e in ispecie d’Ippolito  mecenate. Tanto è vero che l’adulazione medesima vendica  la verità sua nemica, pregiudicando ai più grandi ingegni  nell’atto stesso che l’offendono! Ma se si discorre di un vero  scopo istorico, l’Orlando, lo ripeto, non ne ha alcuno; e  questa mancanza di teologia, non che nuocere esteticamente  al poema, contrassegna il suo pregio speciale, e merita  un’attenta considerazione da chi voglia penetrare appieno i  meriti dell’Ariosto, e l’indole della nuova poesia, creata dal  suo ingegno, e inspiratrice dell’opera più stupenda, che si  trovi nello stesso genere dopo il Furioso.</p>
<p>	Il poema epico dee avere un indirizzo e un fine  obbiettivo, quando è serio, e tende per mezzo degli affetti e  delle idee a dilettare l’immaginativa. In tal caso gli vuol  essere una rappresentazione più o meno integra del tipo  cosmico, ed esprimere il moto ciclico, per cui le umane  vicende sono dalla Provvidenza e dagli uomini a un solo  oggetto ordinate. Infatti egli repugna che le cose succedano  a caso, o per una fatalità cieca, come sarebbe, se  considerandole nel loro complesso, non si vedessero  indirizzate ad un termine, e quindi ridotte ad unità di  azione. Il contrario ha luogo, quando la favola poetica non  è seria, e ha per unica intenzione un sentimento  subbiettivo, qual si è il ridicolo, che di sua natura esclude  ogni finalità reale dal canto degli oggetti; imperocché il  riso, che nasce da un contrapposto disarmonico e  inaspettato, e il fine, che suppone un conserto coi mezzi  ordinati a conseguirlo, sono insieme discordi. Così il  ridicolo, metafisicamente considerato, è la negazione di  ogni teleologia e quindi del secondo ciclo; e siccome questo  non si può togliere, senza annullare il primo, ne  segue che la base obbiettiva di quel sentimento è la  sostituzione del fato cieco e del caso, (due cose  sostanzialmente identiche), alla sapienza libera, nel governo  del reale e dello scibile; sostituzione, che ha la sua radice  nella panteistica inversione della formola ideale, e  conseguentemente nello scetticismo e nel nullismo. Eccovi  perché la disperazione <hi rend="italic">ha sempre nella bocca un  sorriso, e lo scettico giudica che il ridere dei nostri mali sia  l’unico profitto che se ne possa cavare, e l’unico rimedio che  vi si trovi</hi><note place="foot"><p> Leopardi, <hi rend="italic">Dial. di Timandro e di Eleandro</hi>.</p></note>. Perciò  niuno di noi può essere concitato a riso, se non per via di  quegli accidenti, la cui finalità è occulta o almeno assente  dallo spirito, e di quelle dissonanze, che non sono ridotte a  concordia da un principio, di unità signoreggiante. Prima  condizione adunque di ogni lavoro estetico, che abbia per  mira il sollazzo e la festività del lettore, o dell’uditore e  dello spettatore, è il difetto di unità rigorosa, intrinseca ed  organica, che nasca dalla natura dei pensieri e delle  operazioni, e sia come dire dialettica, cosmologica, storica, e  in qualche modo sostanziale ed effettiva. I limiti delle nostre  potenze, e quella unità d’impressione, che si ricerca al  diletto, qualunque sia la sua natura, prescrivono certo che  anche nei temi giocosi si trovi una qualche concatenazione,  se posso dir così, scatenata, fra le cose che si  rappresentano; perché un perfetto scompiglio, come il caos  e l’infinito degli atomisti, non essendo apprensibile  faticherebbe indarno, e cesserebbe ogni dilettazione. Ma  l’ordine, che si reca nell’oggetto ridicolo, dee essere  apparente e superficiale, non organico, non dinamico, non  tale che occulti l’intrinseca contrarietà, invece di solo  dissimularla, e quasi con velo trasparente coprirla. Potrei  allegare in prova esempi tolti dalla pittura, e sovrattutto  dalla musica, paragonando l’opera seria colla giocosa; ma la  commedia antica di Atene ne porge uno di più facile  apprensiva; giacché il dramma di Aristofane, secondo la  profonda analisi fattane da Guglielmo Schlegel, consiste  appunto nel difetto assoluto di una seria e teleologica  coordinazione degli eventi. Nel che si vede il contrasto  intimo ed essenziale fra il compimento tragico e il comico;  l’uno dei quali è l’affermazione più schietta del secondo  ciclo creativo, e l’altro ne è la negazione. La forma epica  più illustre di questa specie di poesia è il Chisciotte del  Cervantes; lavoro di perfezione così esquisita e stupenda,  che qualunque lode gli si porga, non sovrasta per avventura  al merito effettivo di esso. Se non che, quanto più il  romanzo spagnuolo è privo di finalità obbiettiva, tanto  più è chiaro lo scopo propostosi dallo scrittore; il quale  scopo consiste appunto nel mostrare che gli ordini  cavallereschi non hanno alcun costrutto, e nel dare risalto  alla loro nullità reale, facendone, come oggi si dice, una  caricatura. Or se noi ci formiamo nell’animo l’imagine  di un poema, in cui il mancamento di teleologia  obbiettiva sia meno appariscente, e quindi l’intenzion di chi  scrive men chiara e determinata, (giacché lo scopo interno  e l’esterno sono spesso in ragione inversa dell’altro); un  poema, in cui l’elemento serio si frammescoli continuamente  al giocoso, e sia fuso seco con tale euritmico temperamento,  che lo spirito piacevolmente oscilli fra quei due estremi, senza fermarsi in nessuno di essi, avremo un concetto  dell’essenza estetica, e di ciò che costituisce la  pellegrinità del Furioso. Il quale si connette, per ciò che  appartiene alla favola, coi romanzi dei bassi tempi, mediante  il Boiardo, lodatissimo dal Gravina, (la poetica del quale è  il lavoro più perfetto di questo genere, che abbia l’Italia), ed  elegantemente rifatto dal Berni, che per la purezza dello  stile e la schietta leggiadria dei sali e dell’atticismo, non è  secondo a nessuno. Ma benché l’Ariosto eserciti l’ufficio,  umile in apparenza, di continuatore, egli ha saputo  infondere una vita così nuova e potente nel soggetto del  suo poema, che niuno per questa parte lo supera. E fece il  detto componimento dei due estremi in modo semplicissimo,  cogliendo e mettendo in luce il vizio principale degli ordini  cavallereschi, cioè la sproporzione fra la pompa e il romore  degli apparecchi e la pochezza o vanità dei risultamenti; e  quindi mostrando la nullità finale di tale instituzione. Idea  felicissima, poiché da un canto gli somministrò una fonte  copiosissima di ridicolo, e dall’altro canto, porgendogli  occasione di ritrarre l’individualità eroica, svincolata da  ogni norma arbitraria ed estrinseca, gli ammannì un tesoro  di bellezze serie e squisitissime. E siccome questi elementi,  benché contrari, rampollano da un oggetto unico, cioè dal  tipo cavalleresco, ridevole in quanto manca di condegno  scopo, bello e attrattivo in quanto abbonda di forza, di  spiriti, ed è sprigionato dalla prosaica realtà della vita  odierna: ne nasce quella fusione intima dei due componenti,  quella unità e armonia dei concetti, quella fluttuazione  dilettevole fra la gravità ed il riso, che si risolve per chi  legge in una impressione di gioia pacata e sorridente, e per  chi scrive in una ironia dolce, arguta, socratica,  leggiadramente maliziosa, che ti lascia spesso in dubbio, se  l’autore parli in sul sodo, o con garbo, motteggi. Rari sono i  luoghi, in cui non ti si desti almeno il sospetto, che il poeta  medesimo non si burli de’ personaggi introdotti a parlare e  dei fatti esposti con solennità e pompa epica; benché di  rado egli faccia espressa mostra di volerti indurre a riso,  rappresentandoti con effigie contraffata le cose che narra. Il  Furioso è dunque ad un tempo la poesia e la satira del  medio evo, e tiene un luogo mezzano fra il romanzo del  Cervantes e l’epopea del Tasso; il quale, pingendo la  cavalleria sacra e per così dire ieratica, ne’ suoi principii,  le assegna uno scopo serio, alto, magnifico, e ne fa quasi  una religione; laddove l’Alcalese, ritraendo la cavalleria  profana nel suo scadere, e facendo spiccare la  nullità de’ suoi effetti, la mostra come una follia  compiuta e un delirio ridicolo. Gli eroi dell’Ariosto non sono  savi e santi, come Goffredo, né mentecatti, come il cavalier  della Manca: il loro modo di sentire, di connettere e di  operare è conforme al genio eroico del secolo, in cui  vivono; il qual genio ti piace e ti rapisce, come poetico, ma  ripugnando alle condizioni reali della natura e degli uomini,  ti sforza a sorridere nell’atto stesso che ti muove a  meraviglia. Per questo rispetto l’Orlando è un  componimento assai più moderno della Gerusalemme,  benché l’abbia preceduta di una generazione. In tale  artificioso e delicato contemperamento del grave e del  comico consiste, lo ripeto, il pregio più singolare e  pellegrino dell’Ariosto. L’ironia comica di lui non è intera  ed espressa, come quella del Cervantes e del Berni, non è  ad intervalli, come quella di Omero, di Dante, del  Shakespeare, del Guarini, e dei drammatici spagnuoli;  giacché tutti i gran poeti quando vogliono rappresentare il  contrapposto del tipo cosmico e dello stato primitivo di  natura colla sua presente declinazione, ricorrono al ridicolo;  la cui essenza consiste appunto nel conflitto del fatto  coll’idea, ch’esso dovrebbe rappresentare. Il lepore  dell’Ariosto è all’incontro presso che continuo, quasi  sempre dissimulato, e nasce per lo più dalla natura delle  cose stesse, che si raccontano; le quali, quando, appariscono  sproporzionate alle cause, da cui provengono, come sono gli  effetti attribuiti al corno di Almonte, alla lancia  dell’Argalìa, all’anello di Angelica, allo scudo, che  abbarbaglia, inclinano agevolmente al riso eziandio senza  l’opera diretta dello scrittore. L’accozzamento del naturale  collo strano e coll’impossibile è anche una fonte di  festività, e niuno sa farlo meglio dell’Ariosto, non solo nel  tessere l’ordito delle sue favole, ma eziandio nel ritrarre  l’indole de’ suoi personaggi; i quali sono tutti vivi e  parlanti, benché tengano più o meno del sovrumano o del  fantastico. Il che è vero non solo degli somini, ma anche  dei mostri e dei bruti; come, per esempio, dei cavalli: dei  quali il poeta descrive talvolta la fazione, il mantello, le  movenze, per modo, che ti par vederli e attribuisce loro una  certa individualità quasi umana, non dissimile a quella, di  cui certi filosofi son cortesi alle bestie in universale<note place="foot"><p> Fur. I, 75; II, 20, 21.</p></note>.  Brigliadoro, Baiardo, Frontino, Batoldo, l’alfana di  Gradasso, l’ubino di Doralice, il destrier leardo di Marfisa in  Alessandria, (peccato che non ci sia anco Vegliantino), son  divenuti non meno celebri, che i palafreni discesi dalle  puledre di Maometto, e i corsieri celesti, infernali, palatini,  Eoo, Piroo, Flegone, Lampo, Orfneo, Nitteo, Aetone,  Alastore, Cillaro, Arione, Xanto, Balio, Bucefalo, Incitato, e  via discorrendo. Ma grazioso e poetico sovra ogni altro è  Rabicano, concetto e nudrito di fuoco e di vento: leggiadri e  bellissimi sono i versi, in cui si descrive il corso  sparvierato ed aereo, e quasi la personalità equina,  dell’agile corridore<note place="foot"><p> Fur. VII, 77; XV, 40, 41; XXIII, 14; XXXV,  49.</p></note>.</p>
<p>	L’Ariosto, come tutti gl’ingegni grandi, avanza in parte il  suo secolo, e in parte gli soggiace e partecipa a’ suoi  difetti. Nello scrivere la satira della cavalleria e  dell’aristocrazia feudale del medio evo, e nel mostrare come  i popoli e la <hi rend="italic">vilipesa plebe</hi> non fossero avuti in alcun  conto a quei tempi, egli presente il moto e i progressi della  età moderna<note place="foot"><p> Fur. XXXVII, 105; XXXVIII, 11; XXXIX, 71.  .</p></note>. Celebrando con arguta ironia e ampliando  iperbolicamente gl’inutili macelli, e il fervore, la gara, la  gloria, che que’ baroni recavano nel trinciare a fette i loro  simili, non per istinto ingeneroso e crudele, ma per far  mostra della loro bravura, egli rende la guerra ridicola; il  che è assai più ancora, che chiarirla iniqua e funesta. Nel  resto la sua avversione contro l’abuso delle armi e le battaglie sciocche e scellerate del secolo sedicesimo è chiaramente espressa, dove con apostrofe eloquente e dantesca esorta i principi di Europa e papa Leone a pacificarsi tra loro, e a volgere le armi concordi contro la barbarie orientale, comune loro nemica<note place="foot"><p> Fur. XVII, 73-79.</p></note>. Merita anco di  essere avvertita la delicata industria con cui egli provvede  unitamente al coraggio e alla mansuetudine di Bradamante  colla lancia fatata, che atterra, senza uccidere;  disconvenendo alla donna di Dordona, benché guerriera,  l’incrudelire in altri che nel misleal Pinabello<note place="foot"><p> Fur. XXXVI, 39; XXXIX, 12.</p></note>.  Non mi meraviglio pertanto che i fautori della stupidissima,  arte cavalleresca, i quali al tempo di Scipione Maffei aveano  ancora bisogno di essere confutati, dessero più autorità  definitiva ai testi del Tasso, che a quelli del suo precessore,  poiché il primo tratta seriamente quelle materie, che sono  di ludibrio al secondo. Il quale, se avesse solo adoperate le  licenze della fantasia contro le guaste corti e i campi  sanguinosi del suo tempo, non meriterebbe altro che lode;  laddove degni di biasimo sono i suoi trascorsi contro i  costumi e la religione. La sola scusa che si possa allegare,  non per giustificare, ma per attenuare il suo fallo, è il genio  dell’età corrottissima, i gravissimi disordini disciplinari  introdotti nelle cose sacre, la declinazione morale e civile  d’Italia, la trista prosapia degli Estensi, e la depravazione  universale delle reggie italiane. Se il Furioso si riscontra  colla Divina Commedia, dà meraviglia il vedere quanto sia  grande l’intervallo morale, che parte questi due poemi; ma se  in vece si ragguaglia colle lettere coetanee, (tranne gli scritti  del Savonarola), non ci si trova alcun divario notabile  rispetto agli spiriti, che li dettarono. Gl’influssi cristiani e  cattolici non erano già spenti, ma infievoliti e  soverchiati dal risorgente paganesimo. L’Ariosto è in poesia  ciò che sono il Caro, il Castiglione, il Casa, il Bembo, il  Firenzuola nella prosa amena, il Machiavelli, il  Guicciardini, il Giannotti nella politica, e allora o poco  appresso il Pomponazzi, il Bruni, il Sarpi nella filosofia e  nella religione. In tutti questi autori l’Idea manca affatto, o di  luce abbagliata solamente risplende, perché l’astro viene  eclissato dalle ombre interposte della gentilità ricorrente.  Quando si pensa che un poema, alcune pagine del quale non  oserebbero oggi dettarsi anche dagli autori men castigati e in  quei paesi, dove la stampa è libera, fu scritto da un accorto  e saputo cortigiano dei duchi estensi e dedicato a un  cardinale, si può far ragione della pietà e decenza, che  regnavano nella corte ferrarese. Meraviglia non è che in  tanta alterazione degli spiriti cattolici, certi animi più  austeri che savi, fossero allucinati dalle bugiarde promesse  dei novatori, e questo lenocinio a costa dell’altro nei palagi dei grandi e nei  ridotti degli studiosi talvolta albergasse. L’Ariosto, come il  Segretario fiorentino, era uomo di cervello troppo robusto e  italiano per lasciarsi adescare alla misticità boreale e  splenetica dei primi Protestanti; ma non seppe ugualmente  cautelarsi contro le profane lusinghe delle lettere antiche, in  cui il buono non va scevro dal reo, e contro la sventura de’  tempi, nei quali lo splendore dell’Idea cristiana era più che  mai annebbiato dai vizi degli uomini, e l’indegna scorza  soffocava il midollo.</p>
<p>	Queste poche considerazioni bastano a mostrare che la  poesia italiana, dall’età di Dante a quella dell’Ariosto, non  crebbe, ma andò declinando; giacché questi e i suoi  coetanei, come i grandi che lo precedettero, sono tutti più o  manco inferiori al padre delle nostre lettere. Tuttavia lo  scadere fu obbiettivo, e non subbiettivo; voglio dire che  nacque dal peggioramento successivo dei sussidi esteriori  della fantasia creatrice, e in ispecie dai difetti della  educazione civile e religiosa, dalla servitù nazionale, anziché dal menomar  degl’ingegni; poiché quanto alla potenza  dell’immaginazione, il cantor del Furioso è talmente  grande, che non può per tal verso riputarsi secondo a  nessuno. E che la virtù intrinseca delle menti durasse, e  solo scalpitassero i suoi instrumenti, si raccoglie dalla storia  dell’arte; la quale dal secolo decimoquarto in poi andò  crescendo di bene in meglio, e toccò il segno più allo di  perfezione in que’ nomi coetanei, che il poeta menziona in  uno de’ suoi canti<note place="foot"><p> Fur. XXXIII, 2.</p></note>. Eccettuo solo la  scultura; nella quale Michelangelo stesso lasciò qualcosa  da desiderare a’ suoi coevi, e di che gloriarsi all’età assai  più tarda del Canova, del Finelli e del Bartolini.  Che se ai dì nostri l’Italia toccò la cima dell’eccellenza  nel bello scultorio, chi vorrà credere che la vena inventiva  di essa sia inaridita o scemata nelle altre parti? Le nobili arti  si mantennero e giunsero al loro colmo, perché sono assai  meno dipendenti dallo stato politico, nazionale, e dalle altre  condizioni civili, che non la letteratura e l’esercizio  speculativo dell’ingegno. Laonde per questo rispetto, e  sovrattutto, per ciò che riguarda la poesia, il nostro  successivo decadimento tenne dietro a quello della patria e  delle credenze, e ne seguì a capello le veci, segnando,  come dire, una linea discendente, i cui estremi nell’ordine  delle cose e dei tempi sono Dante e il Metastasio; cioè uno  scultor di colossi, e un pittore di spolveri e di miniature. In  questa seguenza la successione degna di Dante, benché di  lui minore, comprende, oltre l’Ariosto, sei altri grandi, cioè  il Petrarca, il Boccaccio, il Poliziano, il Boiardo, il Berni ed  il Tasso; i due primi dei quali son di tale altezza, che meglio  è tacere che dirne poco. Chiamo grandi tutti questi ingegni,  perché ciascuno, di essi fu nel suo genere inventore. Al  Poliziano e al Roiardo basterebbe per la loro gloria l’aver  creata, l’uno la forma, e l’altro la materia del Furioso; cioè  l’ottava nobile, armoniosa, gentile, e il poema eroico e  cavalleresco. Oltre che il primo diede nell’Orfeo il più  antico saggio italiano del dramma moderno, tenente del  comico e del tragico, sciolto dalle pastoie dell’unità di  tempo e di luogo, e di ogni regola arbitraria; il che non si  avverte da quei critici, che accusano il Manzoni e il  Marenco d’imitazione oltramontana. Al Berni l’Italia è  debitrice della lirica giocosa e di uno stile incomparabile; e  a Torquato epico, lirico, prosatore insigne, e popolare  filosofo, di un novello genere di poesia nell’Aminta; il quale,  come gli Endecasillabi di Catullo e le Favole del Lafontaine,  è uno di quei poemi umili al sembiante, che passano soli ai  posteri, (giacché il Pastor fido appartiene piuttosto, al  genere dell’Orfeo), perché sono inimitabili, non che  impareggiabili. La Gerusalemme, benché per la poesia di  lunga inferiore ai lavori di Omero, di Dante e dell’Ariosto, e  per lo stile anche all’Eneide, è tuttavia dopo di essi la prima  epopea di Occidente; e pel senso religioso e altamente  cattolico che l’anima, a tutti i poemi epici, dal dantesco in  fuori, sovrasta. Col Tasso ammutì la tromba dell’italiana  poesia, ormai ridotta a dilettarsi di singhiozzi lirici, di  vocine e di sospiri, finché morì, cantando, si può dir fra  le scene, sulle labbra delle virtuose e dei soprani e sotto la  penna di un canonico, scrittore di epitalami aulici, di ariette  teatrali, e poeta cesareo. Benché il Metastasio fosse un  ottimo uomo, egli è difficile l’esprimere con parole, meglio  che si faccia dalla persona e dagli scritti suoi, la  maravigliosa nullità, di sensi e di spiriti, a cui era in que’  tempi giunta l’Italia. E tuttavia fra que’ poeti sdolcinati  l’alunno del Gravina per ingegno e sapere si mostra  eminente, ché sebbene ammollito e infemminato, il genio  ausonio in lui ancora splendeva; laddove nell’indegna  famiglia dei gallizzanti, che gli facevano corona, ogni ombra  d’italianità era spenta. Uopo era dunque che la virtù e il  nome italiano affatto perissero, o una morale rivoluzione li  ritirasse dal letargo, in cui giacevano; e come nel corso della  vita organica la specie non si rinnova altrimenti, che  mediante il ritorno dell’individualità a’ suoi primordii,  onde il padre nel figlio rivive e ringiovanisce, così nella  storia di un popolo il suo brio morale e intellettivo, non si  rinnovella, se non quando rinasce il principio dinamico, che  lo produsse. Il quale per le nostre lettere essendo riposto  nella Divina Commedia, la risurrezione di Dante era la  condizione richiesta pel risorgimento del pensiero e  dell’ingegno italiano. Questa risurrezione cominciò in  pochi grandi, che figliati intellettualmente dagli scritti  dell’uomo sommo, ne rinfrescarono gli esempi, e si stese  quindi al resto degli studiosi. E siccome l’Alighieri è  moltiforme, universale, e da lui uscì ogni moderna  letteratura, come la greca nacque da Omero, ciascuno dei  valorosi che calcarono le sue pedate, tolse a studiare ed  esprimere in ispecie una parte del suo ingegno: così il  Vannetti, il Cesari, il Perticati, applicarono l’animo alla  mirabile lingua delle tre Cantiche, il Vico e il  Nicolini alla filosofia, Gaspare Gozzi al buon giudizio generalmente, il  Varano e il Monti alla poesia, il Giordani allo stile, il Parini  all’austerità morale dei pensieri e degli affetti, l’Alfieri, il  Foscolo, il Leopardi, il Marchetti, all’idea politica e alla  carità patria, il Troya, il Balbo, e altri pochi, alle attinenze  colla storia nazionale, il Manzoni alla religione, che pura  risplende in ogni parte del divino poema. Questa viva  analisi, per così dire, fatta da tanti e tali uomini, della viva  sintesi dantesca, questa riproduzione alla spartita del  sovrano scrittore, suggerita e promossa, non da servile  imitazione, ma da forza d’ingegno e da libertà di spiriti, e  succeduta spontaneamente nei migliori ingegni della  penisola, parte accompagnò quel moto riformativo e  politico, che avvenne nelle varie province di quella, e di cui  ho fatto menzione nel principio di questo discorso, parte gli  tenne dietro, e fu un cominciamento di generosa protesta  contro le idee, le usanze e le armi straniere, che invadevano  e disertavano il nostro paese. Grazie all’opera di quei valenti,  l’ingegno di Dante rivive oggi fra gl’Italiani; e se questa  rinascita letteraria, se questa seconda incarnazione di quel  divino spirito, fra noi non viene interrotta e soffocata da un  nuovo sonno o da straordinaria malignità di fortuna, io non  dispero delle sorti civili e religiose della mia patria.</p>
<p>	Egli è vero che, la letteratura italiana essendo, al parer  di certuni, smunta, vecchia, decrepita e quasi boccheggiante,  si dee credere ragionevolmente che Dante, suo  padre, sia degno di essere seppellito. Ma il giudicare della  vita letteraria delle nazioni coll’oriuolo in mano o collo  spolverino, non mi pare un processo troppo filosofico;  perché la storia ci mostra che la durata dell’ingegno, come  quella degli ordini politici e delle religioni, può esser breve  o lunga, secondo le occorrenze. E per non uscir delle lettere,  ciascun sa che il loro fiore non durò nel Lazio nemmeno  due secoli, dove che in Grecia campò più di due mila  anni, benché corresse in così lungo intervallo per vari  gradi di perfezione. Ora io porto opinione che la nostra  letteratura, com’è la più antica della moderna Europa,  così anche sia la più giovane; e se non temessi che due  paradossi alla fila possano sbigottire il lettore, aggiungerei  ch’essa è la più verde, appunto perché è la più antica.  Imperocché, se la giovinezza si vuol misurare dalla copia  della vita che si gode, e dalla probabilità di durata che ne  conseguita, onde si abbia ragion di credere che lo spazio  dell’esistenza trascorsa debba essere superato dalla  sopravvivenza avvenire, io penso che la nazione più fresca  per ogni verso sia quella che è la più vetusta, appunto  perché possiede in proprio il principio di creazione, e può  con esso vivificare e ringiovanire sé stessa ed altrui. Or tale  è senza dubbio, l’Italia, creatrice e redentrice del resto di  Europa; tanto che la penisola, traendo dalla propria  autonomia il privilegio della sua antichità, ne cava eziandio  la prerogativa di essere perpetua e immortale. La quale  immortalità dee stendersi alle lettere, non meno che alle  altre parti dell’incivilimento, e tanto più a buon diritto,  quando che la letteratura è la parola colta, raffazzonata,  abbellita, come la religione è la parola nativa e  fondamentale. Queste conclusioni non parranno troppo  ardite, se si riscontrano coi fatti e colla esperienza,  avvalorata dall’induzione e dal discorso. La letteratura, come  ogni altra opera umana, non è altro che l’esplicazione  dinamica di una potenza racchiusa nell’intuito, e lavorata  dalla riflessione coll’aiuto della loquela. La virtualità  letteraria di un popolo suol essere depositata in un libro  enciclopedico, che cronologicamente e logicamente precorre  a ogni altra opera ingegnosa; il quale per noi Italiani, (e in  un certo modo per tutti i popoli della Cristianità moderna),  ha due parti, l’una divina, e l’altra umana, e consta della  Bibbia, che comprende tutti i germi del pensiero cristiano e  della Divina Commedia; che è il primo atto naturale del  loro esplicamento nella famiglia delle nuove lingue figliate  dal Cristianesimo. Ora io chieggo, se le potenze estetiche, di  cui il poema dantesco è lo specchio più fedele e il  semenzaio più dovizioso, rispetto alla moderna letteratura,  siano esauste nel nostro idioma? Se l’Italia ne abbia cavate  tutte le bellezze, tutte le specie di componimenti, che vi  sono fontalmente riposte, come si può dire che l’antica  Grecia trasse da Omero i tesori che vi si occultavano? Non  credo che la risposta a queste domande possa essere  dubbiosa; giacché la letteratura italiana è assai più  povera della greca, benché Dante sia molto più ricco di  Omero, come l’Evangelio è infinitamente più ampio e  feconda del gentilesimo. Non tanto che l’ingegno estetico  d’Italia abbia esausta la virtù de’ suoi principii, divini ed  umani, si può affermare risolutamente che il fatto è poco  verso il possibile a farsi. Lascio stare la poesia, benché in  due parti vastissime e nobilissime di essa, quali sono la  lirica e la drammatica: l’estro italiano abbia appena dato  qualche saggio della sua virtù. Parlerò solo della prosa, la  quale appartiene eziandio alle ragioni del bello, in quanto  può e dee essere feconda, o eloquente, in modo  proporzionato al suo tema. Il Giordani osserva che l’Italia  manca quasi affatto di composizioni eloquenti, e che i nostri  maggiori prosatori si contentarono della facondia<note place="foot"><p> <hi rend="italic">Lett. a Gino Capponi</hi>.</p></note>; il che è  verissimo: se non che eloquentissimi mi paiono i nostri  maggiori poeti, e specialmente Dante, il Petrarca, l’Ariosto,  l’Alfieri, in molti luoghi delle loro opere. Ciò basta a  provare che la vena eloquente non manca nella patria di  Cicerone, di Sallustio, di Livio, di Tacito, di san Leone, di  san Pier Crisologo, del Savonarola, del Machiavelli, di  Torquato Tasso; e che il difetto di grandi oratori sacri e  civili, e di prosatori eloquenti, nasce da cause estrinseche  alla natura del nostro ingegno. La precipua delle quali si è  la mollezza, l’ignavia degli animi, e la volontaria  prostrazione degl’intelletti, per cui abbiam perduta  l’indipendenza del pensiero, come quella della patria, della  nazione, e propiniamo ai barbari la mente e la libertà. Ora  l’ingegno, anche addottrinato, senza spontaneità di pensieri  e di sentimenti, senza libertà e fierezza di spiriti, non  potrà mai avere eloquenza; la quale dalle idee nuove e  grandi, e dall’affetto principalmente rampolla. Perciò  laddove ai nostri poeti l’estro e il furore dell’immaginativa  valgono per le altre doti, e bastano a inspirare l’altezza e la  forza del dire; i prosatori, che non possono avere la stessa  molla, e son per altra parte scarsi di pensieri, deboli di  volontà, senza calor né tipore, si appagano dell’eleganza.  Per questo rispetto la nostra letteratura prosastica, da pochi  scrittori in fuori, somiglia a quella dei bizantini; fredda e  vuota di concetti profondi e pellegrini, ma concinna di stile,  di lingua, e lauta di leggera e leggiadra erudizione. Parlo  degli scrittori di Bizanzio, cortigiani e palatini; perché i  Padri greci, inspirati dall’Evangelio e pieni di franchezza  cristiana, furono eloquentissimi. Ma Atanasio, Basilio, il  Nazianzeno, il Grisostomo, pensavano e parlavano con  libertà cattolica, anteponevano la pubblica professione del  vero al capriccio dei popoli e alla grazia dei potenti, non  adulavano e non temevano nessuno; onde potevano  conseguire quell’altezza di facondia, che oggi è sì  rara, non solo negli scritti, ma anche sul pergamo cristiano.</p>
<p>	La prosa eloquente è dunque uno dei capi, a cui si dee  volgere l’ingegno italiano, e la risurrezione degli studi  danteschi è atta a promuoverla; imperocché niun maestro  di eloquenza si può trovare che sia migliore o maggiore di  Dante. Ma a quest’arte nobilissima le lettere non bastano: si  richiede la scienza; perché la tela rettorica non è, come la  poetica, opera della sola immaginativa, ma nel discorso  principalmente si fonda, mirando alla persuasione più che  al diletto, e valendosi delle dottrine ideali per buscar la  materia del suo tema, e della dialettica per metterla in opera.  Tre sono gli argomenti scientifici, che più si affanno  all’eloquenza; cioè la filosofia, la religione e la patria; i  quali essendo per sé importantissimi, a noi sovrattutto  abbisognano, affinché l’Italia degenere risorga e riprenda  l’antico lustro. Mediante l’uso dell’eloquenza si riconciliano  insieme due cose, che non dovriano mai essere disgiunte;  cioè la letteratura e la scienza; e il bello diventa ausiliare  del vero, di cui è naturalmente lo specchio e l’imagine. A  tal concordia le lettere greche e latine dovettero quello  splendore, e quella perfezione, che acquistò loro il nome di  classiche, imperocché niuno creda che si possa riuscire  eccellente scrittore, senza esser gran pensatore e filosofo,  dalle idee sole, accompagnate coll’affetto, derivano il calore,  la forza, la veemenza spontanea; e la spontaneità è una di  quelle doti, a cui l’artificio più esquisito, non può  supplire. D’altra parte il primo onore e la potenza civile della  letteratura, dopo quella poesia primitiva ed enciclopedica  che in sé stessa racchiude ogni cosa, non consistono nei  versi, anche bellissimi, ma nella prosa magniloquente. Da  Omero e da Dante in fuori, non sono i poeti, ancorché  sommi, ma Erodoto, Tucidide, Senofonte, Platone,  Demostene, Plutarco, il Machiavelli, Galileo, che occupano,  per l’efficacia e l’importanza dei pensieri il luogo più  segnalato nelle lettere elleniche e italiane; come nelle latine  Lucrezio, Orazio, Terenzio, Tibullo e perfino l’unico  Virgilio, non possono competere per tal rispetto con Tacito,  Cicerone e Livio. Io attribuisco a questa scarsità di prose  illustri e accoppianti al pregio della forma quello della  materia, da un lato lo scadere della nostra letteratura anche  poetica, e dall’altro, la perduta influenza dei nostri libri e  della nostra lingua nelresto di Europa,  da due secoli in qua. Dante e la schiera insigne, che gli  tenne dietro sino al Tasso, ci diedero lo scettro universale  degl’intelletti; e i tre più grandi scrittori della Spagna, della  Francia e dell’Inghilterra, cioè il Cervantes, il Lafontaine e  il Shakespeare furono in gran parte educati e inspirati dalle  nostre lettere. Ma siccome a quella splendida era di  poesia non succedette, giusta il corso naturale della vita  estetica, un’epoca di eloquenza, e ci lasciammo rapire  quest’onore dagli stranieri, la letteratura italiana divenne  sproporzionata ai bisogni della età, e a poco a poco fu  derelitta, come barbogia ed inutile. Il che nocque alla stessa  poesia; perché passato il primo estro e furore di un popolo,  e chiuso l’epico periodo, la poesia succedente abbisogna in  tutti i generi e sovrattutto nel dramma dei soccorsi del  sapere a eloquenza congiunto. Né lo stile de’ versi può  conservarsi ricco, vario e potente, senza l’aiuto della prosa;  perché sola questa abbraccia tutta la lingua, e tira in luce di  mano in mano nuove forme di dire, pigliandole dal popolo,  nobilitandole, e porgendole al poeta, quasi materiali già  lavorati di prima mano, acciò egli dia loro l’ultima  perfezione. La lingua poetica ha verso la prosastica le  attinenze della parte col tutto, e il verseggiatore sceglie per  ordinario i suoi modi nei proseggianti, come questi li  ricevono dalla moltitudine.</p>
<p>	L’Italia, come prima lasciò di essere per le sue scritture  un oggetto di studio, di diletto, di nobile emulazione, e un  modello agli altri popoli colti, divenne pedissequa, per lo  più servilissima, de’ suoi antichi imitatori. E per rendere  più decorosa questa sua umiltà letteraria, ella tolse a  seguire gli esempi delle nazioni, che la sferzavano; onde  quando i viceré ispani tiranneggiavano la penisola, ella si  mise dignitosamente a imitare la gonfiezza spagnuola; poi  quando i Francesi prevalsero e insolentirono sotto Luigi, e  allorché più tardi empierono tutto il nostro paese di ruine  e di sangue; ella volse le sue adorazioni ai nuovi vincitori, e  si diede a copiare schiavescamente i lezi e la stitichezza  delle lettere galliche. Ora siamo divenuti romantici, il che  nella lingua moderna, osservantissima, (come ognun sa),  delle etimologie, e del vero valore delle parole, vuol dir  nemici del genio romano, e teneri delle cose angliche e  tedesche. E ciò non solo nelle lettere, ma eziandio nelle  gentili arti; e massimamente nell’architettura; fra i vari  generi della quale, il solo che possa al dì d’oggi essere  lodato da un uomo di garbo e degno del secolo, è quello  che gotico si chiama. L’ordine di tal nome è un’imitazione  barbarica dello stil bizantino, dovuta in parte al genio delle  nazioni boreali, in parte alle influenze del Cristianesimo. Da  queste procede il buono dei tempi gotici, cioè il sublime, il  misterioso e il simbolico di tal sorte d’architettura; ma niuna  di queste doti fa la vera bellezza, perché le due prime ne  sono un semplice accessorio, anzi la grandiosità e il  corredo dei simboli l’attenuano e talvolta l’escludono. Il  sublime dei tempi ogivali nasce dalla loro ampiezza, non  meno che dalle forme angolari ed acute, le quali puntano  verso il cielo, suscitando in virtù del sistema rettilineare e  piramidale l’idea dell’infinito geometrico e verticale. e  porgendo ai riguardanti una viva imagine della  immensità. La qual perfezione può talvolta supplire agli  altri pregi; come si vede nel mirabile duomo di Colonia;  dove l’audacia e l’unità del pensiero rapiscono lo spettatore  e gli fanno dimenticare ogni altro . Conferisce al misterioso la poca luce,  che rischiara tali edifici, spesso infoschita vie meglio dalle  invetriate dipinte e storiate profusamente, l’intreccio delle  navi, la moltitudine degli sfondati, la complicazione degli  ornamenti bizzarri, e come simbolici, arcani di lor natura;  tanto che tutto il tempio gotico somiglia, per l’impressione  religiosa e profonda che ne risulta, all’antica Cella,  esprimente l’ineffabile essenza del continuo in ordine allo  spazio. Gli antichi Germani eleggevano, come i Celti, le  boscaglie per santuari, e vi adoravano il Dio  incomprensibile; e Tacito menziona in ispecie quella di  Rugen, e un’altra dei Sennoni, antichissimi e nobilissimi di  tutti gli Svevi; nella quale convenivano gli ambasciatori di  tutti i popoli del loro sangue, e vi formavano una spezie di  anfizionato germanico<note place="foot"><p>
<foreign lang="lat"><hi rend="italic">De mor. Germ.</hi></foreign>
, 9, 10, 39,  40.</p></note>. Ora la foresta per la trepida quiete,  l’opacità profonda, il cupo susurro delle cime tremolanti, è  attissima ad eccitare, oltre il senso del sublime, quello del  misterioso estetico; e si può credere che la ricordanza di  tali templi naturali degli avi suggerisce ai popoli boreali,  convertiti alla fede, quelle selve di colonne e quel lusso  vegetale di ornamenti, che ingombrano le vecchie chiese,  come la caverna, che fu il Secolo primitivo dei popoli  trogloditi, diede il concetto degl’immensi scavi ieratici, che  ancor si veggono nella Nubia e nell’India. Ma fuori di queste  considerazioni, e rispetto alla natura intrinseca del bello  architettonico propriamente detto, consistente nell’armonia  delle linee e dei contorni, egli è in vero da meravigliare che  gli eredi dell’arte latinogreca, i compatrioti del Brunelleschi,  del Bramante, del Palladio, del Buonarroti, si dilettino di un  genere d’architettura, grandioso sì, ma rozzo ed informe. Coloro che attribuiscono al Cristianesimo i difetti dell’arte gotica, quasi per onorarlo, invece di saperne grado alla barbarie dei tempi, mi fanno ricordar di quelli che lodano i feudi, la gleba, la tortura, i  duelli, i roghi e le altre gentilezze del medio evo, perché i  loro autori e fautori erano cattolici; quasi che nei popoli  ortodossi, ma tuttavia rustici, il reo si debba aggiudicare alla  fede, e non alla barbarie. Per conoscere qual sia la vera e  legittima cagione di un effetto, bisogna studiarne  l’indole, e cercare tra le varie cose, che ne precedono o  accompagnano la comparita in un tal luogo e tempo, quella  che gli è meglio consentanea e proporzionata. Né questa  proporzione si può rinvenire, se non si ha l’occhio al  concetto ideale, che trapela nel fatto di cui si discorre, lo  informa e lo contrassegna. Ora l’idea, che predomina nel  tempio italogreco, modificato e ampliato dal Cristianesimo,  è il principio di creazione, onde nasce la semplicità, la  parsimonia, l’euritmia, la spiccatezza, lo splendore delle sue  forme. All’incontro negli ordini gotici la confusione, la  ricercatezza, il manierato, l’eccessivo, l’incomposto, il  dissonante prevalgono; i quali difetti traggono tutti la loro  origine del panteismo, che versa nella mischianza degli  estremi, ed ha per essenza lo scompiglio delle cose, delle  idee e delle immagini. E non è meraviglia che i popoli  germanici improntassero nelle loro arti quel genio  panteistico, di cui, come toccherò in breve, ridonda la loro  lingua. Questo genio trapassò cogli effetti suoi nei seguaci  di quella letteratura che oggi chiamasi romantica, i quali,  oltre all’ammirare l’architettura gotica, vorrebbero  ripristinare nella poesia, nell’eloquenza, in ogni genere di  scrittura l’antica barbarie, come in filosofia e in religione si  sforzano di risuscitare il panteismo e il paganesimo.  Conciossiaché ciò che chiamasi buon gusto nelle lettere e  nelle arti belle, e buon giudizio nelle scienze, non è altro,  che il dogma sovrano di creazione, applicato agli estetici  componimenti e ai sistemi dottrinali; dal qual dogma il buon  ordine, la distinzione, il rilievo, la luce, la misura, la riserva,  la proporzione, l’armonia dei concetti, dei fantasmi, delle  figure, delle parole, dei giudizi procede non meno in ogni  sintesi lavorata dall’intelletto o dalla immaginazione  dell’uomo, che nella fabbrica reale dell’universo. Laonde,  come ogni vizio ed errore scientifico è panteistico di sua  natura, altrettanto si dee dire di ogni difetto letterario, e di  ogni fallo contro il buon gusto, che venga commesso dagli  scrittori e dagli artifici. Il panteismo dottrinale e poetico  degli Anglotedeschi, che col barbaro ed apocrifo Omero  della Caledonia tentò d’invadere l’Italia, ma fu propulsato  gagliardamente dal senno della nazione, ora mena strage in  Francia, e vi produce quella schifosa e babelica letteratura,  quella generazione di poeti, di romanzieri e di filosofi  saltimbanchi, che uccideranno in breve la lingua, non che le  lettere francesi, se coloro, a cui spetta, non ci porgono un  pronto rimedio. Fra i quali scrittori di versi e di romanzi il  più celebre è senza dubbio Vittorio Hugo; uomo di  qualche ingegno, ma di gusto così infelice, che i nostri  secentisti, (i quali pur d’estro non mancavano,) a suo  ragguaglio ne perdono. Ripudiando quelle lettere abortive,  che si chiamano romantiche, non si vuol già ridurre  l’eloquenza e la poesia ad essere una imitazione dell’antica  forma italogreca, ovvero, (ciò che sarebbe assai peggio,)  del monco classicismo gallico; imperocché, avendo  il Cristianesimo creata una nuova specie di estetica, che ha  verso quella del gentilesimo greco latino l’attinenza del tutto  con una sola parte, il Bel classico ci ha il suo luogo, ma  perfezionato, e aggrandito da elementi novelli, fusi insieme  e contemperati, non mica con artifizio eclettico o rettorico,  ma con quella vena spontanea, di cui Dante, l’Ariosto il  Buonarroti, il Sanzio, sono supremi modelli. Fra’ quali  elementi si trova anco l’orientale; da cui le lettere e le arti  cristiane tolsero la grandiosità matematica e quasi  cosmopolitica dei concetti, come presero dai Greci la  venustà e la squisitezza dei contorni; onde risulta una  specie di bellezza, in cui riuniscono i pregi diversi di quella  doppia antichità, sceverati dai loro difetti, e l’Oriente per la  prima volta armonizza, coll’Occidente. Oltre di che l’estro  cristiano seppe svolgere, educare e condurre a maturità  molti generi solo abbozzati dai latini e dai Greci; come per  esempio il romanzo; il quale per alcuni aspetti è verso il  poema epico ciò che sono la pittura verso la statuaria, la  prosa elegante ed eloquente verso la poesia, la biografia  privata verso gli animali pubblici, la commedia di Menandro  e Terenzio verso la tragedia di Eschilo e di Sofocle, la storia  di Tucidide verso quella di Ecateoe di  Erodoto, e l’età adulta e notoria dei popoli verso la loro  eroica e misteriosa adolescenza. Non vi ha alcun genere di  composizione più malmenato dai moderni, che il romanzo;  nel quale, quanto il mediocre e il reo abbondano, tanto il buono e l’eccellente scarseggiano. Imperocché l’essenza del  romanzo non consiste nella semplice narrativa, ma nella  rappresentazione drammatica degli uomini e degli eventi; e  perciò nella descrizione e nel dialogo insieme intrecciati.  Già nel poema epico, come verbigrazia in Omero, e in  Dante, i personaggi che s’introducono, parlano non meno  che operino, ed esprimono, più ancora parlando che  operando: gli affetti, l’indole e tutta la individualità propria.  Da ciò nasce la vita intima di tali personaggi; perché il  poeta, non potendo, come pittore, lo statuario, il mimo, far  vedere il volto, i gesti, l’atteggiamento di quelli, né  esprimere raccontando la parte più nobile, delicata ed  efficace, dee supplirvi col farne intendere le parole e i  discorsi; tanto più che la loquela è l’effigie meglio  significativa dell’animo e dei costumi. Perciò la drammatica  esce naturalmente dall’epica, ed è la rappresentazione viva  dell’uomo parlante e concitato, condotto al più alto grado  di perfezione. Il romanziere, che vien dopo l’epico, il tragico  ed il comico, riunisce tutti questi generi in uno, accoppiando  la descrittiva dell’epopea alla rappresentativa del dramma, il  serio al ridicolo, e studiandosi di dare un ritratto più  compiuto della vita umana. S’ingannano perciò coloro, che  intendono per romanzo la semplice narrazione di  una favola ben consertata; la quale è bensì lo scheletro, e  l’ossatura prosaica di tal componimento, ma non la poesia di  esso, come quella che consiste nello svelare le intime  qualità degli uomini, mettendoli in azione e in  conversazione, presso a poco secondo l’uso del Shakespeare  in que’ suoi drammi di soggetto patrio o romano, che sono  quasi la storia posta in sulla scena. A questa pittura  drammatica degli uomini il romanziere congiunge la  descrizione della natura; la quale, essendo impersonale, non  può esprimer sé stessa, ma vuol essere raccontata dal  favolatore, parlante in persona propria, come il poeta epico.  Perciò i romanzi di forma epistolare, come quelli di  Richardson, del Rousseau, del Goethe e del Foscolo, sono  meno perfetti, perché non possono per ordinario dipingere  la situazione dei parlanti, quasi attori sequestrati dalla  scena; oltre che il colloquio epistolare che si fa colla penna  è molto men vivo, spontaneo, efficace, che il dialogo a  voce, e cade facilmente nel languido e nel fastidioso. Ora  stando che nella viva pittura delle cose e nell’esposizione  dialogica consista il nervo del componimento romanzesco,  recato al grado più alto di eccellenza, qual è quello dello  Scott e del Manzoni, la vera origine greca di esso non si dee  già cercare in Longo, in Eliodoro, in Senofonte efesio e in  altri simili scrittori di età non molto antica, ma sì bene nel  gran padre Omero. Imperocché l’Odissea, dai versi in fuori,  è un vero romanzo, benché tenga ancora alquanto della  solennità e idealità dell’Iliade, come la tragedia eschilea  partecipa tuttavia del poema epico. Il contrapposto, che corre  fra le due finzioni omeriche, è per molti capi simile a quello  che passa fra la biografia e la storia; imperocché il soggetto  dell’Odissea è per lo più umile, casalingo, privato,  individuale, se si riscontra con quello dell’altra poesia, che  è eroico, pubblico, magnifico, nazionale; e la natura dello  stile semplice e rimesso risponde a quella dell’argomento.  Platone e Senofonte imitarono Omero, e diedero al dialogo  prosastico intrecciato con una finzione ora scherzevole e  graziosa, or seria, tragica e sublime, tutta la bellezza e la  perfezione, di cui è capace

<note place="foot"><p> Che Platone possa essere per un certo rispetto considerato  come inventor del romanzo, non è un pensiero mio proprio,  se non in quanto si possono chiamar proprie le cose degli  amici. Claudio Dalmazzo in una sua lettera così mi scrive.  “Platone è il padre di tutti i romanzieri antichi e moderni.  Questo ti farà ridere, ma bisogna compatirmi; io non posso  cavarmi di capo che Gualtiero Scott e il Manzoni per la  forma non siano che scolari del filosofo ateniese. Il solo  Fedro, senza parlar del Fedone e della Repubblica, non ne  porgono una valida prova?”.</p></note>
. </p>
</div2>

<div2>
<head>L’ITALIA È PRINCIPE NELLA FAVELLA, E LA SUA LINGUA È IL PRIMO DEGL’IDIOMI FIGLIATI DAL LATINO PER OPERA DEL CRISTIANESIMO</head>

	<p>I sermoni si corrompono, come tutte le composizioni  organiche a mano a mano che l’interno principio vitale va  scemando sotto l’azione inimica delle forze esteriori, che lo  combattono e tendono a distruggerlo. Il principio  vitale di un idioma è il suo genio natìo, riposto nella  struttura grammaticale, nella sintassi, nella omogeneità e  parentela acustica delle voci, per cui i loro suoni, benché  svariatissimi, armonizzano insieme, hanno un non so che di  comune nella disparità loro, e appartengono a una sola  famiglia, come le varietà individuali di una stirpe, o le  diverse corde di un solo strumento. Finché questo  principio dura intatto, la lingua fiorisce, cresce e si ampia,  senza mutarsi, perché i suoi incrementi nascono dalla vita  interiore e sono l’esplicazione delle sue potenze, che si  vanno successivamente attuando; e benché in questo lavoro  dinamico l’idioma, di cui si parla, s’incorpori parecchi  elementi estrinseci e peregrini, questi non alterano la sua  natura, sia per non esser troppi, e perché vengono  modificati e contemperati dalla virtù interna, che li  trasforma e se li connatura prima di appropriarseli, come le  particelle nutritive, che lavorate dallo stomaco, dalle  intestina e dalle glandule del mesenterio si mutano in  sangue e s’immedesimano col corpo umano. Che se  all’incontro la forza degli elementi esterni prevale alla virtù  trasformatrice, e questa non è atta a digerirli trasnaturarli e  incorporarseli, l’individualità del parlare a poco a poco  perisce, cessa il suo organismo, e l’idioma muore,  sottentrando in sua vece una massa indigesta di voci e di  forme discordi e stonanti, quale possiam figurarci che fosse  il linguaggio postdiluviano nel primo apparire della  confusione babelica. Che se in questa farragine rozza e  incomposta s’introducono uno o più nuovi germi vitali, o  sia principii di organamento, ne possono nascere nuove  favelle, che pareggino o avanzino l’antica in bontà e in  perfezione; come succede, quando una lingua madre si  rompe in più dialetti, da ciascuno dei quali nasce un nuovo  sermone illustre, e come dovette accadere nel secondo  periodo della mescolanza falegica, allorché dai ruderi della  primitiva loquela germinarono le diverse famiglie  linguistiche, che distinguono le stirpi ed i popoli. Il latino  cominciò a scadere fin dal primo secolo della nostra era, e  la sua declinazione corrispose a quella dell’imperio e della  civiltà romana; finché, sottentrati i barbari, la corruzione  giunse a tal segno, che l’antico organismo fu spento, senza  che quel miscuglio superstite dir si potesse una nuova  lingua,
	Come procede innanzi dall’ardore Per lo papiro suso un color bruno, Che non è nero ancora e l’ bianco muore. Il Cristianesimo s’insignorì di questa materia greggia, vi  depose i principii embrionici di nuove organazioni, cioè le  idee, li fecondò col verbo ieratico, adempiendo nello stesso  tempo i due ufficii simboleggiati dai miti orientali dell’uovo  cosmico e dell’androginismo. Così nacquero gl’idiomi  moderni dalla materia degli antichi, informata e organizzata  dall’idea religiosa e dall’eloquio sacerdotale. Ciascuno di  questi idiomi fu a principio un semplice dialetto;  cioè una lingua volgare, rozza, ignobile, privata, inetta  all’uso pubblico e alle scritture, non ancora godente di una  vita affatto propria e divisa dall’antica madre. E come il feto  riesce uomo, e l’animale umano diventa fante, uscendo alla  luce e separandosi al tutto dall’alvo materno; così un  dialetto si trasfigura in lingua illustre e atta a significare le  cose ideali, per opera dei nobili scrittori, che lo divolgono  dall’usanza popolare, lo introducono nel foro, nel tempio,  nelle scuole, nelle dotte conversazioni, ne districano le  potenze scientifiche ed estetiche, gli danno un essere  proprio e al tutto distinto da quello della sua progenitrice. Il  primo dei dialetti moderni, che corse questa fortuna, fu il  toscano, o per dir meglio il fiorentino, che divenne poscia  lingua nobile d’Italia, come il castigliano, e il piccardo  diventarono l’idioma nazionale di Spagna e di Francia. Il  toscano era già concepito prima del milledugento, quando  il Folcacchiero e Ciullo d’Alcamo dettavano le loro rozze  canzoni; e nacque poscia con Dante; giacché questi fu  veramente il primo, che iniziasse il parlare dell’Arno alla  vita pubblica della civiltà e del sapere, e lo rendesse  letterariamente, non che italiano, europeo.</p>
<p>	La materia, onde uscì la favella, fu varia, e composta di  elementi diversi; ma fra questi il latino predominava  assolutamente, e assai più che negli altri dialetti romani e  culti di Europa, atteso il divario de’ luoghi; conciossiaché  il toscano nacque proprio nel cuore della penisola, e presso  dove signoreggiava l’antica lingua del Lazio. Esso è  dunque eziandio per questa parte il primogenito del latino, e  ci apparisce come antico e nuovo ad un tempo, come una  instaurazione e una creazione, come un insegnamento  pelasgico e un trovato cristiano, secondo che si ha l’occhio  principalmente alla sua materia o alla forma. Imperocché il  latino è un sermone pelasgico, probabilmente più vetusto  del greco di Omero, traente all’eolico, gemello del tusco,  dell’osco e degli altri dialetti antichissimi della nostra  penisola, e affine sostanzialmente a quelle lingue, che  correvano nella Grecia prima delle invasioni deucalioniche,  ma che ai tempi di Erodoto erano già divenute barbare,  cioè non intelligibili agli Elleni; delle quali trovansi ancor  oggi i vestigi fra gli Schipetari, e forse eziandio fra i  Valacchi, se la singolare latinità di questi non si vuol  solamente attribuire alla Dacia coloniale di Traiano. Quindi  il latino si può avere per l’effigie più fedele che ci sia  rimasta del primitivo pelasgico; e a questa sua antichità si  vogliono ascrivere così il suo genio ideale, superiore a  quello del greco, e nitido specchio, secondo il Vico, della  prisca sapienza italica, come la sua povertà radicale, e le  anomalie grammaticali, di cui è abbondantissimo. Errano  quei filologi, che inferiscono l’antichità di una lingua dalla  perfetta sua conservazione; dove che invece quanto più le  forme di un idioma sono integre, tanto minore apparisce  essere stata l’azione del tempo sovra di esso. Agli  orientalisti soli appartiene il giudicare dell’antichità del  sanscrito; ma da alcuni lavori più recenti par che si possa  concludere che la mirabile regolarità della lingua, in cui  sono dettate le lettere puraniche e i poemi visnuiti, va  scemando di mano in mano che si risale alla loquela assai  men colta e spesso enigmatica dei Vedi; e che le prime  iscrizioni sanscritiche, (la più antica delle quali vien  riferita al 309 della nostra era e si trova a Caira nel  Guzarate), partecipano alla stessa rozzezza. Se a ciò si  aggiunge che i Vei non sono certo più antichi, del secolo tredecimo o quattordicesimo innanzi a Cristo; che nell’ultimo millenario anteriore all’era volgare il Buddismo, e non il Bramanismo, fu la religione dominante di tutta l’India, come attestano le copiose inscrizioni paliche; che il Pali, o idioma magadino, secondo il Turnour, era già stato messo in grammatica da un discepolo dell’ultimo  Budda nel sesto secolo prima di Cristo; che ai tempi di esso  Budda tale idioma era assai più perfetto e squisito, che non  è il sanscrito delle inscrizioni composte otto secoli dopo; si  può aggiungere qualche peso alla sentenza di Carlo Troya,  (benché io non assenta per ogni parte al dottissimo storico  su questo proposito), che la lingua bramanica debba, se non  altro, la sua compiuta eccellenza all’opera non antichissima  dei sacerdoti<note place="foot"><p> Troya, <hi rend="italic">Stor. d’Ital. del med. evo</hi>, Napoli, 139,  tom. I, pag. 103, 155, 264-270, 1219- 1223, 1327-1330.</p></note>. Ma come  ciò sia, il latino rende imagine, (non altrimenti che il  celtico, del ramo gaelico), di un edifizio smozzicato e quasi  in ruina; e mostra di essere stato ristorato coi rottami di altre  fabbriche affini e tuttavia distinte. E siccome è indubitato  che corse per diverse forme, la conghiettura di alcuni  eruditi, che la lingua italiana non sia tanto una corruzione  dell’ultima di quelle, quanto un ristoramento della prima, e  contenga molte dizioni appartenenti all’antica favella del  Lazio, e forse dell’Etruria, tiene assai del probabile. Non si  vuol già inferirne che il nostro italico sia l’etrusco, o l’osco,  o il sabellico, o alcun’altra di quelle prische lingue; ma che  tuttavia ne serbi molte reliquie da ciò si raccoglie, che i  vecchi popoli italici non essendo stati affatto distrutti, né le  loro loquele potute spegnersi interamente, (giacché niuna  lingua perisce affatto, se non col popolo che la parla), esse  dovettero sopravvivere all’imperio romano, e quindi  all’ultima forma dell’idioma latino. E io credo che i dialetti  provinciali e municipali d’Italia siano per alcuni rispetti il  rimasuglio di quelle antichissime favelle, e direi quasi le  caricature superstiti del primitivo sermone, come quei  personaggi ridicoli del teatro, che si chiamano maschere,  sono i simboli contraffatti dei vari comuni italiani, e  altrettante modificazioni esagerate di un solo ritratto, cioè  del tipo pelasgico. Notisi infatti che il dialetto schiettamente  plebeo, misto sempre più o meno di gergo, di  calmone, di frasi furbesche e ionadattiche, è la caricatura  della lingua nazionale, come la plebaglia è la caricatura del  popolo perché la caricatura in ogni genere è l’ideale del  brutto, cioè l’espressione risentita e iperbolica dei difetti di  una specie naturale, spogliata del buono, e quindi  scompagnata da ogni estetico ornamento. La caricatura è  nel mondo dell’arte ciò che è il mostro in quello della  natura; cioè una specie abortiva, travisata e degenere. Si  opina comunemente che l’italiano con tutti i dialetti affini sia  nato dal miscuglio degl’idiomi germanici col latino. Non  nego questo concorso; ma sono inclinato a credere che sia  stato assai minore che non si stima; e che molte specialità  dei nostri favellari moderni, estranee al latino, si possano  dedurre più ragionevolmente dal greco e da altre vecchie  lingue pelasgiche, che dagl’innesti teutonici. Certo si è che  i nostri dialetti covarono e sbocciarono nei comuni, nei  borghi, e non nelle castella, che è quanto dire fra i vinti, e  non fra i vincitori; onde furono da principio detti volgari. E  qui la parola volgare significa nobile, o almeno non affatto  plebeo; poiché il volgo, di cui si tratta, era in gran parte  composto degli antichi cittadini romani, discendenti di un  popolo culto, eredi e conservatori di molte reliquie dell’avito  retaggio civile; doveché la vera plebe di quei tempi  consisteva in quei ruvidi e zotici castellani, che non sapeano  leggere né scrivere, sperperavano e demolivano i nostri  monumenti, bestemmiavano la nostra cultura, e davano delle  labarde su per la testa a chi era men rozzo e più umano di  loro. Che se questi barbari dominatori non potevano gran  fatto imbastardire il latino, di cui erano ignorantissimi, egli  è poco probabile che le loro ispide favelle penetrassero  così addentro fra i vecchi abitanti, di aver molta influenza  nei nuovi parlari, che si formarono; giacché il minuto  popolo mal si piega alla lingua dei conquistatori, e il clero,  che dovette avere una parte notabile nella creazione del  volgare eloquio e contribuir grandemente a educarlo,  abbellirlo e renderlo illustre, custodiva, benché arrozzita e  scadente, la preziosa eredità latina. Egli è dunque assai  verosimile che il patrimonio della prisca lingua e l’imbratto  dei gerghi peregrini essendosi più tosto accostati che  riuniti nelle medesime persone, non si siano gran fatto  insieme confusi; e che sia succeduto alle favelle ciò che  uomini dottissimi affermano dei favellanti, mostrando che  spesso i conquistatori non si mischiarono coi conquistati, e  non fecero con essi una sola nazione. All’incontro si capisce  benissimo, come le vecchie lingue pelasgiche sopravvissute  nelle moltitudini, né mai intermesse anche nel fiore della  civiltà latina, ripigliassero il sopravvento allo scadere di  questa, e coll’idioma romano, già tralignato, si  mescolassero. La natura degli stessi dialetti mi par che  confermi queste induzioni; conciossiaché il numero delle  voci, derivate da fonti germaniche, non pareggiando  quello delle nostrane, non è verosimile che il loro  organismo abbia meglio ricevuta la stampa straniera; quando  la grammatica e la sintassi di un idioma si mutano più  difficilmente che il suo vocabolario. Si può dunque  conchiudere che i nostri volgari siano stati opera di quel  volgo, che comprendeva le reliquie dei veri nobili; e che non  si avverte da coloro, che traggono le origini delle favelle a  democrazia, e ne fanno onore alla plebe; quando  aristocratico in effetto è il principio filologico delle  nazioni, benché sia al sembiante plebeo. Il volgari  adunque, essendo l’avanzo di una vetusta lingua spossessata  de’ suoi privilegi, importano il ristauro della medesima,  quando tornano a rivivere nei consessi e nelle scritture;  come avvenne a quei vecchissimi idiomi pelasgici della  penisola, che, cessata la signoria dispotica del latino  ripullularono in qualche modo sotto una forma novella per  opera del Cristianesimo, vero liberatore e restitutore dei  linguaggi, come dei popoli tiranneggiati. Tanto che la  risurrezione dei vocaboli antichi e la caduta dei nuovi,  menzionata da Orazio, non che essere una chimera, si dee  intendere assai più largamente che non fece il poeta, e si  riduce a una legge più generale di natura, cioè quel  principio dei ricorsi notato dal Vico, onde si regge ogni  parte della vita cosmica. I quali ricorsi non piacciono ai  moderni progressisti, (si conceda il barbarismo della voce  alla barbarie della cosa significata), quasiché la ripetizione  escludesse il miglioramento successivo, ovvero la costanza  delle leggi mondiali e il processo di ogni generazione non  arguissero il ritorno degli stessi moti o fenomeni, e il  ricorrimento perpetuo, benché ascendente, delle medesime  vicende.</p>
<p>	Come fra gli antichi dialetti pelasgici d’Italia un solo  prevalse cioè il latino, e occupò tutta la penisola, così  nel risorgimento moderno di quelli, il toscano ebbe miglior  fortuna, sortì grandi scrittori, e divenne la lingua nobile e  scritta di tutta la nazione, come se in questa fosse rinata  l’antica Pelasgia. L’opera instauratrice provenne dal  Cristianesimo; il quale nel negozio della lingua, come nelle  lettere, nelle arti, nella politica e in tutta la tela civile, si  può dir che ritrasse l’Italia a’ suoi principii, distruggendo  il dispotismo municipale del Lazio, che pesava sul resto  della penisola, restituendo a ciascuna provincia il suo libero e  spontaneo moto, rinnovando il concetto federativo e la  moltiplicità dei seggi civili, indirizzati, non tiranneggiati  da Roma, e insomma ripristinando per ogni verso i caratteri  dell’antica Ausonia, purificati e perfezionati dalle nuove  dottrine. Ora fra queste note della primitiva Pelasgia italiana  risuscitate dall’Evangelio si dee noverare il primato etrusco  nelle gentili arti e nella lingua; primato vetustissimo,  distrutto a poco a poco da Roma paganica, (che pur era  almeno in parte, una colonia tusca), ma da Roma cattolica  ristorato e rifatto. Né si vuol credere che il prevalere  dell’idioma toscano e il suo trasformarsi in lingua  italiana sia stato arbitrario e fortuito; conciossiacché tale  idioma vince in armonia e in dolcezza tutti i suoi fratelli;  onde non è meraviglia, se fin dal secolo duodecimo e dal  tredicesimo i poeti di Sicilia, di Bologna e di altre parti  d’Italia si accordarono nell’antiporlo ad ogni altro, come il  miglior metallo, in cui potevano scolpire i loro versi. Si dee  dire dell’euritmia e soavità dei suoni, riguardo a una  lingua, quello che Marco Tullio affermava dell’elocuzione,  in ordine all’arte oratoria; essere cioè di massima  importanza, e quasi la somma del tutto; giacché la musica  è il pregio estetico più sensato ed efficace del favellare,  che di sua natura precede e accompagna sempre lo scrivere.  Oltreché, se bene sia difficile il far paragone dei dialetti  abortiti e ridotti a una perpetua infanzia con un dialetto  culto, maturo e innalzato a grado di lingua nobile, io tengo  per probabile che il toscano sia potenzialmente più ricco  degli altri sermoni municipali; quando è indubitato che  tutti i germi e principii dinamici non sono egualmente  fecondi, e che il crescere e il fiorir di una lingua non è  altro, che il trapasso della sua virtualità recondita all’atto  manifesto. Ora se quella da questo si può ragionevolmente  dedurre, il gran numero di buoni e di eccellenti scrittori, che  il toscano ebbe fin da principio assai più che le altre lingue  sorelle mi pare un argomento plausibile della sua intrinseca  eccellenza; perocché la copia degli autori e la perfezione  delle loro opere non derivano solo dalla moltitudine degli  ingegni e dal merito di essi, ma dalla bontà dello  strumento, che adoperano. La virtù degl’ingegni sommi  consiste, non già nel creare dal nulla, ma nel trarre in luce  e mettere in atto le potenze della materia, su cui si  travagliano: così la mente sovrana di Dante seppe cavare da  un umile dialetto la poesia più ricca, più varia, più  mirabile, che si conosca; come la mano vocale e onnipotente  di Camillo Sivori trae da poche corde l’armonia svariata di  un’orchestra. Ma io non so se l’Alighieri avrebbe potuto fare  altrettanto, adoperando il milanese, il bergamasco, il  piemontese, il napoletano e gli altri vernacoli, perché  l’ingegno non può nulla sulla materia ribelle all’intenzione  dell’artista. Se non che, la signoria del toscano ha eziandio  una radice più vecchia, e dipende dai privilegi del paese,  dond’è natio; giacché l’antico tusco, che cooperò alla  formazion del latino suo figliuolo, rivive per un certo modo  nel moderno toscano, quasi suo nipote. Il primo seggio della  cultura italiana fu sempre nell’Etruria, cioè nella contrada  centrale, che corre dalla Magra al Tevere. Onde come  dall’antica e ieratica Tirrenia uscì Roma sacerdotale e  guerriera col suo moltiplice incivilimento, così dalla  Toscana moderna nacquero la favella e l’arte romana;  perché Firenze e Roma sono oggi le due metropoli d’Italia,  dove la lingua illustre, usata scrivendo  da tutta la nazione, corre viva e spontanea sulle  bocche del popolo. Firenze e Roma formano, come vedremo,  una dualità morale e civile, partendosi fra loro il laicato e il  sacerdozio, la cultura e la religione, il pensiero che ritrova  ed immagina, e il senno che opera; ma questa varietà è  armonizzata e unificata dal vincolo comune del genio  estetico e della lingua, la quale è nel tempo medesimo uno  strumento sacro e profano, una molla di azione e di  gentilezza. E questa unità logica del fine corrisponde  all’unità cronologica del principio, stante che la civiltà dei  Raseni e quella dei Latini, uscite entrambe dalla pelasgica,  prossima alla natìa d’Oriente, e prima colonia occidentale  di essa, tornarono all’unità cattolica pel corso e pel ricorso  del ciclo italiano, nei tempi anteriori e posteriori al  Cristianesimo; onde le lingue vive del sobborgo di Fiesole e  dell’asilo di Romolo, dopo essersi spartite e aver camminato  divisamente per lo spazio di molti secoli, si riunirono di  nuovo, come al loro principio, in una sola e nobilissima  favella.</p>
<p>	La qual favella è la primogenita delle lingue nate dal  latino, il primo parto filologico dell’ingegno cristiano,  l’idioma sacro e cattolico per eccellenza, quello che fra i  parlari viventi si può chiamare sacerdotale, (come il  linguaggio zendico, il palico e il sanscritico presso le  nazioni di Oriente), la loquela poetica ed estetica per  antonomasia, la parola musicale di tutta Europa, come ne fu  per qualche tempo il sermone letterario, politico,  diplomatico, e servì di vincolo comune a molti popoli culti  della Cristianità civile. lo non vorrei esser tassato di  parzialità e di eccesso, affermando che la lingua della mia  patria fra i nobili rampolli del latino, quali sono il francese,  lo spagnuolo, il portoghese, l’inglese, primeggia, perché in  essa mi paiono raccolti i vari e moltiplici pregi di quelli,  sceverati dai difetti, che gli accompagnano. Noterò bensì  che quando si parla della bontà di un idioma, non bisogna  attribuirgli le imperfezioni proprie degli scrittori; tanto che  paralogizerebbe grossamente chi accusasse l’italiano di poca  maestà e chiarezza, perché molti de’ nostri autori non  hanno la gravità e la pompa del fare spagnuolo o la  disinvolta perspicuità del francese. Imperocché si dee fare  stima della bontà e capacità di una lingua dalle sue  potenze intime; le quali sono bastevolmente attestate da un  solo scrittore, che abbia saputo rinvenirle ed attuarle,  dovecché cento altri, che per difetto d’ingegno e di studio  non siano riusciti a scorgerle e trarle fuori, nulla provano in  contrario. Certo, quanto alla limpidezza e alla precisione  elegante e graziosa, non v’ha dettator francese, che superi i  nostri migliori trecentisti; né rispetto alla dignità, al  sussiego, alla grandiloquenza dello stile si trova alcun  dicitore spagnuolo, che vinca il Boccaccio in alcuni luoghi,  il Guicciardini e il Bartoli. Parlo dei prosatori, non dei poeti,  sia perché intorno a questi ci si dà più facilmente la  palma, e perché la prosa costituisce l’essenza e la  somma di una lingua. Il piccol numero degli egregi  prosatori nasce da molte cagioni; ma una delle principali è  la malagevolezza del magistero, che vi si ricerca, la quale è  tanto più grande, quanto l’idioma che si usa è più ricco e  moltiforme. Imperocché nelle parole accade il contrario che  nelle monete, dove l’abbondanza agevola la facoltà dello  splendere; quanto in vece nel favellare la copia dei materiali  operabili richiede più maestria nella scelta e quindi più  arte nello scrittore. Laonde, quanto più un linguaggio è  dovizioso e potente, tanto più debbono, (ragguagliata ogni  cosa), scarseggiare i buoni autori; dove che nelle lingue  povere, quantunque l’eccellenza non sia mai comune, né  troppo frequente, una felice mediocrità non è rara, come  si vede nelle lettere galliche dell’età nostra. Dall’inopia  della lingua francese nasce la sua facilità, che in opera di  estetica non è un pregio, ma un difetto, se già non si vuol  affermare che un epigramma valga più di un’epopea, o che i  dipinti di Luca Giordano e di Giorgio Vasari siano da  anteporsi a quelli di Leonardo e di Raffaele. La facilità  dell’idioma dei nostri vicini contribuì a renderlo  universale, atteso la mollezza degli uomini moderni, causata  dalla rea educazione, per cui invece di tendere all’arduo, al  grande, all’eroico, secondo l’uso degli antichi, non aspirano  che al leggero, al mediocre, al superficiale, come di più  facile acquisto. La lingua universale di Occidente  nell’antichità e nel medio evo fa la pelasgia nei suoi due  rami illustri del latino e dell’italiano; e l’uso di questo, come  primonato del Cristianesimo, nel commercio reciproco delle  nazioni, non fu affatto dismesso, finché rimase all’Italia la  sua religiosa e civil maggioranza. Ma quando venne meno  nella metà di Europa il potere del primo parlante, cioè del  Papa, e nell’altra metà fu dimezzata la divina balìa delle  sommi chiavi, la parola italiana ebbe le stesse sorti, e fu  soppiantata dall’eloquio gallico, come la nazione madre colla  sua civiltà e dottrina venne soprammontata della Francia,  che non appagandosi del grado onorevole di primogenita,  volle spacciarla da principe. Così il francese divenne  l’idioma delle ambascerie, delle corti, dei viaggiatori, del  volgo frivolo ed elegante di tutti i paesi, essendo di sua  natura proporzionatissimo al mondo moderno; il quale si  contenta di cinguettare, quando gli antichi parlavano. E con  che pro questo sia succeduto, il sa l’Europa tutta; la quale,  mediante il cicalìo gallico delle bocche e delle penne,  bevve in filosofia, in letteratura, in politica, in religione, le  opinioni e le usanze francesi, che spensero a poco a poco gli  spiriti nativi e il genio proprio delle nazioni e delle patrie.  Che se per ora il rimediare alla causa del danno e  l’esautorare il francese della sua maggioranza politica, è  impossibile ai privati, questi, dovrebbero almeno riscattarsi  dall’infamia in che cadono troppo spesso di parlare e di  scrivere francescamente. Imperocché chi ha questo vezzo,  salvo che la necessità ve lo costringa, manca al  proprio decoro, come libero cittadino e ingiuria la patria,  mostrandosi ignaro o sprezzatore della sua lingua. E il  pretendere, come fanno taluni, che l’idioma gallico sia più  spiccio e analitico del nostro, e conseguentemente più  accomodato all’uso dimestico e alle materie dottrinali, è  una ragione eccellente per provare, non mica la verità  dell’assunto, ma l’ignoranza di quelli che lo preferiscono.  Imperocché non vi ha lingua, che meglio si pieghi con più  grazia, brio e discioltura alle cose più famigliari e nel  tempo medesimo alle più sublimi, che l’idioma proteiforme  dei nostri classici; e benché questa asserzione sia di quelle  che non si possono provare, stando in sui generali, ciò non  è necessario verso coloro che la impugnano. I quali nello  stesso redarguirla che fanno, parlano in modo, che mostrano  di conoscere le facoltà e il genio del sermone che  bestemmiano, quanto quello dei popoli saturnini o gioviali.  lo non mi sono mai avvenuto in alcuni di questi vituperatori  dell’italiano a onor del francese, il quale sia buono a scrivere  nel volgar nostro una mezza faccia, non meritevole del  supplizio inflitto dal celebre dittatore al pedagogo dei  Faleriati. Si vuole inoltre avvertire che la sola virtù  analitica non basta sempre anche nelle dottrine per  esprimere i concetti nel miglior modo possibile; e che  l’italiano, occorrendo, ha dal francese l’incomparabile  vantaggio di poter dare con sobrie inversioni più rilievo a  certi concetti, e sollevar lo stile, che va per la piana, con  qualche sintetico ardimento. Né paia strano che l’andatura  analitica non basti sempre all’evidenza; conciossiaché  l’analisi, contentandosi di astratteggiare e di ridurre le cose  al lor scheletro mentale, non fa sentire il vivo e il concreto  degli oggetti come la sintesi. L’analisi è subbiettiva ed  esprime le cose sotto la forma propria della riflessione,  laddove la sintesi, obbiettiva di sua natura, fa balenare più  vivamente alla riflessione la fulgida luce dell’intuito. La  costruzione inversa è dunque per tal rispetto lo stile  proprio dell’intuizione; imperocché, sebbene ogni loquela  esprima le idee in quanto vengono ripensate, ella può far  tuttavia riverberare con più vivezza il concreto intuitivo, e  scolpire i pensieri, mostrandone il rilievo, invece di pingerli  o tratteggiarli solamente. Tanto che si può dire che le  lingue analitiche hanno l’andare del psicologismo, e le  sintetiche sole partecipano al fare ontologico. La lingua  francese somiglia per la chiarezza alla barbara latinità degli  Scolastici; mirabile per la limpidezza del dettato, ma  peripatetica di genio, anziché ideale e platonica e quindi  non sufficiente a costituire uno stile scientifico, largo, vario  virile, facondo, eloquente, all’occorrenza e perfetto da ogni  parte, come quello del Caro,del  Segretario e di Galileo. E atteso la congiunzione  intima, che le idee hanno colle imagini, e i pensieri  colle parole, onde sono vestiti, io porto opinione che lo stile  prettamente analitico dei Francesi abbia favoreggiato il  psicologismo di Cartesio, e il sensismo del secolo seguente,  come la latinità pedestre delle scuole aristoteliche dei bassi  tempi fu propizia ai sistemi dei nominali e dei semirealisti. Il  difetto assoluto di sintesi, proprio del francese, procede in  parte dal suo gretto e scarso organismo; ché oltre a piccol  numero delle inflessioni e dei derivativi, poche sono le voci,  che serbino tutta quanta la loro famiglia; onde non rado  incontra che il padre vi si trova orbo, od orfana la sua prole.  Cotalché il vocabolario e la grammatica di questo idioma  rendono imagine di una fabbrica scassinata dal tremuoto, o  saccheggiata dai predatori, che ha perduto la maggior parte  degli arredi e degli ornamenti. Se non che questa organica  imperfezione, (la quale al dir dei celtisti si trova altresì fino  a un certo segno nel gaelico), non è nel francese un effetto  dell’antichità, ma del proprio genio di coloro che lo  parlano. Imperocché il mantenere tutte le generazioni di un  vocabolo e l’ordire una lunga tela bene ordinata d’inflessioni  in una sola radice, esplicando le sue virtuali dovizie,  richiede molta virtù sintetica, consistenza grande e vigoria  di mente e d’immaginazione. Delle quali doti non sono  ricchissimi i Francesi, non perché manchino d’ingegno, ma  perché abbondano di spirito, e per la soverchia vivacità e  mobilità della fantasia loro, che gl’impedisce di seguire le  propaggini di una parola, come di tenere lungamente dietro  alle deduzioni di un principio, e all’esecuzione di  un’impresa; onde la lingua loro, pregevole per alcuni rispetti,  è poco atta a generare, manca di nervo, di profondità, di  forza, e benché voglia far dell’uomo, esce raramente dai  termini della fanciullezza.</p>
<p>	Ascrivendo all’italiano la virtù sintetica, parlo piuttosto  di quella sintesi, che procede dal giro largo, moltiplice e  complicato del periodamento, che non delle inversioni; le  quali non si disdicono al nostro sermone eziandio nella  prosa, purché vengano usate con grandissimo riserbo, e  seminate colla mano, non col sacco, come fece il Boccaccio,  vizioso in questa parte, benché per altri rispetti di lingua e  di stile mirabilissimo. Le inversioni infatti sono soltanto la  parte esterna, materiale e superficiale della sintesi; la cui  intima efficacia consiste nel tornio, nella testura, nei  meandri, nelle ondulazioni del periodo, e nel modo, con cui  le idee vi sono disposte, e per lo svariato compartimento  de’ membri, divise o intrecciate. Per questo rispetto io non  conosco alcun idioma moderno, a cui il nostro sia inferiore;  imperocché in esso, quando si proceda col dovuto artificio,  la complicazione sintetica si accorda colla chiarezza e  precisione più esquisita. Fra le lingue odierne di Europa il  vanto della sintesi si dà per ordinario al tedesco; e io non  vorrei, contraddicendo in parte a questa opinione, incorrere  nella pecca di certuni, che sentenziano risolutamente  sull’indole sulle proprietà degli idiomi stranieri, benché  abbiano con essi poca o niuna dimestichezza. Tuttavia,  siccome il proporre i propri dubbi non è interdetto a  nessuno, purché si faccia modestamente, dirò che il tedesco  è certo meraviglioso per la libertà delle inversioni, e la  facoltà che possiede di comporre nuove voci; ma il suo  andamento sintetico mi pare spesso vizioso, perché esclude  la precisione e la lucentezza che sono le doti più essenziali  del discorso. E mi sembra manchevole di risolutezza e di  contorni; non circoscrive abbastanza i concetti, né li  distingue ed incarna a dovere, né dà loro l’opportuno  risalto, e ciò stimo che proceda quel non so che di oscuro,  di confuso, di vago, di fluttuante, di vaporoso, d’indefinito,  che si trova nelle idee dei pensatori alemanni, eziandio  migliori; giacché il pensiero non può essere preciso né  esatto; quando non è tale il segno, che lo esterna. Il  pensiero riflessivo risponde alla parola, che lo veste, e  quindi può avere diversi gradi di perfezione,  proporzionatamente alla lingua che adopera. Ora la  riflessione degli Alemanni è quasi sempre ravvolta in una  spezie di nebbia: riesce di rado nitida, districata, brillante:  è una fosca meteora che traluce, non un astro che scintilla:  tien tuttavia della natura dell’intuito, e diresti che è questa  facoltà medesima nell’atto che si sforza di erumpere e  geminarsi, onde partorir la sua figliuola, ma non ha ancora  conseguito l’effetto. Insomma, se la lingua italiana scolpisce,  e la francese dipinge gli oggetti, mostrandoli vicini con tratti  delicati e sottili, ma tersi, forbiti e distinti, si può dire che  la germanica gli abbozza sfumandoli e ritraendoli  perplessamente, come i lontani delle pitture<note place="foot"><p>
<foreign lang="spa">Creo que el caràcter de algunos escritores europeos  (hablo de los clàsicos de cada nacion) es el siguiente. Los  Espanoles escriben la mitad de lo que imaginan: los  Franceses mas de lo que piensan, por la calidad de su estilo:  los Alemanes lo dicen todo, pero de manera que la mitad no  se les entiende: los Ingleses escriben para sì solos. </foreign>
Mi  spiace che lo spiritoso don Giuseppe non abbia dichiarato il  suo sentimento intorno a noi italiani.</p></note>.<note place="foot"><p>
<foreign lang="spa"><hi rend="italic">Cartas Maruecas por el colonel Don Iosé  Cadalso</hi>.Isla de Leon</foreign>
, 1820, pag.  191-192.</p></note>. L’idioma dei Tedeschi, non altrimenti che il loro modo di pensare e di sentire in filosofia, nelle lettere e nelle arti, tiene ancora alquanto  dell’eterodossia orientale e del panteismo asiatico,  mostrando che nei discendenti di Manno, forse più giovani  rispetto all’Europa degli altri popoli antichi che migrarono  ad occidente, non fu mai al tutto spento in bene come in  male, il mar profondo delle origini. Dico eziandio dal canto  del bene, perché l’ingegno teutonico è senza dubbio il  più ideale di Europa<note place="foot"><p> <hi rend="italic">Introd. allo studio della filosofia</hi>, lib. I, cao. 1  .</p></note>; se non che l’idealità non vi è affatto  pura, ma trascorsa in un certo modo da ombre panteistiche,  che l’offuscano negli ordini del pensiero schietto, come in  quelli della sua manifestazione filologica ed estetica. Onde,  la Riforma e il panteismo, che è quanto dire il redivivo  gentilesimo nel doppio aspetto che ebbe successivamente e  che serba tuttora, furono due piante tedesche. Io non vorrei  che queste mie considerazioni fossero ascritte a poca stima  ch’io m’abbia dell’ingegno o dell’animo dei nostri ingegnosi  vicini di tramontana, i quali per alcuni rispetti possono  essere alla scaduta mia patria uno stimolo efficace di  civiltà e di dottrina; ma siccome presso di noi corre oggi il  vezzo dell’imitazione servile, anzi che quello di una nobile e  libera emulazione, e chi imita suol ritrarre, come cosa assai  più facile, gli altrui vizi e difetti piuttosto che i pregi, egli  è da temere che l’Italia dopo essersi laidamente  infranciosata, s’intedeschi, inveschiandosi in una nuova  pania, donde le sia ancor meno agevole il districarsi.  Imperocché nessun morbo morale è così restìo e  difficile a curare, come il panteismo, e le dottrine, che gli si  attengono. E siccome la lingua è tanta parte negli umani  pensieri, noi Italiani nell’imparare le favelle peregrine,  dobbiamo guardarci cautamente di alterare e contaminare la  propria, e persuaderci che il farlo ne tornerebbe a grave  danno intorno alle cose che più importano; conciossiaché  giova assaissimo a ben pensare e connettere il parlare  italianamente.</p>
<p>	Benché il pensiero dipenda in origine dalla parola,  questa può essere altresì modificata e contemperata bene  o male da quello, tanto che per ordinario tali due cose hanno  fra loro ragione di causa e di effetto scambievolmente. La  preminenza degl’idiomi pelasgici, riposta sovrattutto nella  lucidissima precisione della loro orditura e nell’armonico  temperamento dell’analisi colla sintesi, ha la sua radice nel  principio di creazione, il quale dopo lo stabilimento del  Cristianesimo regna in Italia, dove nei tempi anteriori ne  sopravvivea qualche reliquia. Ma nella numerosa famiglia  dei vernacoli usciti dal latino, l’italiano o toscano, che  vogliam dire, mantenne forse più di ogni altro l’impronta di  quel sovrano principio, atteso la continua presenza e  l’autorità efficace del verbo religioso, primo autore e  conservatore del verbo nazionale; essendo ragionevole che  la favella volgare sia più perfetta nella gente posseditrice e  guardiana dei legittimi oracoli. Ma se la nostra lingua da un lato è il  riverbero della parola cattolica e sacerdotale, ella è  dall’altro lato lo specchio fedele dello stato morale e civile  d’Italia, e ne rappresenta i progressi, i peggioramenti, l’istoria  colle proprie vicissitudini. Culta già prima di Dante, venne  alzata a sublime perfezione da lui, e mostrò sotto la sua  penna, quanto validi, gagliardi, pieni di vita e di speranze  fossero que’ tempi, e quanta leggiadria e gentilezza  annidassero nel maschio petto di quegli uomini, a cui la  schifiltà moderna dà il nome di barbari. Rozza certo per  alcuni rispetti fu l’età dell’Alighieri; ma anche la nostra  plebe non è colta, e quella che noi oggi chiamiamo coltura  è in molti più tosto un’attillata barbarie, non compensata  dalle virtù antiche; onde noi somigliamo per questo verso  agli Sciti e ad altri popoli duri e alpestri, che consacravano il  vizio e il malanno, venerando gli uomini effemminati, o  menni, o infetti da certi morbi, e reputandoli divini e  fatidici<note place="foot"><p> Herod, I, 105; IV, 67 - Heyne, in <hi rend="italic">Comm. soc.  reg. scient. Gott.</hi>, ad. an. 1778, part.  3, pag. 37, 38.</p></note> . Coi tempi di  Dante cominciò la declinazione degli spiriti e seco quella  del favellare; il quale scapitò, come i pensieri e i costumi,  in due modi, cioè per impoverimento e per debolezza,  dismettendo molte voci e frasi e maniere di dire proprie e  bellissime, e snervando lo stile; il primo dei quali difetti  riguarda i materiali grezzi della loquela, e il secondo si  riferisce al loro organico componimento. Eleganza e  semplicità, dolcezza e forza, omogeneità e varietà, sono i  pregi sovrani di un idioma, e risplendono mirabilmente nel  poema di Dante. Il quale poté imprimere nell’eloquio, onde  si valse, quelle preziose doti, perché ci capivano, e perché  egli intese a parlar la lingua del popolo nobilitata  dall’ingegno e dalla dottrina; atteso che da esso popolo si  dee prendere la materia rozza, la naturalezza e il nerbo  spontaneo della dicitura; ma l’eletta degli spiriti può solo  darle dolcezza, magnificenza e finimento. Se non che,  quanto l’aristocrazia naturale degl’intelletti è atta a formare  lo stile tanto il patriziato artifiziale delle corti è acconcio a  guastarlo, evirandolo, spolpandolo, rendendolo sdolcinato,  gretto, floscio, elumbe, cortigianesco, servile, e solo buono  insomma per fare all’amore, o piaggiare i potenti. Laonde i  morbidi signori e i ruvidi plebei si somigliano nel rovinare  le lingue, benché in modo differentissimo, gli uni  assottigliandole e riducendole a una quintessenza così  leggera, che non ha alcun vigore e se ne va con un soffio, gli  altri rendendole dure, goffe, aspre, sguaiate, intrattabili;  tanto che le ti riescono una bolla di sapone o un istrice.  L’impoverimento e lo snervamento della nostra lingua  cominciò col Petrarca, non tanto per colpa di lui, quanto  pel torto giudizio de’ suoi servili imitatori. Il Petrarca fu  uomo grandissimo, e benché si mostrasse d’ingegno men  robusto di Dante, di animo men libero e severo, e fosse  troppo avvezzo a bazzicar per le corti, tuttavia mal  s’apporrebbe a giudicare della vastità de’ suoi studi e  della sua mente chi ne facesse stima dal solo Canzoniere. Il  quale è mirabile per la poesia, e mirabilissimo per  l’elocuzione e la lingua, dotate di sì squisita e faticosa  perfezione, che non so qual altra scrittura si possa meglio  per tal rispetto agguagliare alle Georgiche. E se per lo stile il  Petrarca è il Virgilio toscano, per la lirica ne è il  Raffaello, o vogliam dire il Palladio e il Canova, e sottostà  in eccellenza al solo Dante, che è il Michelangelo della  poesia in universale, e come lui solitario nella storia della  fantasia e dell’arte. Ma la lingua del Canzoniere,  perfettissima nel suo genere, e qual si conviene a un libro  poetico di casti e platonici amori, non è che una piccola  porzione della favella toscana e nazionale; alla quale lo stile  amoroso delle corti è poco, come un intero libro di  affetti e di lamenti erotici, benché candidi e puri, è troppo  alle nostre lettere. Laonde coloro che per amor del Petrarca  vollero, poetando, dar lo sfratto a tutte le voci e fogge del  dire, che non si trovano in questo autore, ridussero il loro  vocabolario a una povertà e meschinità ridicola. E ciò  che i Petrarchisti fecero nei versi, i Boccacceschi lo  tentarono nella prosa, scomunicando ogni parola, che non si  trovasse nel Decamerone o almanco nel Corbaccio, e  dandoci insulsi o sconci centoni di novelle, come gli altri  rappezzavano fastidiose canzoni e sonetti. Pedanteria  singolare, che sola basta a mostrare come fosse invalsa in  Italia la fiacchezza e la servitù degl’ingegni, poiché  riuscì a creare una scuola, che durò più di due secoli, e  non era ancora spenta ai tempi del Parini; quando quel buon  uomo di Alessandro Bandiera pigliava l’assunto di rifar  Paolo Segneri alla boccaccevole, e di stemperare il  Centonovelle nel papaverico Gerotricamerone. E benché i  più degli scrittori non si riducessero a tanta miseria, niuno  di essi, salvo l’unico Davanzati, fu sollecito di conservare e  mantenere in vita tutto l’antico capitale della lingua; tanto  che si può dire che questo capitale non si trova in alcuno  de’ nostri autori così integro, come nel più antico di  tutti. Poscia venne la maledizione dei gallizzanti, che  vollero arricchir l’italiano, già spogliato dei propri  ornamenti, colle ciarpe straniere; e quella dei poeti arcadici  ed anacreontici, che senza imbastardire la lingua,  l’infemminirono, a esempio del Metastasio, il quale,  dovendo scrivere drammi erotici e musicali, riassunse ed  accrebbe l’opera del Petrarca, ristringendo in poche pagine il  nostro ricco vocabolario; attalché lo spoglio e l’eviramento  di quella furono incominciati e compiuti da due canonici,  ottimi d’ingegno e di cuore, ma non sempre ricordevoli della  dignità del loro grado, e di quella austerità e fierezza di  sensi, che si addice ai generosi figli della patria italiana.</p>
<p>	Come l’Alighieri creò la poesia e la nobile favella  d’Italia coll’epopea, così cinque secoli appresso l’Alfieri  ristorò l’una e l’altra colla tragedia, richiamandole all’avita e  dantesca grandezza. Ma l’Astigiano nato sull’orlo boreale  d’Italia, e vissuto in un secolo ligio alla Francia nei pensieri,  nelle parole e nelle opere, poté piuttosto, per ciò che  spetta alla lingua, destare il concetto e il desiderio, che  porgere l’esempio, di una riforma. La quale fu veramente  incominciata e condotta innanzi da’ suoi successori; se  non che, alcuni di essi trascorsero, come accade, nell’eccesso  contrario alla licenza o alla pedanteria regnante. Laonde,  come i licenziosi allargavano talmente i confini della nostra  lingua, da inchiudervi tutti gl’idiomi del mondo, avendo i  barbarismi in conto di eleganze, così i pedanti vollero  ristringere assolutamente le fonti di quella a una provincia e  ad una età particolare, rannicchiandola tutta in Toscana,  anzi in Firenze, e riducendola agli scrittori del trecento. E  come i superstiziosi dell’epoca precedente faceano  mal viso all’Alighieri, ripudiavano in gran parte la lingua da  lui usata, e non ne accettavano se non quel poco che n’era  stato accolto dal Petrarca e dagli altri poeti palatini, così ai  novelli aristarchi il vocabolario di Dante e del suo secolo  parve quasi il solo accettabile, il dovizioso patrimonio di  parole e di frasi, il quale, non che esser morto, manca negli  autori, e vive solamente sulle bocche del popolo, fu rigettato  come barbarico. Tanto che si venne a impicciolire in altro  modo e doppiamente il capitale della favella, rinnovandone  negli ordini del tempo e dello spazio quella universalità  italiana che gli compete, e annullandone l’elemento  nazionale e perpetuo, in grazia dell’elemento municipale e  transitorio di una città o provincia e di un’epoca  particolare. Il secolo di Dante è senza dubbio il gran secolo  della nostra lingua, come la Toscana, e specialmente  Firenze, ne sono cuna ed il seggio più segnalato; ma nello  stesso modo che l’età aurea di una letteratura non è tutta  la vita di essa, né la metropoli è tutto lo stato, né il  centro è l’ambito del cerchio che lo comprende, così il  trecento e il toscanesimo non costituiscono tutta quanta la  lingua nobile degl’ltaliani. Il ritirar questa lingua verso i suoi  principii, cioè verso l’oro dei trecentisti fiorentini, non dee  escludere i progressi seguenti che si radicano in quei  medesimi principii e ne sono il naturale esplicamento;  imperocché il retrocedere verso il passato non è legittimo  in alcun genere di cose, se non in quanto si accorda coi  miglioramenti avvenire, e aiuta il moto progressivo  dell’ingegno e delle instituzioni umane, invece di renderle  stazionarie o retrograde. La venerazione di Dante e de’  suoi coetanei non dee essere idolatria, né superstizione,  né servitù: non dee sovrattutto ripugnare a sé stessa,  come farebbe, se chi adora l’Alighieri e il suo secolo  ripudiasse le fatiche e gli acquisti dei valorosi, che premettero  più o meno le vestigia di quello, ritrassero a suo esempio  dal vivo sermone del popolo, e svolsero i germi racchiusi  nella feconda e onnipotente lingua, che allora si favellava.  Ora di tali scrittori ricchissimo è il cinquecento, ricco il  secento, non ostante i suoi delirii, e non affatto privi sono il  quattro e il sette e l’ottocento onde chi riduce ai soli  trecentisti il capitale dello stile e della lingua presuppone un  fatto straordinario e per poco impossibile, cioè che un  idioma viva per un solo secolo, e duri meno di un pesce e di  una quercia. Ma nei buoni scrittori, dall’Alighieri al  Leopardi, non si trova a gran pezza tutto l’erario della  loquela vivente ancora sulle labbra del popolo, che l’ha  fondata o ampliata. Oltre che la lingua degli scrittori è  morta; e la lingua morta non si può maneggiare con quella  spontaneità e naturalezza, quella discioltura, leggiadria ed  efficacia, che son il colmo dell’arte, se non è avvalorata,  animata, accresciuta dalla viva e popolare favella. Uopo è  dunque ritrarre universalmente dal popolo, e governarsi nei  particolari di questa scelta, non solo col buon  giudizio, ma colla natura delle cose, di cui si tratta.  Imperocché la lingua comune, popolana, naturale, che  serve ad esprimere i pensieri e gli affetti comuni a tutti gli  uomini, si vuol pigliare dai soli luoghi, dov’essa è viva e  parlata da tutti; quando invece quella del linguaggio, che si  riferisce al pensiero scientifico, ed esprime, dirò così, la  riflessione adulta, non di ogni uomo, ma dei dotti solamente,  abbracciando i termini dottrinali e l’erudizione dello stile, è  universale, (oltre ai libri che ne sono la fonte precipua),  nelle classi colte di tutta la penisola, e corre per tutte le  città italiane, benché in niuna riposi. Ora l’italica lingua  non è viva e popolana, che in Firenze ed in Roma colle  loro pendici, ed è nativa soltanto della prima di queste due  città. Né dia ad alcuno meraviglia, che quando la cuna  della favella è unica, (ed è sempre tale), il centro e seggio  di essa sia doppio; imperocché il perfetto parlare e il  perfetto scrivere constano di due spezie di elementi, l’uno  particolare, municipale, privato, dimestico, alla mano, l’altro  comune, nazionale, pubblico, esquisito, magnifico.  Dall’armonico accozzamento di queste varie parti nascono la  vita e la perfezione dello stile; giacché la vita e l’eccellenza  in ogni specie di organismo consistono nell’uno e nel  moltiplice, nell’identico e nel vario, nel generale e  nell’individuale insieme composti e contemperati. Ora di  queste due sorti di componenti, per ciò che spetta alla  lingua italiana, la prima risiede in Firenze, e la seconda  principalmente in Roma; quella, metropoli poetica e  letteraria d’Italia, e sedia del vero idioma volgare nel senso  onorato di tal parola; questa, capitale civile e religiosa della  penisola, e albergo segnalato di quella favella, che fu  chiamata romana da alcuni scrittori, ovvero cortigiana,  aulica ed illustre. Ma benché la città gentile e la città  santa concorrano insieme a formare il comune linguaggio, la  parte ch’esse vi hanno non è uguale, perché la sostanza  dell’idioma, le voci, le frasi, le proprietà, le movenze più  vitali dello stile, sono toscane, e provengono donde esso  idioma ebbe il suo nascimento: Roma non contribuisce a  quest’opera, che dando allo stile quel colore più universale  e quell’andamento più largo, che risplende nei crocchi  tiberini, viva effigie di quell’elegante corte urbinate del  secolo sedicesimo, che venne dipinta dal Castiglione. L’aiuto  della lingua viva è specialmente richiesto per le opere di  stile familiare e giocoso, come quello che dee abbondare di  sali e di modi, puri, gentili, leggiadri, e ad un tempo usitati e  intesi dal popolo; dee essere condito di quell’attica urbanità  e di quel grazioso lepore, che s’imparano assai meglio dal  conversare che dai libri. I motti, le celie, i proverbi e tutto il  corredo dello stile casalingo e faceto non appartengono alla  lingua nobile, se non in quanto essa mantiene ancora il suo  genio primitivo, come dialetto; il che per l’italiano si verifica  sulle sponde del Tevere, e più ancora su quelle dell’Arno.  Pochi idiomi sono così atti come il nostro all’arguto  motteggiare; benché molti Italiani non mostrino di saperlo,  e vadano a cercare lo spirito in Francia, dove se ne trova a  buon mercato, senza avvertire che ciò che riesce spiritoso  in Parigi è per lo più affettato e freddo in Italia, atteso il  genio diverso dei due popoli; tanto che accade alle arguzie  quello che avviene ai vestiti, le cui nuove fogge, trovate  sulla Senna, diventano spesso ridicole e leziose sul Tebro o  sul Po. Chi voglia conoscere il divario che corre tra lo  spirito francese, camuffato alla nostrale, e lo spirito italiano,  ragguagli il Casti negli Animali cogli scrittori comici e  giocosi del cinquecento, lasciando in disparte la materia,  (che nel satirico moderno è certo più appetitosa, perché  conforme al genio corrente), e badando unicamente alla  poesia e alla dicitura; e vedrà che in opera di lepidezza noi  non abbiamo da invidiare i Francesi, e neppure gli antichi  Greci. Due forme di piacevolezza ha l’Italia, fra loro diverse,  ma egualmente nostrane, e procreate dai due popoli più  ingegnosi della penisola. L’una, che chiamerei oraziana, è  dolce, fina, arguta, gentile, non morde né lacera, ma  solletica e punge: tal è la giocosità toscana, traente il suo  nome dal Berni, che n’è un modello squisitissimo. L’altra  ha più del giovenalesco, fa sangue, ed è la facezia della  plebe romanesca, di cui Pasquino è simbolo ed organo  insieme, e che risale forse ai frizzi atellani o fescennini  dell’antico Lazio, ovvero a quei sali plautini, che non  soddisfacevano al gusto molle e cortigianesco dell’amico di  Mecenate. Il valor della satira burliera od ironica, e della  commedia, dipende principalmente dalla lingua e dallo stile  che si adopera; ond’è che il dramma comico dee sempre  essere scritto in un dialetto. Tal è la causa, per cui in Italia  l’ottimo linguaggio comico non può essere che il  fiorentino<note place="foot"><p> Machiavelli <hi rend="italic">Disc. o Dial. sulla lingua</hi>.</p></note>, o altro vernacolo municipale, come, verbigrazia, il veneziano; cosicché per supplirvi nacque l’uso delle maschere parlanti in un dialetto, quasi effigie contraffatta e caricatura della lingua nobile e nazionale.</p>
<p>	Oltre i libri e la voce viva del popolo toscoromano, la  lingua italica può e dee anche vantaggiarsi, ricorrendo ai  fonti pelasgici, ond’ella è uscita. La schietta e forte  antichità è utilissima a tutti coloro, che stanchi e ristucchi  della gracile, cascante e leziosa delicatura moderna,  aspirano a rinsanguinare e rinvigorire; ma giova  specialmente a noi Italiani, che risalendo ai Romani e ai  Greci, torniamo ai principii, onde pigliammo le mosse, e  colà cerchiamo acconciamente ristoro, donde avemmo  nascita e vita. Lo studio assiduo, profondo del greco e del  latino serve ad arricchire la nostra lingua di molti vocaboli e  modi di parlare opportuni, graziosi, efficaci; perché, atteso  la parentela della doppia lingua madre colla comune  figliuola, questa può giudiziosamente ritrarre da  quella, senza offendere il proprio genio, come farebbe, se  volesse accattare dal francese o da altra favella d’oltremonte.  Le voci e i costrutti latini o greci, bene usati, s’innestano  così naturalmente col nostro volgare, che paiono usciti dal  corpo di esso, e si confondono colle sue proprietà, come  due gocciole omogenee; dove che il genio celtico è così  diverso dal pelasgico, che sebbene il francese sia rispetto  alla latina origine un dialetto romano fratello del nostro,  esso ritrae tuttavia dall’indole nazionale, onde venne  complessionato, un volto straniero; tanto che il mescere  insieme i loro componenti fa ricordare il mostro di Orazio, o  l’abito rappezzato della Discordia presso l’autor del Furioso.  Ma le inspirazioni e lo studio amoroso dei classici giovano  principalmente in quella parte dello stile che s’immedesima  coi pensieri e cogli affetti, e che dal profondo dell’animo  spontaneamente rampolla; il quale, educato da quell’alto  sentire della Grecia e di Roma, s’innalza, quasi senza  addarsene, al vero bello, e induce alle parole che si usano  non so che di antico, di austero, di venerando, che diletta e  rapisce. La grecità e la sobria latinità dell’elocuzione  italiana risplendono ora disgiunte ora accoppiate nei primi  nostri scrittori, così prosanti come poeti, e corrispondono  alle due forme native di stile, dianzi accennate, l’una delle  quali è toscana, individua, e tiene del municipio, l’altra  romana, comune, e ritrae della nazione. Ma da che lo studio  delle lingue antiche scadde fra noi, e la filologia latinogreca  divenne a una povertà evidente, la classicità e il colorito  pelasgico del dire italiano declinarono in proporzione; e  questa è certo una delle cause precipue, per cui l’eloquenza  mancò all’Italia, la poesia e la prosa elegante tralignarono, e  il numero dei buoni scrittori è da un secolo e mezzo  divenuto rarissimo. Imperocché tengasi per fermo che la  cognizione di una lingua non giova, per ciò che spetta al  ritrarre giudiziosamente le sue bellezze, se non è profonda;  e non si conosce profondamente un idioma da chi lo intende  solo superficialmente, e non è in grado di scriverlo. La vera  e perfetta intelligenza, e quindi il possesso delle parole,  consiste nel saperle adoperare, e nel poterle padroneggiare a  suo talento. Perché mai nel cinquecento l’italiana eleganza  era frequente fra gli scrittori? Perché allora fioriva in Italia  lo studio del greco e del latino, e molti erano che potevano  scrivere con garbo e purità di dettato, almeno nel secondo  di questi idiomi; e alcuni di quei latinisti riuscirono così  stupendi, che se ne sarebbe onorato il secolo di Cicerone. E  benché pochi fossero gl’ingegni privilegiati, che si  accostassero all’eccellenza di un Manuzio o di un  Fracastoro, la famigliarità, che i giovani acquistavano con  quelle lingue sintetiche e faticose, giovava ad acuire,  rinforzare e dilatar loro l’ingegno, a imprimere in esso  quell’abito di ben connettere, quella dirittura di raziocinio,  quella finezza e sanità di giudizio, quel vigor di pennello,  quel sapore di eleganza, che nello scrivere volgare  più tardi manifestavano. E ciò non solo in Italia, ma anche  oltre i monti, e specialmente in Francia; dove gli scrittori del  secolo diciassettesimo, smisuratamente superiori a quelli  dell’età seguente, dovettero in gran parte la maggioranza  loro alla dimestichezza contratta coi classici, e alla forte  nutritura, onde fin da fanciulli erano pasciuti. Ma quando al  Montaigne, all’Amyot, al  Lafontaine, a Giovanni Racine, al Fénélon, al Labruyére,  grecisti e latinisti talvolta squisitissimi, succedette il  Voltaire sprezzatore inverecondo e ignorante dell’antichità  sacra e profana, e sorse la setta de’ parolai e dei cerretani  laureati, le lettere francesi cominciarono a scadere, finché  giunsero a quella mediocrità perfetta, in cui sono al  presente. La Francia non ebbe mai tanta copia di scrittori,  come oggi; ma non so in questa moltitudine innumerabile  quanti se ne trovino, che sappiano il loro mestiere: certo si  è che il difetto di proprietà e di precisione nei termini, di  convenienza nelle imagini, di sobrietà nelle figure, di  semplicità e di decoro nello stile, di continuità e di forza  nel ragionamento, è la dote più cospicua di chi scrive al  dì d’oggi, e proviene non tanto da mancanza d’ingegno,  quanto dai cattivi ordini degli studi elementari. Ottimo  spediente per educare il buon gusto nei giovani,  avvezzandoli a sentire e ad esprimere le classiche bellezze,  è l’uso che regnava nei pubblici studi d’insegnare alcune  scienze in latino, di obbligare i giovani a parlare, a scrivere  latinamente, e a servirsi di questa lingua nelle dispute  accademiche e nelle pubbliche conclusioni. La quale  necessità induceva i più ingegnosi per vaghezza e gara di  ben favellare a studiar profondo ne’ classici, a sviscerarli  ed appropriarseli: giacché, (giova il ripeterlo), non si  possiede bene una lingua, se non da chi è atto ad  esprimere in essa elegantemente i propri pensieri. Vero è  che nei tempi addietro l’uso del latino era spinto tropp’oltre,  sia perché applicato a materie, che non ne son suscettive,  come per essere disgiunto dallo studio e dall’esercizio  dell’italiano; ond’esso riusciva da un lato incomodo e  fastidioso, e dall’altro inutile. Il latino, come ogni lingua  morta, dee essere coltivato qual semplice mezzo in pro della  lingua viva; il che non accade, se lo studio e il maneggio di  questa non prevalgono, e se si vuole latineggiare intorno a  quei soggetti, dov’è per poco impossibile il non farlo,  barbaramente. Certo è cosa indegna e ridicola che di tutte  le lingue antiche e moderne la meno insegnata e saputa in  Italia sia appunto l’italiana; e che altri attenda ad esprimere i  suoi pensieri in un estinto idioma con purità ed eleganza,  senza vergognarsi di parlare e scrivere rozzamente nella  lingua nobile, che si favella. Ma quando lo studio e  l’esercizio del latino sia subordinato e indirizzato a quello  dell’italiano, e i due idiomi si adoperino di conserva  nello scientifico tirocinio, ristringendo l’uso del primo a quei  temi, che più gli si affanno, come la teologia, il giure  romano e canonico, certe parti della letteratura, della  filosofia e della storia, io lo credo giovevolissimo per dare ai  giovani il buon sapore dell’antichità e insegnar loro l’arte  difficilissima di scriver bene nella lingua propria. A ogni  modo, mi par cosa indegna che i colti Italiani sappiano solo  mediocremente l’antico eloquio della patria loro e del  mondo, progenitore di quello che essi parlano e della metà  degli altri, che corrono in Europa; e che quando vogliono in  esso esprimere i loro pensieri, il facciano così  garbatamente, che paiono nati nell’Ungheria, anzi che nella  nostra penisola. Lascio stare che dal latino, non meno che  dal greco, si possono derivare nuove e preziose ricchezze per  la nostra lingua, chi sia profondo conoscitore di questi  idiomi, e possegga l’arte difficile dei filologici innesti.  Cauteliamoci adunque anche su questo articolo contro  l’esempio dei Francesi; e coloro che governano gli studi  italiani si guardino dall’imitare la sapienza di certuni, che testé abolirono in Francia le ultime reliquie della latinità accademica, quando chi avesse fior di giudizio dovrebbe  piuttosto rimetterla in piede. Imperocché fra le varie  cagioni, che condussero la letteratura e la filosofia francese  alla loro debolezza presente, e resero così raro il numero  dei buoni scrittori, una delle principali è la declinazione di  quegli studi classici, a cui il secolo diciassettesimo seppe  grado della sua poetica e oratoria grandezza. La lingua  latina è non solo un sussidio di filologia e di eloquenza a  chi scrive francescamente ma eziandio uno strumento  d’idealità e di religione; conciossiaché i Francesi  ritrassero dall’Italia e dal cattolicismo il meglio della civiltà  loro. Ma da che allo studio delle lettere greche, latine e  italiane, che diede ai nostri vicini i più grandi loro scrittori,  è sottentrato il culto delle cose inglesi e sovrattutto  tedesche, a che stato sia divenuto presso di quelli l’arte  difficile di pensare e di scrivere, niuno lo ignora. La guerra,  che oggi si fa contro il latino e il greco, muove dallo stesso  principio, per cui i cultori delle scienze fisiche e  matematiche disprezzano la filosofia, le meccaniche  industrie ed i traffichi sovrastanno alle lettere, alla morale,  alla religione, e il genio plebeo e democratico all’aristocrazia  naturale degli stati; e cospira a partorire i medesimi effetti,  cioè a ricondurre nel mondo la barbarie. Doloroso insieme  e ridicolo è il vedere uomini ingegnosi e versati in qualche  disciplina, ma di studi e di mente ristretta, disprezzare ciò  che non intendono; e gridare contro la filosofia e la  letteratura, quando il lor modo di connettere e di scrivere  basta per lo più a mostrare che sorta di competenza essi  abbiano in queste maniere. La letteratura e le scienze  filosofiche e religiose furono culte fervidamente e quasi  adorate da Galileo, dal Newton, dal Leibniz, dal  Linneo, dall’Eulero, dall’Haller e da tutti i grandi loro  coetanei; ed esso Leibniz, che per l’universalità  dell’ingegno e del sapere tiene fra que’ sommi il grado di  principe, anteponeva la filosofia a ogni altra parte dello  scibile umano. Le lettere sacre e gentili, e la prima delle  umane scienze possono ben consolarsi con tali suffragi del  disprezzo, in cui sono tenute da molti fisici e ma tematici  della età nostra. L’ingiusta e ridicola preoccupazione è  forse allignata meno in Italia che altrove, e benché il  numero dei valenti grecisti e latinisti sia scemato d’assai  rispetto alle età passate, tuttavia la tradizione dei buoni  studi non è spenta affatto nelle università e accademie  italiane. E senza parlare di Roma, dove non si è mai  smarrita l’eredità del Bembo e del Sadoleto, Carlo  Boucheron fu il primo latinista europeo de’ suoi tempi, e  rinnovò, anzi vinse nella penisola la fresca gloria del  Buonamici. L’ateneo di Torino ebbe sempre cultori  felicissimi della lingua del Lazio; fra’ quali Giammaria  Dettori di Sardegna, teologo esatto, moralista severo,  scrittore elegante e facondo uomo di gran sapere, di fervido  ingegno e d’indole egregia, mostrò alla nostra memoria  quanta virtù e gentilezza possa uscir da quell’isola, cui  molti danno ancora il nome di barbara. E Lorenzo Martini  non provò col suo esempio, che si può padroneggiare una  lingua morta come fosse viva, e piegarla ai soggetti più  schivi di ogni eleganza? Il qual esponendo con sallustiano  dettato la fisiologia moderna, meritò di essere salutato  dall’Italia, come il Celso del Piemonte.</p>
<p>	La lingua italiana, essendo nata dal connubio del genio  italogreco col cristiano, e partecipando di questa doppia  origine, ha parentela per ambo i versi coll’antico Oriente,  progenitore della civiltà pelasgica e del Cristianesimo.  Come padre de’ Javaniti occidentali e della loro cultura  eterodossa, il mondo asiatico è una ricca miniera di  erudizione, di filosofemi e di poesia; onde l’Italia dee  rallegrarsi che la scuola orientale fondata in Roma dalla  Propaganda, quinci diffusa in tutta la penisola, e  propagginata in Piemonte dal gran Caluso, si dilati e si  fortifichi di giorno in giorno; e se ella piange la perdita  immatura di Paolo Pallia, giovane impareggiabile, e di  Antonio Arri, si consola coll’eroica fatica di Gaspare  Gorresio sul Ramaiana. Ma l’orientalità eterodossa,  benché valga a dotar l’intelletto di notizie pellegrine e  recondite, e ad inspirar l’immaginativa, non credo che giovar  possa all’elocuzione italiana; perché lo stile dei poeti e  degli altri scrittori di levante, quanto somiglia per avventura  a quello delle nazioni germaniche così nei pregi come nei  difetti, e principalmente per l’indirizzo panteistico delle  menti e delle dottrine, tanto si disforma dalla casta sobrietà  delle muse classiche, connaturate alle nostre lettere. Ma v’ha  un Oriente legittimo ed ortodosso, da cui uscì quella fede,  che esercitò le prime parti nella composizione dell’Europa  culta, e specialmente d’Italia; il quale appunto per  questo è molto affine alla nostra tempra, e può cooperare  a ravvivare e ringiovanire l’eloquio stanco ed illanguidito.  Singolar cosa è a dire che la Bibbia, cioè un libro, che per  tanti titoli ci è così domestico e venerando, abbia  ragguagliatamente avuto così poca influenza nei nostri  scrittori; quando presso le altre nazioni letterate l’ebbe  grandissima. E pure il padre della nostra poesia e della  nostra prosa fu squisitamente biblico, non solo nella Divina  Commedia, ma nel Convivio e nelle altre sue opere, e  sarebbe utile e curioso lavoro il raccogliere gli orientalismi  di questo genere, che sono sparsi per le tre Cantiche. E fra i  nostri prosatori la grandiloquenza del Bartoli, e la stringata  evidenza del Davanzati hanno assai dello scritturale; ma  questo carattere riluce principalmente in alcuni dettatori del  trecento, quali sono, per esempio, il Cavalca e il Passavanti,  che nei migliori luoghi delle loro opere esprimono  mirabilmente la limpida e leggiadra schiettezza, e talvolta la  vibrata facondia, del Pentateuco e dei Giudici. Anzi si può  affermare generalmente che i trecentisti per l’andamento e il  colorito dello stile, per la ingenua energia delle figure, per  l’eccessiva semplicità e quasi rozzezza del periodo, per la  poca o niuna legatura rettorica dei pensieri, pel modo di  raccontare naturalissimo e ad uso di cronaca, anziché di  storia, e per un certo procedere rotto e sentenzioso, tengono  assai meglio dell’incesso proprio delle lingue semitiche più  prossime alla fanciullezza dello scrivere, che dell’artifiziata e  faticosa struttura, e dell’organismo speciale degl’idiomi  indopelasgici. Il che si dee attribuire così all’efficacia della  Bibbia su quegli scrittori, molti dei quali erano di profession  clericale e quasi tutti religiosissimi, come alla convenienza  di tal nascente e cristiana coltura con quella degl’Israeliti ai  tempi aurei delle loro lettere. Imperocché gli Ebrei d’allora,  per la loro postura, e pel genio positivo della stirpe, delle  credenze, delle instituzioni, erano l’Occidente del mondo  orientale, e quasi un anello mediano fra i popoli dell’ultimo  levante e il ponente europeo. I sacri scrittori appartengono  all’Oriente per l’audacia delle figure, la sublimità dei  pensieri e delle imagini; ma, se ne distinguono per la  semplicità dei modi, la sobrietà degli ornamenti, la  precisione e l’aggiustatezza dei concetti, e perché con tutta  l’arditezza dei loro traslati non hanno pur l’ombra di quella  soverchia abbondanza e gonfiezza, che occorre così spesso  nelle altre letterature dell’Asia, e fece denominare da questa  parte del globo l’enfiata facondia dei rostri degeneri. Laonde  per tal rispetto lo stile biblico si confà a maraviglia col fare  omerico, e le inspirazioni originate da queste due fonti, l’una  umana e l’altra divina, confluiscono e si accordano  perfettamente nell’unità dell’ingegno italico. Laddove la  tempra pelasgica ripugna all’orientalismo eterodosso; e credo  che qualunque sforzo di mente non potrebbe riuscire a  mischiare insieme le asiatiche ampolle colle bellezze  del nostro idioma, come Bartolomeo da San  Concordio, il Compagni e il Savonarola paiono talvolta  ritrarre i sentenziosi aculei dei Proverbi e le folgori dei  Profeti. Parlando della esuberanza orientale, non si vogliono  già mettere in un fascio tutte quelle rimote letterature;  perché dove le astruserie panteistiche sono temperate dal  dualismo e dal senno pratico, come nella Cina e nell’antica  Persia, (ché nell’Iran moderno la setta rigoliosa e samanea  dei Sufi nocque spesso alle lettere dei Siiti), il gusto  letterario è di gran lunga migliore; come si raccoglie,  paragonando le scritture buddistiche e bramaniche con  quelle di Zoroastre e di Confusio, e specialmente collo  Sciuching, che per la patriarcale e gustosa semplicità della  forma ti ricorda la Genesi e le regie cronache di Samuele. La  semplicità monosillabica del cinese si accosta anche alla  natura inorganica delle loquele semitiche assai più che  agl’idiomi indogermanici; e siccome nelle lingue figliate  dall’antico idioma del Lazio, l’artifizio sintetico dello stile  venne temperato notabilmente dalla latinità scolastica, (e  alcune di esse, come nel francese, sparve totalmente), si  può dire che tali sermoni sono un ritiramento della  complicata filologia indopelasgica verso la semplicità delle  semitiche origini. Che la lingua primitiva sia stata semitica,  e che l’ebraico ne sia un dialetto o un residuo, è probabile  per molte ragioni, checché ne paia allo scetticismo  moderno, e se non altro, risulta dall’indole filosofica e  spirituale di tale idioma, il cui vocabolario si ragguaglia  spesso mirabilmente colla scienza dell’età nostra<note place="foot"><p> Un ingegnoso scrittore napoletano nostro coetaneo dopo di  avere allegata l’opinione de’ Padri, che l’ebraico sia stato  l’idioma primitivo, aggiunge questa acuta avvertenza:  “
<foreign lang="lat">Illud tantummodo ad rem adjiciendum remur, nempe  sermonem alium internum discernendum fore, alium  externum, qui a primo ortus est, eique penitus inservit. Hinc  Patres et philosophi quamplurimi hebraicam linguam attente  advertentes, quae non externum sermonem atque a sensu  desumptum, sed internum et intellectualem magis exhibet,  eam caeteris longe anteponunt, dignamque existimant, cui  Deus perennitatem in Heberi familia  destinaret</foreign>
”.</p></note>.<note place="foot"><p> Carfora. <hi rend="italic">Disc. etnogr. intorno all’orig. e progr. della  favella e della scritt.</hi> Napoli, 1838, pag.  71.</p></note>. Per tutte queste ragioni io son di  parere, che lo studio della lingua e della letteratura santa,  oggi trascuratissimo, possa giovare assai per ravvivare in  Italia l’arte dello scrivere, darle semplicità, idealità e  forza, ritirarla verso le forme native del trecento, e svolgere  le recondite sue potenze; imperocché, come ho dianzi  avvertito, quantunque fra le moderne lettere, le italiane  siano le più attempate, esse sono forse meno esauste delle  altre, più virtuose e ricche di estetici germi ancora  implicati, più giovani moralmente, più fresche, e possono  meglio promettersi dell’avvenire, l’età delle favelle non  dovendosi tanto misurare dal tempo che hanno corso quanto  dal grado del loro esplicamento. Or se la nostra poesia,  dall’Alighieri al Monti e al Leopardi, poté estrinsecare, non  dirò tutte, ma una gran parte delle sue bellezze, non  avvenne già altrettanto alla prosa italiana; la quale si può  dire che non sia ancor pervenuta alla sua maturezza, ed è  come un campo nuovo, che promette all’aratore  un’abbondante ricolta. Attendano dunque a quest’opera gli  scrittori italiani: lascino dormire per qualche tempo la  poesia, ché abbiamo per ora a bastanza di versi; e si  applichino ad arricchire la lingua di prose dettate con  platonica e demostenica eloquenza, abbeverandosi, come  Dante, alle fonti bibliche ed omeriche. Imitino e proseguano  l’opera di Giuseppe Biamonti, ingegno candido e profondo,  che dopo essersi nudrito lungamente di Omero e di  Dante, volle risalire a Mosé, tradusse Giobbe, lasciò una  Bibbia ebraica postillata di sua mano, e impresse nella terza  e venusta semplicità del suo stile un non so che di orientale  e di pellegrinomeraviglia. L’erudizione ebraica ebbe sempre fra noi, ove  nacque, ottimi cultori, e ora possiede in Amedeo Peyron un  uomo, che premendo le orme valorose di Tommaso  Valperga, congiunge la Grecia col molteplice Oriente, e  condisce i suoi lavori in amendue questi studi con la  maestà della lingua antica d’Italia e con la dolcezza della  sua figliuola. Il resto e il titolo successivo mancano, come  anche una nota sul Peyron (col n. 18), che è qui  , accoppiato alla leggiadra  ingenuità degli antichi Greci.</p>
</div2>

<div2>
<head>OBBIEZIONI CONTRO IL PRIMATO ITALIANO E RISPOSTE</head>

	<p>Chiamati a rassegna i titoli principali dell’ingegno italiano  alla scientifica e letteraria preminenza, debbo rispondere a  parecchie obbiezioni, che forse si moveranno da alcuni in  contrario. Imperocché non mancano oggi coloro, i quali  fanno professione di una grande modestia e umiltà  nazionale, e obbligando la patria loro a osservar le regole  della buona creanza, vogliono che ad ogni patto ella ceda  generosamente il passo ai forestieri. A costoro parrà che io  abbia detto un’eresia, anteponendo l’Italia alla Francia; e  sarò tenuto da essi, come un uomo di mente ristretta, di  pochi pensieri, incapace di sollevarsi all’altezza del secolo e  di apprezzare gli acquisti del moderno incivilimento. Chi è  infatti, che abbia fior di senno e non veda la cospicua  maggioranza dei nostri vicini, il cui splendore da dieci lustri  abbaglia ed affascina il mondo? Qual è il popolo, la cui  lingua sia intesa e parlata in tutta Europa, e faccia l’ufficio di  mediatore e d’interprete fra i governi e le nazioni? La  Francia. Qual è il popolo, che colla sua letteratura abbia  svisate, infette, storpiate, o soppiantate ed estinte quelle  degli altri paesi? La Francia. Qual è il popolo, che  diffondendo il suo modo di pensare e di sentire in opera di  filosofia e di religione, abbia spente o almeno indebolite per  ogni dove le cristiane credenze? La Francia. Qual è il  popolo, che introdusse da per tutto le sue idee politiche,  insegnando ai principi cristiani l’arte del dispotismo  paganico, e ai loro sudditi quella delle rivoluzioni, e aspirò  ripetutamente alla tirannia di Europa, empiendola di  discordie, di tumulti, di guerre, di sperperi, di sacrilegi e di  ruine? La Francia. Che più? Non è la Francia, che  ammorbò i nostri costumi, e innestò le sue usanze e  persino il modo di vestire, sostituendo all’abito nostrano e  nazionale quell’attillatura bellissima, che non si può imitar  nelle statue e nelle gravi pitture, senza ingiuria dell’arte? Il  primato della Francia è dunque un fatto reale, dove  che quello d’Italia è un sogno, un desiderio, una boria, una  ricordanza, tanto meno agevole a verificare, quanto che ben  lungi dal maggioreggiare nel mondo, noi siam divenuti da  due o tre secoli il popolo miterino e la favola di Europa.  Ora conferire lo scettro all’ultima delle nazioni e mandare a  stampa un libro per chiarire la legittimità di questa  investitura, è una solenne impertinenza verso coloro che  s’invitano a leggere. Così discorreranno taluni, che si  vergognano del nome italico, e non parlano dei Francesi, se  non inginocchiandosi loro dinanzi, picchiandosi il petto, e  recitando un atto di ossequio o di contrizione. Per  tranquillare questi peritosi, io comincerò a notare che,  ascrivendo all’Italia certe prerogative, non sono già così  ingegnoso e sagace, da affermare ch’ella le eserciti; e tutto il  tenore del mio discorso chiarisce che io non mi mostro per  questa parte più altezzoso e superbo de’ miei critici. Dico  solo che la nostra patria possiede radicalmente tali privilegi,  connaturati alla sua condizione e indelebili nella sua natura;  e che da lei sola dipende, non dall’altrui volere, il farli vivi e  metterli in esercizio. Un diritto qualunque e l’uso di esso  sono cose differentissime. Siccome la perfezione non si  trova fra le cose umane, non vi ha diritto così sacrosanto,  che non sia talvolta impugnato, interrotto, sospeso, e  momentaneamente annullato; e i momenti delle nazioni sono  gli anni ed i secoli. Quel campo è sugoso e fecondo, ma  disutile per oscitanza dei coltivatori: vorrai per questo  posporlo a un suolo arido e magro, che tuttavia produce  qualche cosa per isforzo d’industria? Se Dante e l’Ariosto  avessero dormito anche di giorno, secondo l’usanza dei  nostri coetanei, invece di vegliar le notti su quelle carte che  li resero immortali, noi non avremmo certo la Commedia,  né il Furioso; tuttavia niuno vorrà affermare che il loro  ingegno, eziandio inoperoso, non sarebbe valuto assai più  che quello di certi poeti francesi, i quali menano gran  romore, e impiastrano i volumi di versi cattivi o mediocri.  Che il primato dell’ingegno e del senno in ogni genere di  cose appartenga all’Italia, da ciò si scorge, che i suoi pochi  grandi vincono, ragguagliata ogni cosa, i grandissimi degli  altri paesi. Vero è che sono pochi; ma il valore di un  popolo non si dee computare coll’abaco, come quello  dell’individuo non si vuol misurare a spanne, e si ha da aver  l’occhio al merito, non al numero, di coloro che lo mettono  in opera. Molte sono le cause estrinseche, che possono  impedire l’educazione e la manifestazione degl’ingegni,  rendendo straordinariamente piccolo lo stuolo dei valorosi;  ma questi pochissimi, che vincono gli ostacoli e  soprannuotano alla miseria o vigliaccheria comune, bastano  a chiarire che la vena non è spenta. Se nei tempi addietro  l’Italia non avesse avuto che Dante, il Buonarroti, il  Galilei e il Vico, e alla nostra memoria l’Alfieri, il Canova, il  Lagrangia e Napoleone, questi otto uomini basterebbero ad  assicurarle fra tutti i popoli moderni il vanto dell’intelletto.  Né dicasi che queste sono eccezioni; perché eccezioni di  tal fatta non si danno in natura; e tanto ripugna che da una  stirpe inaridita escano rampolli così virtuosi, quanto che  nei paesi sottoposti al sido e alla brezza del cerchio polare  alligni un sol fusto di quelle preziose piante, che  abbisognano per nascere e crescere degli ardori tropicali.  All’Italia dunque non mancano le potenze intellettive,  richieste per sovrastare moralmente; e se la proporzione. che  corre fra le nazioni è simile a quella che passa fra i  particolari uomini, il popolo, in cui, dall’Alighieri al  Buonaparte, sorsero gl’individui principi del loro secolo,  può credersi, senza temerità e presunzione, predestinato  alla stessa grandezza. Non le mancano anche gli strumenti;  poiché essa possiede più perfettamente che gli altri popoli  quella  parola, senza la quale l’ingegno più segnalato non può  produrre opere durevoli e fruttuose. All’incontro i Francesi,  benché ingegnosissimi secondo la lor condizione, non  possono competere cogl’Italiani pel valor subbiettivo della  mente, come vedremo fra poco; e quanto allo strumento  obiettivo essi non l’hanno in proprio, ma debbono riceverlo  dall’Italia, e lo serbano solo in quanto non si ribellano alle  moderate influenze cattoliche ed italiane. La nazione  francese fu nei tempi addietro un magnifico albero, i cui  rami onusti di frutti si dilatavano pel mondo a benefizio  dell’universale, perché le sue barbe si radicavano nella  penisola. Roma cristiana educò questa generosa pianta per  molti secoli, e la crebbe a maravigliosa eccellenza; la quale  non venne meno, finché l’opera materna di quella venne  accettata e riconosciuta, e la nazion francese, per via del  principe che la rappresentava, si gloriò di essere la  primogenita della Chiesa e d’Italia, Ma quando ella credette  di poter riposare in sé stessa, e troncò le radici che  all’antica madre la rappiccavano, e volle far le veci di questa  a pro dell’universale, i fatti mostrano quanto l’effetto abbia  risposto alle promesse e alle speranze. E, per Dio, qual è il  primato, che la Francia esercita da un secolo in qua? Forse  è tale, ch’ella debba onorarsene, e gli altri popoli abbiano a  portargliene invidia? Quali sono i miracoli, che ha operati?  Quali benefizi, che ha porti, e i salutevoli frutti, che ha  recati nel mondo? Voi medesimi confessate che la  dominazione morale della Francia ha guaste o spente le  lingue, le lettere, le instituzioni, i costumi, il senno, la  religione e il genio nazionale degli altri popoli, e osate  lodarla di tali opere, argomentando la bontà e la giustizia  delle sue pretensioni dalla grandezza dei mali, che hanno  causato? Bella maggioranza, che muta i colti in  deserti, le città in ruine, le lingue in gerghi, le scuole in  armerie, le chiese in postriboli, la libertà in servaggio, e la  soda cultura in un’azzimata e ciarliera barbarie, che ha solo  le mostre dell’incivilimento! Questo è il primato dei  conquistatori, che signoreggiano, devastando e struggendo.  Il vero primato vuol essere positivo, non negativo, e dee  migliorare non peggiorare, conservare non distruggere,  edificare non demolire; dee esercitarsi a poco a poco coi  pacifici influssi della persuasione, che illumina e muta in  meglio radicamente gli spiriti ed i cuori, non colle trame che  ingannano, colle lusinghe che corrompono, colle malìe che  affatturano, colle ciance e colle frasche che sulluccherano  senza produrre effetto durevole, colle armi e colla violenza  che spiantano il buono col reo, e sperperano l’eredità del  passato, senza provvedere ai bisogni dell’avvenire. Ora la  Francia, da che volle recarsi in pugno il maneggio, e  l’indirizzo delle cose europee, non esercita pur l’ombra di  questa signoria morale e salutevole, già posseduta dagli  Italiani; i quali, per ripigliare il loro grado, non hanno da  esautorare altrui, ma solo da ricogliere l’avito scettro caduto  a terra e lasciato, in abbandono, ponendo fine  all’intellettuale anarchia, che travaglia da ben tre secoli i  popoli civili.</p>
<p>	La Francia non può contendere all’Italia questa insigne  prerogativa sotto alcun pretesto locale, etnografico o  religioso. Rispetto alla sua postura, essa è come un  edifizio, che ha per base le montagne più eccelse, o quasi  una pianta, le cui barbe sono le Alpi, e il fittone è  l’Appennino, che si sprolunga a meriggio nella penisola, e  va, digradando, a morire nel mare. Conciossiaché la distesa  orizzontale del globo si può verticalmente rappresentare,  come il Caf degli Orientali, o il Purgatorio dantesco, cioè  quasi un altissimo monte, le cui falde si sprofondano nelle  acque, e le cui cime si dileguano fra le nubi; onde a questo  ragguaglio il nostro emisfero è figurabile da due piramidi  contrapposte, che colle loro basi si combaciano nei tropici, e  nei poli contrariamente si appuntano. Il dato, che sostiene  ciascuna di queste moli è un altopiano, turrito e crestato di  monti, che a guisa di merli o di guglie gli fanno orlo e  corona. Così tutta l’America posa sulle Cordigliere, che  corrono da ostro a tramontano e si radicano nel Pacifico;  dove che la base del nostro emisfero va da ponente a levante,  e consiste in quella zona sporgente e bitorzoluta di gioghi e  di picchi, che dalle Alpi si stende sino alla Cina, ed a punta  di molte penisole, cioè della Spagna, dell’Italia, della  Grecia, dell’Asia minore, dell’Arabia dell’India e  dell’Indocina, s’immerge e s’incardina nel Mediterraneo e  nell’oceano australe. Su questo gran rilevato posano l’Asia e  l’Europa spandendosi a settentrione in minori alture o  costiere e in vastissimi rispianati; e siccome nella prima di  queste regioni il Tibet e l’Imalaia che è la più alta giogaia  del mondo, formano il punto centrale della detta  fascia, nel quale il risalto è maggiore, così le Alpi  elvetiche sono il nodo montuoso, che serve di piedistallo  alle grandi vallate europee del Danubio e del Reno. Il  sistema alpino, avendo il suo ganglio principale nella  Svizzera, si conficca e s’imperna nel mare mediterraneo,  mediante la cuspide della penisola italica e il filone degli  Appennini, come l’asiatico Imavo proietta le sue radiche  nell’oceano indiano per mezzo dei Vindii e delle Gate. Per  tal modo quella centralità politica, che assegnammo  all’Italia, si riscontra colla geografia fisica di tutto il globo, e  la virtù, creatrice della stirpe italiana si ragguaglia colla  natura del paese da lei occupato; il quale è quasi il bulbo,  occultato nelle viscere della terra, a cui converge il resto di  Europa, e donde essa trae la consistenza e la vita, come dalla  salda tempra del ceppo pelasgico s’informano ed avvivano le  altre schiatte. Il che si verifica specialmente nella Francia, la  quale, addossata all’Italia, ha bisogno dei pensieri e degli  spiriti italici per vivere e fiorire; onde nacque ab antico la  sete celtica di conquistar la penisola, e l’impotenza di  assodare il conquisto. L’avidità prova che il connubio  d’Italia è necessario alla salute e ... felicità della Francia:  l’inettitudine dimostra che appartiene al primo di questi  paesi l’influir moralmente nel secondo, non al secondo il  signoreggiare sul primo, che l’unione delle due stirpi non  dee essere fondata sulla forza gaelica, ma sulla paterna  autorità romana, e che gli antichi Galli e i moderni  Francesi, travolgendo quest’ordine naturale, e ricorrendo alla  conquista ed al sangue, somigliano a quei barbarici amanti,  che aspirano col ratto e colla violenza all’amore delle loro  belle. Passando poi dal sito al genio nazionale ed al sangue,  trovansi le medesime proporzioni; ché l’indole antica de’  Gaeli e de’ Cimri, sopravvivente nei Francesi d’oggidì,  non ostante le mischianze romane e germaniche, sottostà  per molti rispetti a quella dei popoli pelasgici. Non si  potrebbe certo, senza ingiustizia, disdire molte doti della  mente e dell’animo pregevolissime; quali sono perspicacità  e prontezza d’intelletto, chiarezza d’idee, facilità,  disinvoltura e leggiadria di espressiva, attitudine ad  appropriarsi i trovati degli altri, ad universaleggiarli, ad  esporli con perspicua nitidezza, e a renderli utili, mettendo  in arte ed in pratica le speculazioni. Trovi in essa brio,  vivacità, coraggio, impeto, magnanimità ad imprendere  cose grandi, audacia ad osare cose difficili, celerità di  esecuzione, e nei primi moti spontanei nobiltà e  generosità di sentimenti. Ma questi pregi sono  contrabbilanciati da difetti non piccoli, e il temperamento  che ne risulta è tale, che non se può cavare alcun utile  costrutto, se il popolo così condizionato vuol esercitare la  signoria e l’indirizzo supremo delle cose umane. Il quale  richiede principalmente due virtù, che mancano ai  Francesi, cioè vena inventiva congiunta a profondità  tenacissima ed indomita nel giro delle operazioni. I  Francesi, quanto sono abili a immedesimarsi le altrui  invenzioni, a manipolarle, ripulirle, esporle e  cavarne partito, tanto poco riescono a trovare da sé. Si  riandi la schiera dei grandi creatori negli ordini  dell’immaginazione, e dell’intelletto, e si vedrà che il  maggior numero di essi non appartiene alla Francia; i cui  poeti sono ingegnosi imitatori delle lettere antiche e  moderne, ma non ve ne ha forse un solo, che per l’estro  inventivo a Dante all’Ariosto, al Tasso, al Shakespeare, al  Milton, al Byron, allo Scott, al Cervantes, al Vega, al  Calderon, al Goethe, al Manzoni, si possa paragonare. Il  più singolare e perfetto dei gallici verseggiatori è, senza  dubbio, il Lafontaine, e copiosissimo è il Voltaire; ma  quegli è veramente grande e pellegrino solamente nelle  favole, e questi in certe composizioncelle leggere; generi  ristrettissimi. Gli scrittori del secolo diciassettesimo sono  eccellenti più tosto per una certa squisitezza di gusto e di  giudizio, che per la sostanza delle loro fantasie, e la novità  dei loro concetti. La loro immaginazione è come la lingua;  ottima nell’analisi, nei particolari, nelle minuzie, negli  atomi, nei tritumi, nel sindacato fino e sottile dell’animo  umano; ma non sa alzarsi alla grandiosità e vastità della  sintesi, e al mondo ontologico delle idee e dell’universo.  Quindi sono eccellenti nella commedia; non già in quella  di Aristofane e di Plauto, che si scosta, occorrendo, dalla  vita reale, e spazia alla libera nei campi dell’immaginativa,  ma di Terenzio e di Menandro, avvezza a non levarsi da  terra, paga di ritrarre al vivo gli affetti del cuore umano, e  avente verso l’altra specie di componimento presso a poco la  stessa proporzione del romanzo verso il poema epico.  Perciò valgono assai meno nella tragedia, che tiene molto  dell’ideale, son mediocri nella lirica e nulli nell’epopea; e  quando tentano di poggiare a tali altezze sproporzionate alla  capacità loro, cadono nel tronfio, nello sforzato, nel  ridicolo, come si vede nei drammaturghi e negli epici  spaccamonti della nostra età. Il solo ramo della letteratura,  in cui la Francia siasi accostata molto da presso al segno  della perfezione, è l’eloquenza, specialmente sacra, come  quella che ebbe origine immediata dalle inspirazioni  bibliche e cattoliche. Ma il divario, che corre fra la facondia  del Bossuet, del Pascal, del Massillon, e quella dei giorni  nostri, è così smisuratamente grande, che esse paiono  appartenere a due lingue e a due nazioni diverse; e non che  giovare ai difensori della maggioranza francese, prova  all’incontro che la Francia non può veramente primeggiare  in alcun genere, se non quando sente modestamente di sé  medesima, e riconosce gli augusti privilegi del seggio e dei  popolo principe.</p>
<p>	L’ingegno francese ebbe uomini segnalati nelle fisiche e  nelle matematiche, come quelle che versando sopra dati  quantitativi, sottoposti all’esperienza od al calcolo e  connaturati specialmente all’analisi, si conformano da  vantaggio alle disposizioni naturali di quello. Bisogna però  notare che questo modo scientifico, incominciato col Fermat  e col Pascal, fu al tutto cattolico nella sua origine, e  benché poscia il suo principio cessasse, si conservò per  qualche tempo in virtù dell’impulso dato agli spiriti, e della  ricca suppellettile dei nuovi veri, che loro si affacciava, ma  le scienze osservative e computatrici non possono durare a  lungo, se non sono animate, sorrette, promosse dalle dottrine  ideali, né per quanto siano nobili e belle, costituiscono la  cima del pensiero umano, versante nel soggetto della prima  formola, e appartenente in ispecie al processo operoso della  sintesi. Tanto che favorite e secondate dal genio religioso  del secolo diciassettesimo, e dall’esempio di Galileo, queste  discipline si sostennero durante alcune generazioni, per  virtù del moto impresso negli ingegni dalle facoltà più  nobili, ma ora cominciano a scadere; e fra i vari sintomi  cospicui della loro presente declinazione noterò solo  l’angustia di spirito, per cui molti dei loro cultori non  intendono e quindi sfatano e deridono i temi estrinseci agli  studi, onde s’occupano abitualmente. Questo è un sintomo  di pessimo augurio, perché l’intolleranza speculativa della  mente arguisce un certo infiacchire nelle sue potenze, e  mostra che l’instrumento subbiettivo del sapere non è più  proporzionato all’ampiezza obbiettiva della natura e dello  scibile. Un altro indizio di scadenzaé l’odio  assoluto e irragionevole delle ipotesi, come sussidio, e dei  sistemi, come apice scientifico; odio così dominante nelle  compagnie scientifiche di Parigi, per molti titoli del resto  stimabilissime, che potrebbe dare ampia materia da ridere, se  l’empirismo e la carestia delle grandi scoperte, che ne sono  l’effetto inevitabile, non dessero giusta cagione di timore agli  amatori della civiltà e della scienza. Quanto alle dottrine  speculative, che si fondano principalmente nel magistero  sintetico, nella virtù contemplatrice e divinatrice dello  spirito, la Francia moderna ha un nome illustre, cioè quello  del Malebranche; il quale, nudrito dell’antica sapienza  cattolica, è così poco francese, ch’egli è forse l’autor di  filosofia men letto nella sua patria, anche da quelli che  professano questa scienza o mostrano di professarla. La sola  parte, in cui gli scrittori francesi più recenti abbiano  arricchita per qualche rispetto la scienza razionale, è la  psicologia sperimentativa; la quale occupa soltanto un grado  secondario, e disgiunta dall’ontologia, come oggi si usa, non  può essere che imperfettissima. Ma benché questo difetto  d’idealità discopritiva sia stato proprio della stirpe celtica in  ogni età, ci fu un tempo, in cui essa abbondò di  scrittori, che miglioravano, dichiaravano, abbellivano gli  altrui trovati, e nel pubblico studioso li diffondevano. Al che  conferiva la naturale loro attitudine a generaleggiare le  cognizioni; facoltà, che molti confondono colla sintesi  creatrice, quando ne è differentissima, e si fonda  nel processo induttivo e analitico. Ma questa potenza non  giova, anzi pregiudica, se non è preceduta, guidata,  informata dallo studio minuto ed esatto dei concreti e dei  particolari; impossibile a farsi, senza tempo e pazienza. Ora  siccome questa virtù, generalmente parlando, non abbonda  al dì d’oggi nei vivaci e spiritosi nostri vicini, la loro  maestria nell’universaleggiare si esercita a discapito della  profondità e sodezza, generando una scienza inesatta,  leggera, superficiale, spesso falsa, sempre presuntuosa, e in  tanto peggiore della schietta ignoranza, in quanto aggiunge  ai titoli di questa l’ipocrisia del sapere. Commendare si  sogliono i Francesi come abilissimi a volgareggiare e  diffondere le loro idee; lode assai dubbia, se prima non si  esamina quali siano i pensieri che si spargono, poiché  quando la celerità della diffusione fosse per sé sola degna  di encomio, niuno sarebbe più da commendare di chi porta  la peste in un esercito o in una città. Né io ricuso di  ammettere che molti oggi riescano mirabilmente a far  volgare la scienza, se con ciò si vuol dire che rendano, non  già dotta la plebe, (cosa impossibile a farsi anco dai veri  savi), ma la scienza plebea. Fatto stà, che vi sono due sorta  di cognizioni, le une popolari, che sono necessarie o almeno  utili e dilettevoli a tutti, né superiori alla capacità dei  più, qualunque sia l’ingegno e la professione loro; e queste  si vogliono propagare con tutte le industrie possibili. Ma le  altre, che io chiamerei scientifiche, perché costituiscono la  parte più sublime delle dottrine, appartengono solo ai dotti  di professione, e debbono essere tenute fra i limiti  dell’insegnamento acroamatico, chi non voglia guastarle;  stante che niuno può accomodarle altrimenti alla volgar  sufficienza, che troncandole, svisandole, e togliendo loro  ciò che ne fa il pregio e il profitto. A questa mania di  ridurre tutte le scienze, anche più ardue, a manicaretti ed  intingoli di gazzette, conversazioni, dizionari, o per dir  meglio metterle in moneta, (giacché il lucro è l’ultimo fine  di tali imprese, qualunque sia l’altezza e la purità dei fini,  che si ostentano nei proemi e nei programmi), si dee  attribuire la stessa forma estrinseca, e lo stile delle opere,  che si scrivono. Le quali per la più parte vanno tutte a  ritaglio; opuscoletti, miscee, saggi, frammenti, brani,  articoluzzi di enciclopedie e di giornali, e altre simili inezie,  che rompono le giunture della scienza, e la spogliano  necessariamente di ogni forza e tipore. La locuzione, che è  il volto del pensiero e il ritratto fedele del pensatore, è per  lo più degna di tali opere; cioè impropria, fiorita,  saltellante, leziosa, slombata, e tale insomma, che indica la  poca levatura di chi scrive, e di chi può leggere tali scritti  pazientemente.fosse lecito il giudicare di una nobile nazione dallo stato in  cui si trova, senza aver l’occhio a ciò che fu in altri tempi, e  a ciò che può essere per l’avvenire, la Francia letteraria,  eunuca e millantatrice, potrebbe paragonarsi a quegli antichi  sacerdoti gallici di Cibele, che mezzi iddii si reputavano,  .Chi attribuisse alla  Francia la prima origine di quegli errori e di quelle ree  opinioni, che ora ammorbano l’Europa, e specialmente  l’Italia, avrebbe il torto; imperocché i Francesi non hanno  inventiva, eziandio nel male; ma essendo forniti riccamente  di quella facoltà, che rende universali, adorna e s’incorpora  gli altrui concetti, essi diedero sempre l’ultima mano agli  errori nati altrove; i quali non sogliono largamente  diffondersi, se non passando per le labbra e sotto le penne di  quelli. Il processo dinamico dell’eterodossia moderna merita  un’attenta considerazione. Due stirpi, la celtica e la  germanica, due popoli, il francese e l’alemanno, furono gli  strumenti del risorto paganesimo e della guerra mossa da tre  secoli contro il deposito del pensiero ideale e del verbo  rivelato, affidato alla schiatta conservatrice e ieratica dei  pelasghi, e in specie al ramo italiano, che è quanto dire ai  Semiti e ai Leviti dell’età moderna. Ma dotate di genio  disforme, esse concorsero all’affetto in modo differentissimo,  e si possono paragonare a due diverse officine, nell’una delle  quali si lavorano i materiali greggi e si dà loro la prima  concia, dove che nella seconda si compie l’alchimia  trasformatrice dell’arte, onde le sue opere ed industrie  condotte a perfezione, e fornite di quell’appariscenza e  finitezza, che le rende gradevoli ed allettative, entrino nel  giro del traffico, si spediscano e si spaccino per le varie  contrade civili. La Germania, come nazione squisitamente  ideale, sarebbe sommamente produttiva, se il suo ingegno,  fosse nudrito e fecondato dalla parola cattolica; ma siccome  le manca questa condizione, la vena che in lei ridonda si  volge naturalmente all’errore, cioè ad un misto  contraddittorio di affermazione e di negazione, nato da una  formola difettiva e fallace. Se non che, per la natura della  loro lingua complicata, panteistica e soverchiamente  sintetica, e per la mancanza assoluta di unità religiosa e  civile, i Tedeschi non sono in grado di dare l’ultima forma  alle loro idee, riducendole a quella generalità limpida e  precisa, e dando alla loro esposizione quel nitore e quella  bellezza, che le rendono facili, popolane, piacenti, e ne  agevolano lo spaccio peregrino. Questo ufficio viene  esercitato dai Francesi, che ci sono disposti mirabilmente  per le qualità del loro, ingegno e del loro sermone; i cui  vizi medesimi giovano a renderlo accetto ed efficace,  mettendolo in proporzione colla debolezza e incapacità del  volgo, cioè dell’universale. Imperocché la maggior parte  degli uomini per difetto di natura, ovvero per mancanza o  scarsità di coltura, non sono in grado di conseguire ciò  che è alquanto aspro e difficile; onde in opera di lingua, di  lettere, di scienze essi preferiscono ciò che va per la  piana e si può acquistare senza una fatica al mondo. In  questo amore della facilità consiste il precipuo divario dei  moderni dagli antichi; i quali, secondo l’uso degli eroi,  aspiravano in ogni genere di cose all’ottimo, al bello, al  grande, ancorché malagevolissimo, e credevano che il  maggior godimento, di cui l’uomo è capace quaggiù, sia  quello che nasce da uno sforzo e consiste principalmente  nell’esercizio operoso delle proprie potenze; laddove noi, a  similitudine del volgo, ci contentiamo del brutto e del  cattivo, purché si possa conseguire senza pensiero e quasi  scherzando o dormendo. Ora bisogna confessare che fra tutti  gl’idiomi del mondo il francese è certamente il più facile,  così per la sua povertà, come per l’ordinamento e  l’andatura slegata, disorganica, floscia, infantile, muliebre,  volgare, e attissima a trasfondere le stesse doti nelle cose  che si esprimono. Alla stirpe germanica si vogliono  annoverare per qualche rispetto eziandio gl’Inglesi, i quali  per via degli antichi Britanni tengono della stirpe gaelica e  cimrica, per opera dei Belgi, degli Anglosassoni e dei Dani  ritraggono del sangue teutonico, e mediante i Normanni  usciti dalla Scandinavia, ma già accasati in Francia,  partecipano ad un tempo del celtico, e del tedesco  legnaggio. In virtù di questa mistura il genio britannico è  interposto fra quello degli altri due paesi, e segna il  momento mediano, per cui passò l’eterodossia moderna,  dall’interiorità germanica sino alla estrinsecazione francese,  mostrandosi religiosa in Lutero, politica in Arrigo, prima di  rendersi filosofica e universale in Cartesio. Così nel lavoro  del pensiero eterodosso, se la Germania fu quasi la nazione  coltivatrice, che ne produsse i materiali greggi, e l’Inghilterra  il popolo travagliativo, che cominciò a metterli in opera, la  Francia, mostrandosi assai meno da questo lato industriosa  che trafficante, diede loro l’ultimo assetto, e gli mandò  attorno, riempiendone tutto il mondo civile. Non si dà  errore, la cui sostanza non sia in lei frutto d’imitazione. Il  gallicanismo nacque dalle dottrine imperiali di Germania, e  passò il Reno già prima di Filippo il Bello; il quale, più  scaltro de’ suoi maestri oltrerenani, vituperò e uccise  moralmente la maestà del Pontefice, invece di farle guerra,  e lasciando il vecchio espediente di contrapporre pastori  intrusi al capo legittimo, cercò con nuova astuzia di fare  del Papa stesso, se così posso esprimermi, un antipapa,  sequestrandolo dalla città santa, traportandolo in  Avignone, circondandolo di una corte profana e corruttrice,  togliendogli ogni indipendenza, e preparando dalla lunga  l’infausto scisma di Occidente. Da Lutero poi nacquero  Calvino e Cartesio, non altrimenti che l’Hobbes, il  Verulamio, il Locke, il Sidney, i deisti e i democratici  inglesi, che trapassati in Francia per opera del Voltaire e  degli enciclopedisti, attuarono le ultime potenze del  Cartesianismo e partorirono quelle dottrine, che testé  ancora sulla Senna signoreggiavano. Oggi all’imitazione  anglicana è sottentrata la tedesca con peggiore  riuscita; perché i cervelli francesi sono assai meno propensi  all’idealità sollevata dei loro finitimi di oltrereno, che alla  positiva indole e alla mezza temperatura speculativa  degl’ingegni della Gran Bretagna; tanto che gli errori spesso  profondi dei primi son divenuti nelle mani dei loro imitatori,  sotto nome di eclettismo, di filosofia progressiva e simili,  una cosa sì gretta, povera, meschina, che non merita alcuna  considerazione.</p>
<p>	 L’ingegno astrattivo e atto a generaleggiare i particolari,  è molto diverso dall’ingegno ideale e sintetico, poiché  l’uno lavora semplicemente sui fatti e l’altro sulle idee si  travaglia. Entrambi sono necessari alla perfezione del  magistero scientifico; ma non possono provare, né ottenere  l’effetto loro, se legittima e salda non è la materia, in cui si  esercitano, vale a dire se i fatti non sono reali, compiuti e  ben circoscritti, se le idee non sono schiette, e purgate da  ogni mischianza eterogenea. Ora siccome in Germania  l’intelligibile è quasi sempre alterato dal sensibile, atteso il  processo essenzialmente psicologico e panteistico del  filosofare, che vi corre; così in Francia la speculazione  empirica, appoggiandosi a una notizia superficiale ed  imperfettissima dei fenomeni, non può dare alle sue  conclusioni maggior consistenza e sodezza, che si abbiano i  suoi fondamenti. Le generalità, che risultano da questo  procedere, tornano pertanto vanissime e destituite di valore  obbiettivo, perché l’astratto, che non si radica sul concreto,  è un castello in aria e un frivolo trastullo dello spirito. Il  sostituire le astrazioni vuote alla realtà e alla concretezza,  è ciò che chiamasi nominalismo; il quale può essere di  tante specie, quante sono le generazioni degli oggetti, a cui  quel folle astratteggiare della mente è applicato. I filosofi  francesi sono oggi nominali in filosofia, in morale, in  politica, in religione, sostituendo in ciascuna di queste  categorie alla viva realtà una chimera dell’intelletto; cioè  alla carità cristiana, una filantropia senza base, senza  regola, senza fine, senza costrutto, che consiste tutta o quasi  tutta nei libri e nelle parole, e dispensa dalle operazioni;  all’amor della patria, quello degli antipodi, onde sia lecito  l’odiare i compatrioti e i vicini, purché si faccia professione  di adorare tutto il genere umano; alle instituzioni antiquate e  connaturate dalla consuetudine, i sogni e i capricci delle  utopie; al Cristianesimo positivo, un miscuglio ridicolo di  tutte le credenze, una larva di fede, senza dogmi, senza  culto, senza precetti, un Evangelio umanitario, impossibile a  circoscrivere, i cui autori, promettendocelo in termini arcani  e generalissimi, ne lasciano la definizione e ne riservano il  godimento ai tardi nostri nipoti. E in tutti questi ludibrii non  vi ha fiore d’ingegno, di dottrina, d’immaginazione: il  paradosso vi è concepito e tratteggiato in modo puerile,  triviale, volgarissimo, e spesso senza alcun sapore di stile,  senza condimento di spirito e di erudizione; tanto che il  fastidio, di tali letture non sarebbe nemmeno  consolato dal riso, se la magnifica petulanza degli scrittori,  che spacciandola da gradassi e da rodomonti, sono tanto  più ricchi di millanterie e di promesse quanto più poveri  di sostanza, talvolta non lo eccitasse. Senza questa insigne  leggerezza, che non trova forse alcun esempio nelle storie,  (salvo per qualche parte nei greci sofisti coetanei di Socrate,  e nei degeneri Taosi della Cina), la presente condizion delle  lettere e della filosofia francese potrebbe paragonarsi a  quella delle dottrine paganiche nei principii del  Cristianesimo. Anche allora i savi di Alessandria, stanchi di  errare nauseosamente di sistema in sistema, e disperati di  trovare la verità in un insegnamento particolare, si  confidarono di poter sortire l’intento, accoppiando l’Oriente  coll’Occidente, e tentando, come oggi si fa, di riunire  insieme, sotto nome di eclettismo le teoriche più  discrepanti. Anche allora queste industrie conciliative non  riuscirono che a comporre un sincretismo indigesto, perché  le contrarietà dialettiche dei vari sistemi non si possono  cernere né armonizzare, se non mediante l’unità  signoreggiante di una dottrina compiuta ed universale, onde  si abbia anticipatamente il possesso. Anche allora si volle  supplire alle positive credenze con un razionalismo  teologico capriccioso, arbitrario, destituito di base  obbiettiva, recando i dogmi rivelati a mistero di semplici  simboli, i fatti portentosi a lenocinio di allegorie e di favole,  e accozzando insieme tutte le religioni; onde Vittorio  Cousin loda Proclo di questo nuovo e universale sacerdozio  da lui esercitato, e non dissimula il proprio desiderio  d’imitarne e di rinnovarne gli esempi

<note place="foot"><p>
	Il sig. Cousin diede non ha guari alla luce un’opera  critica sul testo dei Pensieri del Pascal, preceduta da un  Proemio curiosissimo. In esso, da vero eclettico, fa un  grazioso componimento delle cose più disparate, parlando  di filosofia, di religione, del Descartes, dei Portorealisti, dei  Gesuiti, con un’esattezza e profondità di erudizione, che  diletta e rapisce. Così, per cagion di esempio, egli  confonde il probabilismo teologico difeso da alcuni Gesuiti,  (non da tutti), col probabilismo filosofico di Carneade; il  che è presso a poco come un pigliare l’ellisse, la parabola e  l’iperbole dei matematici per altrettante figure di rettorica.  Egli accusa i Gesuiti di aver voluto fondare la filosofia sullo  scetticismo, e difeso Aristotile contro il Descartes; quasi che  i Peripatetici siano scettici, e non sia appunto il Descartes,  che volle dare alla scienza per base il dubbio universale.  Egli pone il Bossuet e i Portorealisti fra i Cartesiani; dove  che essi sono pieni di proteste contro il Cartesianismo, e  seguono il Descartes solo in quelle parti della sua filosofia,  in cui tale autore, ripugnando ai propri principii, si attiene  alle dottrine anteriori. Egli colloca pure il Malebranche fra i  Cartesiani, senza avvertire che nelle parti ortodosse della  sua dottrina questo filosofo contraddice assolutamente ai  pronunziati di Cartesio, rinnovando in parte il realismo e  l’ontologismo del medio evo distrutti dal suo precessore.  Egli annovera fra i difensori della ragione umana il  Descartes, che ne fu il più gran nemico, spiantandola col  suo dubbio preliminare, e sostituendo all’idea obbiettiva il  senso della propria esistenza; e vuol far credere che i nemici  del caposcuola francese debbano essere scettici, perché si  mostrano soli dogmatici. Egli accusa di scetticismo il  Pascal, sul fondamento di qualche frase messa in carta alla  sfuggita dal sommo scrittore, senza accorgersi che il dubbio  di lui riguardava la cattiva ragione di certi filosofi, e non il  senno naturale, perfezionato dalla religione; e che quando si  giudichi delle basi di un sistema dal suo complesso, nessuno  scrittore fu più dogmatico, che l’autor dei Pensieri. Lo  accusa di poca filosofia, perché burlandosi con gran  ragione del Cartesianismo, egli diceva che <hi rend="italic">tutta la  filosofia non meritava un’ora di fatica</hi>; laddove trovasi  più di vera filosofia in una sola pagina del Pascal, che in  tutte le opere di Cartesio, aggiuntovi anco per soprassello gli  scritti degli eclettici moderni. Tutto ciò che il sig. Consin  dice intorno all’ingegno filosofico e scientifico del Pascal è  così inesatto, che per metterne in mostra gli errori ci  vorrebbe un lungo discorso. Il lettore può vederne un  saggio in ciò che ne ha scritto il nostro Guglielmo Libri  nella
<foreign lang="fra"><hi rend="italic">Revue des deux mondes</hi></foreign>
.
	Il sig. Cousin fa quindi mostra di scolpare la propria  filosofia dall’accusa di panteismo e di razionalismo. Dico  ch’egli ne fa mostra, essendo impossibile che un uomo così  ingegnoso possa credere al valore di tale giustificazione. Le  poche ragioni che allega non sono che la semplice  ripetizione di quelle, che mise in campo altre volte, e che  furono già ribattute; ed egli non proferisce pure una sillaba  per mostrare la validità loro. Tutto il proemio del sig.  Cousin mira, (debbo pur dirlo), a mescere le carte in mano  al lettore: si scorge ch’egli vorrebbe proseguire  tranquillamente l’opera incominciata di sostituir con  destrezza, e senza che altri se ne accorga, il razionalismo  alessandrino e germanico alla fede cattolica. Ma checché  ne pensino i Francesi, questa sua strategia non riuscirà in  Italia, e sovrattutto a Roma.
	Le controversie che ora bollano in Francia, mi obbligano  a replicare ciò che già dissi altrove, protestando di nuovo  che gli errori intellettuali del sig. Cousin non detraggono  punto alla stima, ch’io porto al suo ingegno, alla sua  facondia, al suo animo, alle sue virtù morali civili,  all’illibatezza e generosità de’ suoi sentimenti. Debbo  anche aggiungere, per evitare ogni sorta di complicità  morale con certi scrittori francesi, intenti a disonorare colle  esagerazioni e colle improntitudini la santa causa del  cattolicismo, che biasimando la filosofia frivola ed erronea,  io non fo coro a quelli che confondono seco l’Università di  Parigi, la quale con tutti i suoi difetti, è uno studio  nobilissimo, e una gloria vivente dalla Francia. Non s’aspetta  a un forestiero l’interporre il suo giudizio sugli affari interni  di una nazione; ma mi sarà lecito il dire generalmente che,  al parer mio, chi vuol rimettere in fiore le scadute credenze e  ovviare ai danni delle cattive dottrine, ha un solo modo  acconcio per riuscirvi; il quale stà nel procacciarsi presso  la pubblica opinione coll’ingegno e collo studio la palma  legittima della scienza sopra coloro che ne abusano. Ogni  altro spediente torna inutile e funesto. Inutile perché il  male non è nelle instituzioni, ma negli uomini; funesto,  perché il solo affetto di tali tentativi è l’odio che si suscita  contro la religione e l’apparecchio di nuove calamità  civili.</p></note></p>

<p>.<note place="foot"><p>
<foreign lang="fra"><hi rend="italic">Des pensées de Pascal</hi></foreign>
. Paris,  1843.</p></note></p>

<p>.<note place="foot"><p> Pag. XVIII, XIX, XXV.</p></note></p>

<p>.<note place="foot"><p> Dalla pag. XLII, alla pag. LIII.</p></note>

.Anche  allora, mentre si ripudiava il sovrannaturale vero si dava  accesso a un sovrannaturale falso, e la credulità  superstiziosa teneva dietro alla miscredenza, perché la  natura sola non basta meglio ad appagare lo spirito, che  l’immaginativa e l’affetto dell’uomo. Il mondo romano  scadente ebbe la sua teurgia e i suoi profani taumaturghi,  come l’età in cui viviamo è ricca di magnetizzatori, di  estatici, e non manca eziandio di profeti, se occorre. Chi non  sa le recenti follie dei Sansimonisti? E che meraviglia, se  rinnovato il panteismo dell’antico Oriente, se ne veggono  apparire di mano in mano tutti i corollari, senza escludere  perfino certe opinioni balzane, che si disformano affatto  dall’indole del sentire moderno, qual si è, per esempio,  l’ipotesi bambina della metempsicosi, figliata dal primo  emanatismo orientale? Così gli errori fanno le loro girate,  come i vizi, e dopo un certo tempo ritornano: la sola verità  va esente da questo circuito, perché non invecchia o  tramonta, né ristucca i suoi possessori, e svolgendosi di  mano in mano, accoppia l’attrattivo del nuovo al peso di  un’autorevole antichità veneranda.</p>
<p>	La sterilità inventiva dei Francesi, specialmente nelle  opere dell’immaginativa e nelle scienze ideali, deriva in  parte dalla qualità del loro ingegno, ma è altresì  avvalorata dalla mobilità della fantasia e dell’animo loro.  La fantasia, quando è leggera e volubile, come nella donna  o nel fanciullo, e non profonda, come nei cervelli maschi e  robusti, si svapora di leggieri e non produce nulla, o al più  ordisce certi lavorietti di poca consistenza e durata;  giacché le grandi fatture della poesia e dell’arte vogliono  che l’uomo resti lungamente fisso in un pensiero, e quindi  gran forza d’animo e costanza richieggono. Laonde allo  stesso modo che i discendenti degli antichi Galli sono pronti  ad imprendere cose ardue e grandi nella vita operativa, ma  di rado le compiono, (se non si tratta di quelle che sono di  prestissima esecuzione), perché incontrandosi nel menomo  ostacolo, si stancano, si abbandonano, si perdono d’animo, e  non hanno quel generoso durarla con tenacità di animo  indomito, che solo può darla vinta; nelle imprese  dell’intelletto, i più di essi non si fermano lungamente in  una cosa, non combattono le difficoltà, non si ostinano  contro le malagevolezze, e quindi non isforzano la natura a  rivelar loro i suoi secreti; della quale si può dir quello che  il Segretariato fiorentino affermava della fortuna, che, come  donna, non cede e non arride, se non a coloro che la battono  e con audacia la comandano. Quindi è che in battaglia, se  non vincono subito nell’appiccare la zuffa, sono agevolmente  disfatti, e di rado provano alle riscosse: e nelle opere  d’ingegno riescono intorno a quelle scoperte, che si  affacciano quasi da sé, senza essere cercate, e che per  ordinario son le meno importanti; ma di rado tocca loro la  gloria di quelle, che nascono da lunghe meditazioni. Dico di  rado, proporzionatamente agli altri paesi civili e ai copiosi  sussidi d’instruzione, che si trovano in Francia; la qual certo  si può vantare di alcuni ingegni creatori e supremi, com’è  per esempio il Cuvier, che solo basterebbe alla gloria di una  nazione. Ma discorrendo dei Francesi moderni in generale, e  lasciando stare le eccezioni onorevolissime, io trovo che per  la tempra mobile e leggera del loro spirito, essi hanno una  speciale similitudine.col volgo; il cui difetto  principale è di essere versatile, volubilissimo, e di passare  con facilità mirabile da un estremo all’altro. Perciò non  hanno il torto coloro, che dicono la Francia essere una  democrazia, e democratici spiriti ed affetti ed istinti aver  quelli che ci nascono; ma non so quanto sia invidiabile  questo privilegio; giacché nelle scienze e nelle lettere,  come nella vita civile e in ogni ordine dell’arte e della  natura, la vera potenza è sempre aristocratica. La  democrazia da un lato o non ottiene imperio in alcun genere,  o se la sorte e la forza glielo conferiscono, non sa  conservarlo; e dall’altro lato s’intreccia col dispotismo, sia  perché non può accadere che fra molti eguali e non  disciplinati da un braccio superiore, la ragione durevolmente  primeggi, e perché il principio nei due casi è lo  stesso, cioè la violenza; dalla quale nascono ad un parto la  licenza dei popoli e la tirannia dei loro rettori. La storia  infatti ci mostra che la Francia, dappoi in qua che si  sottrasse alle legittime influenze italiane, ha sempre  tentennato fra quei due eccessi, e sparsa la malefica peste in  Europa, ora tiranneggiandola collo scettro di Luigi e del  Bonaparte, e dando tristi esempi di signoria abusata ai  dominanti, ora sconvolgendola colle rivoluzioni, e  suscitando i popoli contro i principi. La vanità, figliuola  della leggerezza, è anche uno di quei difetti che si trovano  nel sesso, nella età e nel ceto deboli, cioè nelle donne, nei  giovani e nella plebe, e di cui la Francia è fornita, almeno  quanto ogni altra nazione. Da questo vizio nascono  l’egoismo, e la mania di signoreggiare ingiustamente; la  quale, dannosa nei privati uomini e madre di ogni eccesso,  è funestissima nelle nazioni e in coloro che le governano.  Già gli antichi Galli erano invasati dalla sete del dominare  universalmente e d’incentrare in sé tutto il mondo,  senz’avere la moderazione e la sapienza opportuna per  indirizzare le imprese a virtuoso fine, né la prudenza per  conservare gli acquisti. Quindi nacquero le loro celeri e  longinque scorrerie, le rapaci e crudeli devastazioni, le  impetuose e boriose conquiste, accompagnate da subite e  miracolose perdite. E benché ora le apparenze e le parole  siano mutate, benché gli autori e i giornalisti francesi  protestino modestamente di star contenti a una signoria  morale e intellettuale, e torcano con orrore il viso quando  loro si ascrive un’ambizione più volgare, niuno vorrà  essere così dolce di pelo, da credere che una nazione  avvezza per due mila anni a burlarsi in sul fatto di chi porge  fede alle sue promesse, e incapace di moderazione per  natura e per assuetudine, siasi convertita ad un tratto, e  abbomini oggi da senno ciò che appetiva, e potendo tentava  tuttavia ieri. I Romani ebbero pure una simile pretensione;  ma che divario nell’uso dei mezzi, nella elezione del fine,  nella durata e nella grandezza degli effetti! Essi non  chiaccheravano, ma facevano; laddove i più dei moderni  Francesi, ciarlatori per eccellenza, se ne vanno in millanterie  ridicole, che fanno increscere bonamente di loro: e  confondendo il proprio paese coll’universo, chiamano le loro  faccende, cose del mondo; le rivoluzioni loro, rivoluzioni  del mondo; la loro lingua armoniosa e ricchissima, lingua  del mondo; Parigi, (non occorre nemmeno dirlo), capitale  del mondo, e via discorrendo. Da questa preoccupazione  proviene che sovente s’ingannano grossamente delle  condizioni e delle inclinazioni degli altri paesi, e giudicano  a sproposito della natura degli uomini e degli eventi,  credendo che le cinque parti del globo siano rannicchiate ed  accoccolate nella Francia, come gli ottantasei spartimenti  del territorio francese s’incentrano nella loro metropoli. Il  considerare Parigi, come il termometro della civiltà  universale, è ciò che succede in Francia, come il modulo  di quella legge di perfettibilità che governa  l’uinverso, e misurar quindi il cammino che si va facendo  dai vari popoli con quello che si è fatto o si fa dai Francesi,  è il metodo più speditivo per essere e vivere affatto al buio  delle cose e faccende umane. Così, per esempio, molti  fanno giudizio che la democrazia prevalga, che il principato  agonizzi, che il Cristianesimo sia morto universalmente, che  lo stato plebeio e una nuova religione debbano, sottentrare  in tutto l’orbe terracqueo, perché i fatti, da cui si tirano  bene o male queste conclusioni singolarissime, sono più o  men veri, non dico già di tutta Francia, ma della capitale di  essa; laddove ad un savio e giusto estimatore le inferenze  contrarie parranno in parte certe, e in parte assai meglio  probabili. Ciò che induce molti in errore si è il far  giudizio delle nazioni da un certo numero di uomini, che  sono imbevuti delle opinioni francesi, e le pubblicano a gran  romore colle parole e cogli scritti, come fossero  dell’universale. Havvi infatti in tutti i paesi cristiani un volgo  elegante o semidotto, debole d’ingegno, nullo di animo, e  costituito intellettualmente in una perpetua infanzia; il quale  fa professione di pensare, di sentire, di parlare, e se occorre  per fino di stampare alla gallica opere di letteratura, di  politica, di religione, spacciando i suoi prelibati pareri come  fossero del pubblico, e dandosi agevolmente per  rappresentante o delegato della propria nazione. Se si  giudica delle opinioni di un popolo dalle parole di costoro  parrà che tutto il mondo sia infrancesato; tanto più che  essi per ordinario scrivono i giornali, i libercoli, e  parlamentano con maggior sussiego nei caffé, nei ritrovi e  nelle frivole conversazioni. Questa generazione d’insetti è  forse più frequente in Italia che altrove, sia per l’eccessiva  prostrazione degli spiriti nazionali, come per la vicinanza  dei Francesi, e il fresco loro dominio nella penisola;  giacché il servaggio, che irrita i forti, doma, avvilisce,  corrompe i pusillanimi e i codardi, lasciando in essi i  vestigi, e il desiderio della preterita infamia, che sopravvive  nelle loro opere. Ma per quando gl’Italiani abbiano rimesso  dell’antica fierezza, farebbe loro una grave ingiuria chi dalla  eccessiva viltà di costoro volesse misurare la dignità e il  senno di tutta la nazione.</p>
<p>	Attribuendo ai Francesi la mania di signoreggiare e di  concentrare in sé tutto il mondo, e notando la loro poca  attitudine a riuscirvi, non credo di fare alcun torto a questa  nazione nobilissima, anzi mi penso di dar loro una certa  lode. Imperocché le nobili e generose ambizioni arguiscono  molta virtù, presuppongono un vivo sentimento delle  proprie forze, non cadono per ordinario negli uomini  abbietti e mediocri. Che se ciò non ostante io predico i Francesi per inetti ad esercitare quella universal signoria che si attribuiscono, non lo reco soltanto alle imperfezioni del  loro genio nazionale, ma altresì al mancamento di quelle  condizioni obbiettive, fuor delle quali le doti del subbietto,  per quanto siano rare ed egregie, tornano inutili. Aggiudico  anzi all’errore dei Francesi su questo punto  l’intellettuale e morale declinazione, a cui sono condotti in  alcune parti, parendomi che sia accaduto a questa illustre  nazione ciò che avviene in un certo modo ai particolari  uomini; i quali sogliono diminuire i propri pregi  coll’esagerarli, e perdere i diritti, che loro veramente  competono, quando vogliono usurpare gli alieni. Le qualità  naturali del genio francese in sé stesso non son comuni né  volgari, e possono produrre ottimi frutti, quando vengano  governate da un principio superiore, che le temperi, le  informi, e al debito fine le ordini. Dall’aver voluto ripudiare  questo salubre indirizzo nacque lo scadere dei nostri vicini,  e vennero grandemente avvalorate quelle loro taccherelle,  che sono oggimai quasi inseparabili dal concetto della  nazione; perché le buone parti si mutano in ree quando son  male avviate, e il vizio spesso non è altro, che un principio  di virtù svolto e applicato a sproposito. Ora qual è  l’indirizzo obbiettivo, onde abbisogna la Francia per  ristorarsi e fiorire? La parola italiana e cattolica. I Francesi  moderni sono gli antichi Celti, modificati da alcuni innesti  germanici; ma nello stesso modo che gl’incalmi teutonici  non prevalgono al vecchio tronco gallico, così il midollo di  questo è assai meno cimrico che gaelico, perché nella  mistione delle stirpi giapetiche l’elemento più antico, e  quindi più prossimo a quel periodo etnogonico, in cui si  formarono le razze, e che sottosopra si stese dai tempi del  diluvio a quelli di Abramo, suol sempre predominare le  aggiunte e gl’inserti susseguenti. Ora i popoli celtici e  germanici non possono vivere isolati, (giacché la  segregazione è innaturale nei popoli, come negl’individui),  né esercitare le prime parti dell’incivilimento, deputate  dalla Providenza alla schiatta pelasgica, né quindi  partecipare alla civiltà, ed adempiere gli uffici loro commessi, se non ricevono volontariamente gl’influssi della stirpe signoreggiante. Che gl’Italiani siano stati investiti di questo  onore quando con Roma guerriera davano al mondo  barbarico ragione e favella, e quando con Roma cristiana lo  educavano ed ingentilivano per la seconda volta, non si  vorrà negare; giacché i meno modesti fra gli strani ce lo  consentono. Ma ora, dicono essi, il primato è ricaduto alla  Francia, e ragionevolmente, perché lo scettro dee alternarsi  e avvicendarsi fra i popoli, come il raggio perpendicolare del  sole, che scorre per tutti i punti della zona terrestre nel suo  diurno giramento. Questo discorso potrebbe calzare, se si  trattasse di un punto di gelosia e di puntiglio, e venisse  solamente in controversia la nativa capacità delle nazioni.  Nel qual caso io mi guarderei bene dall’ascrivere alcun  privilegio alla mia patria, sia perché mi parebbe di fare  altrui scortesia, e perché tutte le schiatte movendo dalla  stessa origine e mirando a riunirsi di nuovo, le loro  presenti differenze subbiettive non sono tali, che debbano  durar sempre, e non possono stabilire un privilegio perpetuo.  Ma la cosa corre altrimenti, se il titolo principale della  preminenza italiana è obbiettivo,  e dura tuttora vivace e perenne, come le sue prime origini si  occultano nelle tenebre dell’antichità più remota. Questo  titolo primitivo è il verbo pelasgico, che nei tempi  eterodossi costituiva una mezza cattolicità fra i popoli  occidentali, e ora s’immedesima cogli oracoli rinnovati e  perfetti della rivelazione. Imperocché ivi dee essere il  primo motore della civiltà, dov’è il seggio immutabile del  Cristianesimo, s’egli è vero, come è verissimo, che la  religione è la prima molla e la suprema dominatrice dei  progressi civili. A questa ragione si romperanno in eterno i  sofismi di coloro, che contendono all’Italia il primo grado ed  onore; giacché non potranno riuscire nel loro intento, se  non provando che il Cristianesimo è una chimera, o che si  trova fuori del cattolicismo la viva sostanza, e non solo  l’ombra di esso, ovvero in fine che il sovrano movente della  perfettibilità umana alberga fuori delle religiose credenze.  Se v’ha dunque una nazione, che debba pacificamente e  moralmente influire nel resto del globo, ella è senza dubbio  la patria nostra; e chi è cattolico non può dubitarne, né  chi è italiano invanirsene. Imperocché il privilegio, di cui  si tratta, non che essere un onore atto a fare inorgoglire e  vanagloriare quelli che lo posseggono, è un carico, che dee  spaventarli, quadrando in esso l’austera sentenza di Cristo,  che ogni signoriaé un  ministerio di servitù e di sudditanza. Né d’altra parte  avvilisce alcun popolo, e non che nuocere agli estrani, reca  loro infiniti beni e vantaggi, poiché da un canto, lascia  intatta la loro legittima indipendenza, e dall’altro canto  porge ad essi, come vedremo, quei sussidi, onde dipende la  loro conservazione e salute. Che se quando l’Italia è  scaduta, altri cerca di ridestarla col richiamarle a memoria i  titoli indelebili della sua grandezza, i forestieri, non che  averselo per male, dovrebbono rallegrarsene, perché il  serbare un animo grande fra le sventure, e mantenere  costantemente i propri diritti, anche quando non è dato di  esercitarli, è cima di virtù.</p>
<p>	Egli è dunque indubitato che la Francia non può  esercitare né anco religiosamente quella soprastanza, che le  vien disdetta dalle ragioni della sua postura, e da quelle  della sua stirpe. E da che ella presunse di far violenza alla  natura e maggioreggiare fuor di ragione, che n’è avvenuto?  In vece di una signoria fondata nella religione, come quella  che noi esercitammo per tanti secoli a benefizio  dell’universale, ella dominò colla miscredenza; e per mezzo  di Cartesio e del Voltaire ella debilitò o spense nella metà  di Europa il divino retaggio del Cristianesimo.  L’azione sua fu rovinosa e negativa solamente; perché  l’edificare è opera della parola sintetica, che non alberga  fuori della nazione creatrice. So che oggi alcuni Francesi  vorrebbero valersi del cattolicismo medesimo per far regnare  la loro patria nel mondo; voto certamente lodevole, se con  esso si mira a ristabilire in Francia le credenze ortodosse e a  ristabilire con questo mezzo quelle influenze legittime nella  Cristianità universale, che alla patria di san Bernardo e di  san Luigi appartengono. Ma se non appagandosi di questo  savio consiglio, altri vuol far della Francia il centro  intellettuale della cattolicità e quasi il cuore di essa, il  desiderio mi pare più pietoso che considerato, perché il  capo e la corte della religione non riseggono, per quanto io  mi sappia, sul Rodano o sulla Senna. E quando si vollero  trapiantare presso l’uno o l’altro di questi fiumi, non sembra  che la Providenza ratificasse la mutazione, giacché ella  permise che in Avignone la virtù del romano seggio si  oscurasse, e non diede un favorevole rescritto al decreto  imperiale, con cui Napoleone volea sostituire il parigino  Ceramico al Campidoglio ed al Vaticano. Senza che, se al  cielo fosse arriso il concetto di un papa gallico, io sono  inclinato a credere che l’avrebbe effettuato sin da principio,  inspirando a Pietro il consiglio di antiporre Lutezia a Roma.  O piuttosto, siccome l’imperio romano fu preordinato allo  stabilimento del Cristianesimo, io mi penso che se lassù  fossero piaciute le opinioni dei celtisti moderni, la città di  Romolo avrebbe avuto principio e argumento da un Druida e  non da un Lucumone. Se i Francesi non vogliono saperne  più d’Iddio, contendendogli la teleologia della storia e la  sovrana disposizione dell’universo, debbono acquetarsi al  fatto divino, per cui il seggio della nuova fede fu prima  apparecchiato e poi stabilito, in Italia, guardandosi  dall’imitare quei vani Bardi profetanti che la signoria del  mondo dovea passar ne’ Galli ai tempi di  Vespasiano<note place="foot"><p> Tac. <hi rend="italic">Hist.</hi>, IV, 54, 55.</p></note>.  Vaticinio, che si verificò a rovescio, poiché vennero allora  conquise le ultime reliquie del potere druitico; come ora le  superstiti faville del cattolicismo corrono rischio di  spegnersi fra gli assalti ostili od ipocriti di una setta imbelle  per ingegno e dottrina, ma forte di clientele e procacciante, e  il patrocinio di alcuni uomini religiosi, più lodevoli per le  intenzioni che pel consiglio. La vera gloria delle nazioni  stà nel contentarsi dei loro privilegi e non nell’invadere gli  alieni; e la Francia, benché non possa avere l’indirizzo  intellettivo e morale delle cose umane, fu sì riccamente  dotata e privilegiata dal cielo, che non ha da invidiare le  sorti degli altri popoli. Primogenita dell’Italia cristiana, e da  lei procreata, nudrita, disciplinata con affetto e studio  particolare, essa gittò una viva luce fra le tenebre dei bassi  tempi, e concorse efficacemente alla civiltà del  mondo, sinché fu fedele alla sua vocazione. Madre  di Carlomagno, di san Bernardo e di san Luigi, (tre  splendori del medio evo), principale operatrice nelle  Crociate, benemerita del romano seggio, autrice di uno  studio cattolico, che avendo ricevute da Roma le prime  scintille della scienza ortodossa, giovò a diffonderle nel  resto di Europa, essa fu obbligata alle influenze italiane  della sua monarchia temperata, dell’unità nazionale, delle  prime leggi, che a giustizia e tranquillità l’ordinarono, delle  libertà civili, che la prosperarono ed accrebbero, di quei  semi ingegnosi, che la rallegrarono ed ingentilirono. Ma  quando l’opera acattolica incominciata dai principi già  innanzi a Filippo quarto, e dai privati, fin dai tempi di  Abelardo, fu proseguita e compiuta da Ludovico  quartodecimo, da Calvino, da Cartesio, dal Voltaire e dal  Buonaparte, l’azione della Francia divenne esiziale a tutti i  popoli, disfacendo a loro riguardo il lavoro d’Italia; la quale  avea organate le varie nazioni, educando le rispettive loro  indoli, laddove la sua rivale le spense, e spogliatele dei loro  principii plastici, le ridusse a una mole informe ed inerte,  priva di moto, d’anima e di vita.</p>
<p>	Quando una nazione illustre abusa dei doni di Dio,  occupa gli altrui diritti, e diviene strumento di corruttela e di  ruina, pietra d’inciampo e di scandalo, ella è per ordinario  punita dalla sua stessa colpa, secondo la logica penale della  natura e della Provvidenza. Il che si verifica nella Francia  dei giorni nostri; la quale, benché fiorente di ricchezze  naturali, d’industrie, di traffici, abbondante di tutti quei beni  estrinseci che compongono la gentilezza dei popoli civili, e  fornita di un governo, che, se non è perfetto, è certo uno  dei migliori che si trovino in Europa, è scaduta  moralmente, non solo nella opinione altrui, ma, (reo  pronostico), eziandio nella propria, e ha perduto colla  contentezza del presente persino l’ultimo conforto dei miseri,  cioè la fiducia nell’avvenire. I più savi e dotti de’ suoi  scrittori ridondano di queste paure e querele; e quantunque  non dicano tutto ciò che pensano a questo proposito, si  vede che temono la loro patria non sia giunta a quel grado di  vita civile, in cui le nazioni cominciano a declinare e che se  fosse vero, (e io voglio sperar che non sia), se ne dovrebbe  inferire che la Francia è uscita affatto dalla famiglia dei  popoli ortodossi per ricacciarsi nel gentilesimo; giacché le  nazioni cristiane possono ammalare, ma non morire, e  spente in apparenza risorgono, perché la civiltà che le  informa, benché abbia avuta la sua aurora, non può patire  tramonto. L’occidua cultura dei nostri vicini nacque in  politica principalmente da Luigi quattordicesimo e da  Napoleone, nelle lettere e negli studi speculativi da Cartesio  e dal celebre poeta, che levò alto grido nel passato secolo.  Così la rovina della Francia ebbe origine dalle stesse sue  glorie, quando vennero disgiunte dalla norma ortodossa;  imperocché l’ingegno è, come il fuoco, una forza  sterminatrice, se abbandonato al proprio impeto, non  è costretto fra certi limiti e adoperato da provido consiglio.  La potenza della Francia, per opera dei sullodati principi,  che calpestando ogni legge umana e divina vollero  ampliarla, si mutò in servaggio, e aperse l’adito all’insulto  forestiero; come la filosofia, divenuta temeraria e insolente  fra le mani del Descartes, e sacrilega fra quelle del Voltaire,  addusse la speculazione e la poesia francese a quei ludibri  d’ingegno, che oggi la straziano. E non solo la vena del  pensare e dell’immaginare è esausta, ma gli affetti nobili, e  quelle stesse passioni che hanno del generoso e del  magnanimo, sono quasi perdute. L’amor del vero, del bello,  del buono, del santo, e perfino il desiderio della gloria, che  produsse tanti miracoli di dottrina e di gentilezza, alzando al  cielo molti popoli antichi a onta del paganesimo, sono spenti  in quasi tutti i cuori: le scienze e le nobili arti non vengono  oggimai culte e apprezzate, che come strumenti di vanità e  di ricchezza. Anzi l’ambizione letteraria e politica tiene  ancor troppo del grande da poter solleticare la modesta  virtù del l’età nostra; tanto che il parlamento e i seggi dei  governanti sono ambiti soltanto come un mezzo opportuno  di guadagno e di opulenza. Le sole speranze che oggimai  rimangono alla Francia consistono in quelle preziose  reliquie di religione, che non furono distrutte dalla cecità e  dalla perfidia degli uomini, e che culte a dovere dai buoni  potrebbero salvare lo stato pericolante. E vedete che nelle  lettere, nella filosofia, nella erudizione, si debbono per lo  più riferire alle inspirazioni cristiane quelle poche opere,  che ricordano ancora l’antica fama della nazione. Qual è il  filosofo sensista, eclettico, umanitario, che per la novità e  la profondità dei pensieri possa competere col Bonald e col  Maistre, non ostante gli errori e i difetti notabilissimi, che  alterano la bellezza e la bontà delle loro opere? Silvestro di  Sacy non fu il più insigne orientalista del suo tempo? Il  Chateaubriand non è il primo dei prosatori e la miglior  fantasia francese dell’età nostra? Il Tocqueville non è il  più fino e sagace dei politici osservatori? Il Ballanche non  è debitore alla fede dei migliori concetti, che si trovino  ne’ suoi scritti? Ma la benefica efficacia della religione  sull’ingegno e sulla penna non è in nessuno così cospicua,  come in certi autori, che dopo essere stati levati da quella ad  alto segno di gloria, non solo scaddero per averla  abbandonata, ma precipitarono in guisa, che paiono quasi  divenuti altri uomini. Certo chi ragguagli le opere dettate da  alcuni celebri autori, quando erano cattolici, con quelle che  uscirono dalla loro penna, dappoiché non è più mossa e  retta dalla fede, non sarà tentato d’imitare il funesto  esempio, né potrà dubitare che la pietà assennata non sia  la più sicura custodia del letterario decoro, del buon  gusto e del buon giudizio. Sappia la Francia cavar  profitto da tali luttuosi e domestici esempi, persuadendosi  che l’abbandonare i sacri vessilli, onde nacque la civiltà  moderna, è ancor più funesto alle nazioni che  agl’individui.</p>
<p>	Sottratta la Francia al legittimo principato della cattolica  Italia, e introdotta la licenza negli animi e fra le genti, il  disordine si diffuse proporzionalmente in tutte le altre cose,  perché l’usurpazione adduce usurpazione e l’anarchia frutta  anarchia. Onde allo stesso modo che la nazione  secondogenita volle attribuirsi i diritti e gli onori del  maggiorato, la democrazia passò dagli ordini civili  negl’intellettuali e invalse per ogni dove: la plebe oziosa e  attillata ebbe il vanto sugli uomini colti e travagliati, la  ciarlataneria sulla vera scienza, le frivole lettere sulle sode  dottrine, le fisiche e i calcoli sulla speculazione, lo studio  dei fatti materiali su quello dei morali, la filosofia sulla  religione, le industrie meccaniche sulle arti belle, la poesia  descrittiva sulla ideale, lo stile lavorato ad imagini su  quello, in cui le idee prevalgono; e così via dicendo di tutto  il rimanente. Il mondo venne posto a soqquadro e a rovescio  in ogni sua parte; e questo universale scompiglio con  bellissimo vocabolo fu chiamato rivoluzione. Ma nel sistema  de’ cieli diconsi rivoluzioni i giri ordinati degli astri  intorno al centro attrattivo, che regola il loro moto: che se  invece di continuare l’armonico viaggio delle loro ellissi, i  pianeti mutassero verso, e volessero sostituire alla  copernicana e pitagorica monarchia del sole gli ordini misti  o democratici di Ticone e di Tolomeo, qual’è il nome che si  darebbe a questa mutazione del firmamento? Or tale fu  appunto il senno di chi volle sostituir la Francia all’Italia  nella gerarchia etnografica, che è quanto dire alla nazione  regia e aristocratica un popolo inclinato di sua natura,  (secondo che confessano i suoi partigiani medesimi), a  distruggere ogni organismo sociale e parificare gli uomini a  dispetto di natura, sostituendo il caos degli atomi all’armonia  del Cosmo. Lo sconvolgimento totale, che ebbe luogo nello  scorcio del passato secolo, fu in parte l’effetto e il  compimento, in parte il rimedio di un male già molto  antico; poiché l’anarchia intestina, a cui soggiacque un  tanto reame insigne e potente, fu effetto e pena dell’anarchia  esteriore, introdotta da esso in Europa, quando esautorata la  nazione madre, volle farne le veci, assumendo ed  esercitando il giure di quella. Imperocché i popoli cristiani  non sono corpi disgregati, ma bensì altrettante membra di  una sola famiglia, cioè della Cristianità universale, i cui  vincoli essendo riposti nella religione, e non nella politica,  l’indirizzo supremo vuol esserne affidato al seggio della fede  e alla nazione ieratica. E siccome troppo ripugna il voler  medicare il male producendolo e avvalorandolo, errano  coloro che stimano l’Europa dover essere riordinata, e  l’antica fede rimessa in fiore, mediante l’opera dei  Francesi; i quali, se potessero ricomporre il mondo religioso  e politico, ne sarebbero principi e moderatori. I tentativi fatti  sinora a tal effetto fuori d’Italia tornarono inutili; nel che mi  par di ravvisare la mano della Providenza, acciò il lavoro  riformativo non proceda dalle infime regioni, ma dalle  somme, non dal perimetro, ma dal centro del mondo civile e  cristiano. Vano è il credere che l’usurpatore voglia  riconoscere il proprio torto ed esautorarsi da sé medesimo:  vano è lo sperare che dopo aver gustati i tripudi di  un’ingiusta potenza, voglia spontaneamente privarsene.  Eccovi che fra gli scrittori francesi, que’ medesimi, che  hanno meglio avvisata la gravità del male e la necessità  del rimedio si contraddicono, quando discendono ai  particolari; poiché mentre lodano e celebrano a cielo il  cattolicismo, come unica via di salute, vorrebbero stabilirne  il primo seggio fra loro e farne quasi una derrata gallica;  come se ad un instituto cosmopolitico altra metropoli  convenisse, che la città unica e perpetua. Così, per  esempio, Giuseppe di Maistre, che combatte i gallicani in  apparenza, plaude e serve loro in effetto; giacché poco  monta il mitriare la persona del Pontefice romano, quando  gli si recide la lingua, e si predica l’onnipotenza dell’eloquio  parigino. Il Maistre, senza addarsene, tentò di fare  intellettualmente e con buona intenzione ciò che  civilmente e con rara perfidia venne effettuato in antico da  quel Filippo, che traspose in Francia il seggio pontificale.  L’ufficio supremo del Papa negli ordini della civiltà umana  importa quello della città dove abita, dell’idioma che parla,  della nazione a cui appartiene; onde il volere che in Roma  sia il comando, e in Parigi la lingua che lo esprime, le lettere  che lo abbelliscono, le scienze che lo propugnano, le  influenze che lo avvalorano, è un divorzio che non può  durare e una ridicola contraddizione. La Francia ha certo un  nobilissimo ministerio da esercitare a pro delle comuni  credenze; ma esso non consiste nella signoria del pensiero e  della favella. Questa signoria appartiene così  intrinsecamente al sacerdozio e all’Italia, che il volerne fare  un semplice sussidio è uno spogliare il grado ieratico della  sua essenza, e imitare il senno di que’ politici, che si  credono di giovare a un principe nuovo, ampliando oltre  misura e rendendo quasi regio il potere de’ suoi ministri;  come se questo non fosse il migliore spediente per agevolare  l’usurpazione. Non ci dolga adunque troppo per questa parte  il vedere scaduta momentaneamente l’autorità intellettuale  anche dei buoni Francesi; perché questo male è  necessario a partorire il bene, che si desidera. L’Italia è  talmente scorata, talmente serva, talmente avvezza ad  osservare e adorare la Francia, che anche nelle cose della  fede e dell’anima, ella vorrebbe pigliar l’imbeccata da’ suoi  vicini; e non le sa buono il credere all’Evangelio, se non è  traslatato francescamente. Per questo rispetto,  cattolici od increduli, siam quasi fatti ad un modo; e  come nel secolo scorso filosofava, ripetendo le frivolezze del  Voltaire e de’ suoi seguaci, così, non ha guari, facevam  del teologo, abbracciando le esagerazioni del Bonald, del  Maistre, del Lamennais e di altri dottori d’oltremonte. Or  quando si tratta di restituire un potere usurpato al suo  legittimo possessore, questi non s’ha da contentare di  riceverlo, ma dee pigliarselo; perché i diritti tolti non si  ricuperano moralmente, se non da chi è degno e capace di  conquistarli, di possederli e di metterli in opera. Precaria in  ogni caso è la potenza dovuta alla sola generosità  dell’usurpatore. Italiani, voi aveste il dominio spirituale del  mondo, e sta in vostra mano il ricuperarlo. A tal uopo non  dovete dipendere da alcuno, ma solo consigliarvi con voi  medesimi, prevalendovi di quell’ingegno e di quei soccorsi  estrinseci, che Iddio vi ha dati. La vostra autorità sarebbe  un vano simulacro, se la riceveste dai vostri sudditi; perché  niuna signoria è reale, niuna è soda e durevole, se non si  fonda nelle proprie forze. I vostri antenati la perdettero,  perché vollero conservarla colle aderenze e cogli aiuti  forestieri; e avvenne loro ciò che incontra agli stati deboli,  i quali alle milizie ausiliari affidano la propria difesa. Ora lo  stesso accadrebbe a voi, se rimontando in sella, ne foste  obbligati alla misericordia straniera. La sovranità vera e  legittima non ha da far altro che comparire, ed è tosto o  tardi da tutti riconosciuta. Mostratevi principi per ingegno e  per senno, e sarete adorati; perché l’Europa è stanca  dell’anarchia che la travaglia e conscia della sua impotenza,  la Francia è avvilita, l’eterodossia screditata, lo scettro del  pensiero è a terra, e niuno osa ripigliarlo. Ripigliatelo voi,  che già il possedeste per tanti secoli con onore e con gloria,  a salute dell’universale. Né abbiate paura di offendere le  pretensioni degli altri popoli, perché la virtù longanime  vince l’invidia, e ogni potenza, che si acquista senza  concorso di frode e di forza, è abbastanza giustificata dai  frutti che ne provengono, e dalle cagioni che la partoriscono.</p>
<p>	Nello scrivere queste umili pagine non vorrei che alcuno  mi credesse mosso da studio di parti, e non dal puro affetto  del bene e del vero. Non vorrei esser tenuto per un uomo,  che giudichi degli strani appassionatamente, o si lasci  illudere da quell’egoismo nazionale, da quel meschino ed  angusto amore di patria, che ripugnando ai sensi e ai doveri  dell’uomo, offende e contamina quelli del cittadino. Peggio  ancora sarebbe, se altri mi riputasse guidato da personale  risentimento verso i Francesi; i quali non mi son noti per  beneficio né per ingiuria, e ancorché fossero, io non sento  così bassamente di me medesimo, che non mi credessi  capace di antiporre lo schietto amor del vero a qualunque  motivo di avversione o di gratitudine. Imperocché io  protesto espressamente di non appartenere al novero di  quelli che si fan lecito di maledire, vituperare e  calunniare in privato od in pubblico un semplice individuo,  non che una nazione grande e nobilissima. Ciò che mi  muove a scrivere e ad aprire ingenuamente l’animo mio, si  è che io credo di poter farlo, senza mancare alla debita  stima verso gli altri, e di non dilungarmi dal retto e dal vero,  indulgendo alla carità della mia patria. Tanto più che i  miei giudizi non sono fondati nel sentimenti, ma nel  discorso; e non sono frutto di poche e leggere avvertenze,  ma di serie meditazioni, nelle quali ho recata tutta quella  profondità, onde sono capace. spendendovi una buona  parte de’ miei studi e della mia vita. Il parere, che io  esprimo intorno ai Francesi, io l’aveva già assai prima che  la fortuna mi partisse dall’Italia e mi desse occasione di  conoscere più da presso e di assaggiare i nostri vicini;  cosicché l’esperienza altro non fece che maturarlo e  ribadirlo, dandogli una consistenza e tenacità maggiore. Mi  confido che questa protesta sarà creduta da quelli, che  conoscono la mia indole e il mio costume. Quanto a coloro  che non conoscendomi, sentiranno per avventura altrimenti  del fatto mio, me ne darò pace; sapendo che il veder  fraintese le proprie opinioni e calunniate le proprie  intenzioni è la sorte comune di chi scrive, sovrattutto se  egli contrasta a certe dottrine radicate e signoreggianti. Ho  bensì verso me stesso e verso i miei benigni lettori ed il  vero l’obbligo di soggiungere, che combattendo certe  pretensioni della Francia e le sue influenze in Italia, io sono  lontanissimo dal riprovare la concordia politica o una stabile  e particolare alleanza fra le due nazioni, come quella che  potrebbe essere utilissima ad entrambe, e si conforma alle  loro attinenze di sito e di religione, per non parlare di altre  opportunità possibili a sorgere coll’andar del tempo, e col  variare delle condizioni politiche di Europa. Ma acciocché  l’Italia trovar possa nella sua vicina un’amica e un’alleata  utile e fedele, dee guardarsi dall’averla per protettrice, o dal  preterire, comunicando con essa, quelle clausole, che alla  perfetta eguaglianza e indipendenza degli stati richieggonsi.  So che da un mezzo secolo in qua molti Italiani, che si  vantano di amare la patria loro, vorrebbono, per felicitarla,  renderla ligia e vassalla a’ suoi confinanti; e quali frutti  abbia partorito questa politica, la storia ce lo insegna. Che se  io vendico alla penisola il primato morale e civile della  Cristianità, ed esorto i miei nazionali a rimettere in atto  l’indelebile loro prerogativa, non credo per questo di fare  ingiuria ai Francesi, né di pregiudicare al vero loro  interesse; onde nessuno, se ben mi appongo, può dolersene  ragionevolmente. E quando avessi il torto, qual sarebbe  l’effetto delle mie parole, (dato che possano promettersi  qualche effetto), se non quello di eccitare fra i miei  compatrioti una nobile emulazione verso gli altri popoli in  ogni opera di civiltà? Ora l’emulazione, che è la sola  contesa virtuosa, nobile e salutare, che correr possa fra gli  uomini, se è da commendar fra i privati, dee essere ancor  più lodevole fra gli stati e le nazioni. Senza questa  gara, io non veggo come un popolo possa moralmente  giovare ad un altro; non veggo come noi possiamo giovare in  ispecie a coloro, che ci stanno ai confini. Quali sono in  sostanza i vantaggi, che la Francia può ricavar dall’Italia?  Credo che grande e principalissimo sia quello di avere ai  fianchi una nazione generosa e forte, diversa bensì di  genio, di lingua, di costumi, d’instituzioni, ma sorella per le  comuni credenze, la quale partecipi seco i beni della pace, i  profitti dell’ingegno, gli acquisti della virtù, e, occorrendo,  i rischi della guerra contro i comuni nemici. Ma certo l’Italia  non sarà mai in grado di fare altrui questi servigi, se invece  di ripigliare il valore antico, di avere una vita propria, e di  coltivare quegli spiriti nazionali, che sono l’unica fonte delle  opere illustri e degli esempi magnanimi, ella continua ad  essere nel sentire, nel parlare, nello scrivere, nell’operare, in  ogni lavoro di mano e di senno, imitatrice servile e  pedissequa degli stranieri. Un’Italia imbelle, un’Italia  schiava, un’Italia scimmia, un’Italia solamente buona a  riprodur peggiorate, (secondo lo stile dei copisti), le cose  altrui, non so che buoni uffici possa adempiere e che  profittevoli esempi possa porgere. E per parlare solamente  delle dottrine, se gli studiosi di Germania non facessero  altro che copiare e rimescolare e rabberciare, Iddio sa come,  ciò che si scrive negli altri paesi, le lettere tedesche  potrebbero forse recare nella filologia, nella storia, nella  moltiplice erudizione quella utilità, che recano veramente?  Il commercio delle idee, come il traffico delle derrate  materiali, richiede che ciascun popolo abbia le sue proprie  industrie, onde possa, dando ciò che gli soverchia e  ricevendo ciò che gli manca, trasformare e perfezionare i  portati di natura, e permutare a proprio ed a comune  vantaggio i frutti dell’arte. Qual nazione stia contenta a  ricevere dagli altri, senza dar nulla in contraccambio di  proprio e di pellegrino, è improduttiva e quindi inutile. La  Francia odierna ha sovrattutto carestia di sapienza e di  religione; la quale, anche solo politicamente parlando, e per  confessione medesima di que’ Francesi, che meglio  conoscono le condizioni della patria loro, non è, né può  essere altro che la cattolica; come quella, che dall’antica  Gallia fece uscire la nuova, e allevatala a grande studio, fu  cagione nei tempi andati di ogni sua grandezza. Ora di chi i  nostri contermini potranno ricevere i benefici influssi della  fede? Dalla Inghilterra o dalla Germania forse, che  travagliano nell’eresia? O dalla Russia languente in  vergognoso scisma? O dalla Spagna, che va con fastidio  copiando le fole galliche del secolo diciottesimo, e ha  perduto col fervore della prisca fede persino l’ombra de’  suoi miracoli nell’arte, e il meglio della sua poesia pellegrina  e magnifica? La sola nazione, che possa restituire alla  Francia, le avite credenze, si è quella, che gliele diede per  la prima volta e cooperò a stabilirle nel suo seno. Se l’Italia  dunque, conscia della sua gran vocazione, come  creatrice e redentrice dei popoli, si riscotesse dal suo  ferreo sonno, e disdegnando di strisciar con obbrobrio sulle  orme peregrine, fondasse una filosofia concorde coi principii  cattolici, che accoppiasse al pregio della novità quello  dell’antichità autorevole, e consuonasse non meno ai  progressi del secolo che alle tradizioni più venerande, non  sarebbe questo un beneficio atto a meritarle l’universal  gratitudine? E vorrebbero i Francesi ripudiarlo? Vorrebbono  ripudiarlo le altre genti, solo perché offerto da mano  straniera? Ma che dico straniera? La nazione sacerdotale,  onde nacquero di conserva la fede e la cultura moderna,  può essere forestiera ad alcuna parte del mondo cristiano?  Può esser tale agli stati cattolici, che adorano nel Pontefice  il capo della religione? Popoli di Europa, oserete dar nome  di strana e di barbara alla nazione madre, che vi ha generati  e nudriti a civiltà umana e divina? L’oserai tu, o cattolica  Francia, tanto amata da Italia e tanto guiderdonata, e le  renderai questo bel merito per averti ella dato il primo grado  nel concilio dei popoli cristiani, chiamandoti sua  primogenita? La ristorazione d’Italia nel suo pristino onore,  incominciando una nuova era d’incivilimento e di fede,  tornerebbe a salute di tutti; onde la Francia e le altre nazioni  dir potrebbero come Temistocle, che esaltato dal suo nemico  a stato di principe, affermava che avria perduto, se non fosse  stato vinto. Se non che, quando la stirpe progenitrice  racquistasse la signoria morale del mondo, mancherebbero i  vinti, perché la vittoria tornerebbe comune e gloriosa a  tutta l’umana famiglia.</p>
<p>	Non vi ha nazione, che contenda all’Italia l’indirizzo  morale delle cose umane, fuori della francese; imperocché  la Russia, ancor mezzo barbara, non può operar di fuori, se  non col ferro, e meglio ancora coll’oro, colle trame, colle  frodi, e con tutte le arti scellerate ed abbiette, che redò  dall’antica Bisanzio, Spagna e Grecia, spossate, l’una dal  dispotismo cittadino e l’altra dal forestiero di molti secoli,  danno appena qualche segno di vita nel loro proprio paese.  L’Inghilterra, che è senza alcun dubbio la prima potenza  politica dell’età nostra, tiene in pugno il traffico del mondo  e domina i mari, ma non ha alcuna influenza nell’intelletto e  nella moralità delle altre nazioni; anzi è piuttosto  inclinata a riceverla, benché lentissimamente, atteso la  natura degl’isolani in genere e degl’Inglesi in ispecie, restia,  altiera, foresta, caparbia, tenace al sommo della  consuetudine. Quanto alle altre nazioni europee, non ve ne  ha alcuna, io credo, che abbia posseduto quel vanto o aspiri  ad esercitarlo; salvo la Germania protestante, per ciò che  spetta alle dottrine. Imperocché non mancano alcuni de’  nostri, che vorrebbero intedescare la loro patria,  inoculandole la sapienza filosofica e religiosa della patria di  Lutero, come ho già toccato dianzi; onde non sarà  inopportuno l’aggiungere due parole su questo  consiglio. Dico adunque che se dee dispiacere ai  buoni italiani che la penisola soggiaccia alle armi tedesche,  non può gradir loro ch’ella venga signoreggiata dalle idee  germaniche, le quali sono verso le nostrali presso a poco  quello che è il gentilesimo verso il Cristianesimo. La  Germania è una nazione ideale, come l’Oriente<note place="foot"><p> <hi rend="italic">Introd. allo stud. della filos.</hi>, lib. I, cap. I.</p></note>; ma l’Oriente, a cui ora somiglia, non è già il seggio genuino e ortodosso delle origini, che venne per qualche guisa propagginato in Occidente dall’antica schiatta pelasgica, e appieno trapostovi dall’Evangelio, mentre dai tempi falegici sino ai cristiani fu custodito intatto dal ramo  eletto degl’lsraeliti nella marca austrina, che parte quasi  l’Europa dall’Asia, tramezzando fra i paesi del sole ortivo e  quelli del sole occiduo. A questo Oriente primigenio e  semitico sottentrò quello dei Giapetidi asiatici, dai quali si  divulse più tardi la gran famiglia goticoteutonica, che  venne a stanziare nell’Europa boreale; laddove l’altro Oriente  migrò più verso l’ostro e si accasò in Italia con Pietro,  apportatore fra i posteri di Enea dardanide del palladio  cristiano. Così nell’età moderna l’Occidente europeo  rappresenta l’antica dualità orientale ne’ suoi due termini  fra loro distinti; cioè il più antico e ortodosso a mezzo  giorno, sotto il cielo tepido e sereno d’Italia, l’altro a  tramontana in Germania, fra gli orridi stridori e le pruine di  aquilone. Veracente l’idealità germanica è infatta di  panteismo; e la Riforma non fu tanto la pugna della stirpe  germanica contro la pelasgica, quanto la riscossa  dell’orientalismo eterodosso, accampato in Occidente tra i  figliuoli di Odino, contro la fede ortodossa del primo  Oriente, risuscitato e domiciliato in Roma per opera  dell’Evangelio. Questa riazione del norte contro il meriggio,  e della falsa orientalità contro la vera, incominciò  coll’eresia e crebbe col razionalismo filosofico, che serba del  Cristianesimo poco altro che il nome, riducendo i dogmi  ereticali, ma positivi, del periodo anteriore, a vani simulacri  astrattivi, come le riforme panteistiche di alcuni popoli  giapetici recarono a una quintessenza di astruserie  impalpabili il grosso e massiccio emanatismo dei Camiti,  che li precorsero. Lutero, come i figli di Cami e i subentranti  nipoti di Giapeto, corruppe di nuovo le lingue, i sacerdozi,  le credenze e le cogitazioni degli uomini, rinfrescò la  confusione babelica dei pensieri e degl’idiomi, rinnovò la  divisione falegica delle genti, e in vece di ritornare  l’orientalismo germanico ai veri principi e all’unità dei  primi Noachidi, lo ridusse alla scompigliata scissura  coetanea dell’Eberita, e annullò il lavoro conciliativo del  Cristianesimo. Ondeché la nazione tedesca porge ancora al  dì d’oggi l’esempio di uno smembramento politico così  minuto e singolare, che gli stessi frastagli feudali dei bassi  tempi ne perdono. E di vero il panteismo, in cui risiede  l’essenza di ogni eterodossia, divide insieme e  rimescola; giacché la divisione, annullando il buon ordine  e l’accordo, introduce di necessità la confusione; laddove il  cattolicismo, che è l’esplicazione perfetta del principio di  creazione, distingue mirabilmente ed unifica nello stesso  tempo. Quello è la rottura dell’uno, e la mischianza del  diverso o del moltiplice: questo è la distinzione del vario,  l’armonia del plurale, e la sua concordia coll’unità suprema.  La contrarietà di tali note spicca principalmente nel  riscontro della Germania eterodossa coll’Italia cattolica. Ma  siccome da un lato la stirpe pelasgica, anche innanzi al  Cristianesimo, si accostò alle prime credenze, e dall’altro  lato la nazione europea, che tien da vantaggio  dell’eterodossia iranica, è la tedesca, la conversione d’Italia  ai riti evangelici fu ragguagliatamente facile, atteso  l’affinità del genio cristiano coll’italogreco, doveché la  Germania per la ragion contraria penò ad abbracciare le  nuove credenze. Non è già che l’idealità sua ai dogmi  evangelici non l’inclinasse; ma la precisione .e la severità  del simbolo e degl’instituti cattolici al suo vivere sciolto  poco si addicevano, e alle sue mistiche e panteistiche  propensioni ripugnavano; tanto che, anche dopo ricevuto il  battesimo, ella serbò molte vestigie dei vecchi spiriti, e mal  condiscese alle ubbidienze cristiane. Quindi provennero le  controversie fra il sacerdozio e l’imperio; quindi nacque che  molte popolazioni germaniche, e fra le altre la più illustre  di tutte, quella dei Goti, aderì da principio alla setta ariana,  e vi si mantenne per lungo tempo; la quale era un rampollo  panteistico delle dottrine gnostiche, e l’ultima forma del  razionalismo orientale. La lingua e la costituzione politica  della Germania ebbero sempre un genio anticattolico; l’una  ricca e artifiziata, ma vaga e confusa, come il panteismo  originale, l’altra rotta e sminuzzata, come il politeismo, in  cui le dottrine emanatistiche si trasformano. Il che spiega  altresì l’agevolezza, con cui nel secolo sedicesimo la  Germania si ribellò dai vessilli romani, laddove poco  appresso il medesimo tentativo fallì nella Francia, alle  abitudini cattoliche meglio connaturata.</p>
<p>	Questo difetto si trova ampiato ed avvalorato dai  progressi del tempo nella moderna filosofia tedesca; onde  farebbe un pessimo dono all’Italia chi pigliasse a piantarvela.  Il panteismo del Fichte, dello Schelling ne’ suoi primi  scritti, dell’Hegel, e della numerosa generazione dei loro  compagni e discepoli, derivò dal psicologismo di Emanuele  Kant, come il sistema di Benedetto Spinoza da quello di  Cartesio; e siccome la dottrina critica fu prole della  cartesiana, ed esso Cartesio figliuolo di Lutero, da questo  nacque veramente tutta la filosofia tedesca, e l’autore del  criticismo altro non fece che ripiantare sul suolo alemanno  un albero natio e altrove traposto. Così nello stesso modo  che l’ortodossia prima e dopo di Cristo uscì d’Italia e  tornovvi per quel doppio circuito, che dianzi abbiamo  notato; l’eterodossia novella per due simili cieli  nacque dalla Germania, si sparse quindi nel resto di Europa,  e fece al suo nido ritorno. Niuno certo vorrà negare la  pellegrinità, la profondità, la dottrina dei pensatori  tedeschi, i quali spesso rasentano il vero, benché di rado lo  colgano in pieno, non già per difetto d’ingegno o di  rettitudine, (la quale in essi è per lo più specchiata e  squisitissima), ma per la falsità dei principii onde  muovono, e pel fato della logica, inesorabile come quello  delle antiche favole. Perciò quanto lo studio di tali autori  può esser utile ad alimentare il pensiero dell’uomo maturo,  che possiede i veri principii, e sa cernere l’oro dell’orpello,  senza lasciarsi sedurre dalle speciose apparenze, tanto riesce  dannoso a chi non è fornito di queste doti, e ignora quella  dialettica, che dall’errore fa risaltare la verità, come la  natura artefice, imitata dal savio, fa emergere la  conservazione del mondo dal conflitto delle forze  distruttive, e insieme contemperando certi veleni, ne trae  sostanze vitali e salutifere. Oltre che la fecondità dell’errore  non ha lunga durata, e ben tosto manca, come alla vita, che  nasce dalla pugna degli elementi, in breve sottentra la morte;  onde le speculazioni tedesche, dall’Hegel in poi, sono  insterilite, screditate, e tutto ne annunzia la fine o la radical  mutazione. Ora starebbe male al decoro d’Italia, s’ella si  comportasse verso la Germania, come fece rispetto alla  Francia, abbracciandone le opinioni filosofiche quando esse  cominciavano a declinare nel loro proprio paese, e  addobbandosi degli altrui cenci, a imitazione di coloro, che  portano abili manomessi e si vestono dal rigattiere. E non  solo le scienze, ma anche le lettere nostre se ne  risentirebbono, perdendo quel nitore e quell’eleganza che le  distingue, come testé avvenne, quando le nebbie  ossianesche ci parevano più belle del nostro sole, e come  pure accade ai Francesi, da che una donna di molto spirito  v’introdusse il capriccio della poesia tedesca; insegnando a  mutare in un gergo oscuro, intralciato e tronfio, un idioma,  povero sì e debole, ma per lucentezza e discioltura  maraviglioso. Peggio poi sarebbe, se gl’Italiani andassero a  scuola in Germania per ciò che spetta alla religione, e ne  pigliassero in prestanza quel razionalismo, che riduce il  Cristianesimo ad una ipocrita larva, e quanto piace a prima  vista e si confà con quella filosofia, che penetra poco  addentro, tanto è vuoto e insussistente in effetto. E qui,  oltre al danno gravissimo, la vergogna sarebbe maggiore;  imperocché il voler che i Tedeschi rechino a Roma la fede  mi sembra ancor più strano, che non paresse agli antichi il  portar vasi a Samo, nottole ad Atene e coccodrilli in Egitto.  La sola parte in cui le lettere germaniche potrebbero tornare  alle nostre di lodevole emulazione e di non piccolo  giovamento, è la varia erudizione, considerata come storia  raccoglitrice dei fatti, anzi che come scienza indirizzata a  spiegarli. Imperocché, come scienza, l’erudizione si  connette colle dottrine ideali, le quali ogni qual  volta siano viziate dal psicologismo e dal panteismo, sono  inette a partorire una buona e giudiziosa critica edificativa, e  non valgono che a distruggere, involgendo ogni cosa nei  dubbi e nelle incertezze, e facendo in ordine all’archeologia  e alla storia quel medesimo che fanno intorno alla  metafisica, dove la confusion dei diversi e degli estremi  riduce al nulla la realtà universale. Così i principii  panteistici applicati logicamente alla notizia dei dati storiali,  non che illustrarli, gli offuscano, e ne fanno un caos, a cui  ben tosto sottentra un pirronismo assoluto. Ma se gli eruditi  sistematici della Germania incorrono per lo più nell’uno o  nell’altro di questi due difetti, e sono scettici o poeti; la  schiera dei dotti investigatori, raccoglitori e svisceratori di  documenti e di monumenti, in ordine alla storia,  all’archeologia, alla filologia, alla numismatica e alle altre  discipline dello stesso genere, per la pazienza, la sagacità,  la profondità e sodezza di giudicio necessarie in tali  lucubrazioni, può servir di modello a ogni popolo letterato.  E io riputerei felice l’Italia, quando avesse per tal rispetto  molti emulatori della scienza germanica; imperocché per  uno dei nostri veri dotti se ne contano dieci, non dico in  tutta l’Alemagna, ma spesso in un solo de’ suoi piccoli  stati. Il che non si vuol già credere che sia effetto del caso,  o della qualità degl’ingegni, o delle instituzioni politiche;  ma solo dell’educazione letteraria; la quale è per lo più  pessima o nulla fra noi e nella più parte dell’altra Europa.  Dove s’impara bensì l’arte di leggere, o piuttosto  leggicchiare, e quella di serivacchiare in qualche lingua; ma  il magistero infinitamente più difficile di studiare e di  scrivere non s’insegna, che io mi sappia, in nessun luogo,  dalla Germania in fuori, aggiuntovi alcune province di stirpe  e di lingua affine, quali sono l’Olanda, la Svezia e la  Danimarca. Tanto che se in Italia, in Francia, in Inghilterra  si trovano alcuni che studiano da senno e non da scherzo,  essi ne son debitori piuttosto a sé medesimi, che  all’instituzione ricevuta. E a tal effetto essi debbono non solo  contrarre una nuova abitudine, quando son già maturi,  (cosa assai malagevole), ma distruggere l’usanza antica;  perché nella maggior parte delle nostre scuole s’inoculano  ai poveri giovani, invece della scienza, la leggerezza, la  presunzione e l’ignoranza. Ora quanti sono, che possano  vincere le consuetudini inveterate e prese dagli anni teneri,  dando a sé stessi una nuova educazione? Non è dunque  da meravigliare, se i veri studiosi sono rarissimi.  All’incontro presso i Tedeschi, il tirocinio elementare porge  a tutti gl’ingegni un ottimo indirizzo; onde incontrandosi in  una natura non affatto ribelle, produce frutti non mediocri.  Impariamo dunque, lo ripeto, dai generosi Alemanni a  studiare, e volgiamo a nostro profitto le loro portentose  fatiche nella molteplice erudizione; ma guardiamoci  dall’imitarli nelle dottrine ideali, perché in queste la bontà  dei metodi esteriori non basta, se non si posseggono  i veri principii del sapere, intorno ai quali l’Italia non può  essere alunna di nessuno.</p>
<p>	Parrà forse ad alcuni che il primato d’Italia si opponga a  quella egualità, che dee correre fra le nazioni, specialmente  civili e cristiane. Ma facciamo prima a bene intenderci  intorno a questa eguaglianza, esaminando fino a qual segno  ella si riscontri colla natura e colla esperienza; giacché  molti si trovano, che vorrebbero introdurre gli ordini  democratici nella etnografia, come nella politica. Vero è  che costoro sogliono ammettere nello stesso tempo una  diversità originale di stirpi; il che quanto consuoni colla  matematica parità delle nazioni, lascerò ai più ingegnosi  di me il giudicarlo. Io fo professione di credere che tutte le  razze umane provengono da un solo ceppo, e tuttavia  riconosco fra loro una certa diseguaglianza, senza paura  d’incorrere nel paradossastico o nell’assurdo; conciossiaché  la ragione e l’esperienza, (per non parlare della religione),  m’insegnano del pari queste due conclusioni, e mi mostrano  come insieme si accordino. E veramente l’egualità assoluta  non si dà naturalmente in nessun genere di cose; onde  torna impossibile il volerla introdurre e stabilire nel mondo  dell’arte. La sola parità reale, che corre fra tutti gl’individui  e le sottospecie di una sola sorta di esseri, è quella che  riguarda le proprietà essenziali della loro natura, e non  esclude molte varietà negli accidenti; le quali bastano a  statuir fra quelli una certa differenza più o meno notabile  intorno al grado d’influenza e di onore, che naturalmente  loro appartiene e a legittimare in ciò che le concerne il  principio aristocratico. Imperocché dove corre divario di  natura, almeno accidentale, le facoltà e i diritti debbono  diversificarsi in modo proporzionato, e camminare a ragion  geometrica; perché se ad onta di quel divario  aritmeticamente si livellassero, l’egualità materiale e  apparente tornerebbe a disegualità effettiva, come quella  che non risponderebbe alla natura rispettiva degli oggetti; e  sarebbe come se una rozza si pareggiasse ad un barbero, o  un botolo ad un alano; il che non pare che stia bene, almen  fuori dei nostri ordini. La natura crea in ogni specie dei  simili e non degli eguali, se non si ha l’occhio alla sola  essenza degl’individui, ma a tutte le qualità che la  rivestono. Oltre che la parità assoluta, quando pur si  potesse dare, sarebbe una brutta cosa, come quella che  escluderebbe la varietà ordinata degli enti, il loro  gerarchico conserto e l’armonia mondiale; cosicché,  parlando platonicamente, il Cosmo più non risplenderebbe  alla perfezione esemplare del Logo, increato. La diversità e  la diseguaglianza sono necessarie in ogni organismo, come  quello che, importando la riduzione del vario e del  molteplice all’uno, esclude non solo la parità, ma la  similarità e l’omogeneità di tutti gli elementi, che  concorrono a produrlo. Ora i popoli sono verso il nostro  genere ciò che le famiglie e gl’individui verso  ciascun popolo in particolare; tanto che, se la perfetta  eguaglianza non può aver luogo fra i vari componenti di  ogni speciale aggregazione d’uomini, essa non può meglio  trovarsi fra le nazioni, che sono le individualità  complessive, onde consta la umana stirpe in universale. La  quale non potrebbe essere una e ordinata a formare un solo  consorzio, se governata non fosse da un principio di unione  e di concordia, riposto nell’Idea congiunta colla favella.  L’Idea è il principio interiore e quasi l’anima dell’unità e  dell’armonia: la parola n’è il corpo e l’estrinseca  comparenza. La parola arguisce un parlante, e quindi una  lingua, una stirpe, una nazione; tanto che la società delle  genti nell’unità del genere umano non è altrimenti  effettuabile, che mediante la monarchia universale di un  idioma, di un popolo. La qual monarchia, non potendo  essere politica, vuol ristringersi fra i limiti di una morale e  civile influenza; e non dovendo annullare la molteplicità e  varietà aristocratica degli stati, dei sermoni e delle schiatte,  vuol essere posta in una sfera così sollevata, che signoreggi  tutte le cose sottostanti, senza offenderle, impedirle e tor  loro la spontaneità propria. Ora questa sfera eccelsa è  quella della religione; la quale non solo è il movente più  nobile e più efficace, ma eziandio più universale,  giacché la sua azione è tale, che abbraccia tutto il corso  del tempo e tutta l’espansion dello spazio, accoppiando i  confini della distesa e della successione coi margini  dell’immenso e dell’eterno. Nulla è così atto a durare e a  spaziare quanto la religione, che rappresenta l’Idea infinita, e  ha colle cose create le stesse attinenze del continuo  universale, immanente e semplicissimo, col discreto della  estensione e della durata temporanea. Il principio  cosmopolitico per eccellenza essendo adunque riposto nella  religione, il principato morale del mondo dee appartenere al  paese, in cui la fede ha il primo suo seggio, e alla favella  propria di quel mortale privilegiato, che è il senno e la  lingua del Cristianesimo. Or qual è questo paese, se non  l’Italia, che col suo antico e novello eloquio, cioè col latino,  col greco e coll’italiano, che sono i tre rami più illustri del  parlare pelasgico, porse agli oracoli evangelici l’augusta  forma che gli esprime? Qual è quest’uomo, se non il primo  principe cittadino della penisola? E se si aggiunge che da  Roma pagana e cristiana mosse tutta la moderna civiltà di  Europa e col tempo nascerà quella del mondo, chi può  dubitare che all’Italia non appartenga l’imperio morale della  terra? La custodia dell’unità non dee procedere della stessa  causa che l’ha prodotta? Il principio mantenitore può  distinguersi e diversificarsi dal principio generatore? E le  umane faccende nel loro giro ristretto possono elleno  procedere altrimenti che gli ordini universali e divini, dove  la forza creatrice è nel tempo medesimo provvidente e  conservatrice delle sue opere?</p>
<p>	L’unità morale del mondo è certo ancora molto  lontana, benché tutti gli eventi cospirino a prepararla; e  quando debba aver luogo è uno di quei secreti, cui la  Providenza tiene in petto gelosamente. Non così l’unità di  Europa; la quale è tanto più facile ad immaginarsi futura,  quanto che l’istoria ce la mostra nel passato, quasi ridotta a  compimento; cotalché lo scisma invalso da tre secoli si dee  piuttosto riputare l’interregno, che la ruina definitiva della  precedente concordia. La dissoluzione organica nei corpi  misti generalmente procede dal cessare del principio vitale,  che rispetto alla società universale degli uomini risiede  nell’Idea espressa dalla parola ortodossa e ieratica. Perciò  l’unione europea venne meno, come prima mancò in una  parte di essa l’autorità religiosa del verbo romano, e le  influenze civili del medesimo in tutto l’orbe si dileguarono, e  col diffalco della parola guardatrice i concetti ideali si  oscurarono, e i vecchi semi panteistici ripullularono. Tanto  che lo scadere della signoria pontificale verificò la  predizione, che un legato romano faceva ai Treviri e ai  Lingoni nel primo secolo: “ Cacciati (gl’Iddii ne guardino) i  Romani, chi non vede che tutte le genti del mondo si  azzufferanno tra loro? Fortuna e militare scienza hanno per  ottocento anni sì tenacemente questa macchina d’imperio  collegata, che niuno tenterà sconnetterla, che sotto non ci  rimanga ”<note place="foot"><p> Tac. <hi rend="italic">Hist.</hi> IV, 74 <hi rend="italic">Trad. del Davanzati</hi>.  .</p></note>. Parole doppiamente vere e profetiche, se  nell’antica Roma si ravvisa il simbolo della nuova; ondeché  con poche mutazioni si sarebbero potute ripetere ai  discendenti di quegli antichi popoli, quando, or sono  trecento anni, sotto pretesto di esser liberi si ribellarono dal  nome latino. e scompaginarono il mirabile edifizio della  Cristianità europea. “ Cacciati ” si sarebbe potuto dir loro,  “ <hi rend="italic">Iddio ne guardi, i riti</hi> romani, chi non vede che tutte  le genti e <hi rend="italic">dottrine</hi> del mondo si azzufferanno tra loro?  <hi rend="italic">Provvidenza divina</hi> e <hi rend="italic">civile</hi> scienza hanno per  <hi rend="italic">più</hi> di ottocento anni sì tenacemente questa  macchina di <hi rend="italic">spirituale</hi> imperio collegata, che niuno  tenterà sconnetterla che sotto non ci rimanga ”. Il diritto  ecclesiastico, fu nel medio evo la legge comune e il giure  reciproco dei popoli cristiani; onde venne ragionevolmente  chiamato canonico, come regolatore degli ordini di Europa.  Rotto questo vincolo universale di pace, di amore, di  giustizia, di fratellanza, sottentrò nelle nazioni quello stato
<foreign lang="lat">ex lege</foreign>
 ed innaturale di solitudine o di guerra, che i giuristi  moderni chiamano argutamente di natura: la divisione delle  credenze partorì quelle degli animi, delle civiltà e degli  interessi. lo straniero fu di nuovo riputato nemico: rinacque  la dottrina della varietà originale e disparità essenziale  delle stirpi, e con essa il dispotismo, le conquiste, le truci e  violente rivoluzioni; e se con questi disordini non  ritornarono anche in uso l’antropofagia, le caste e la  schiavitù antica, ciò si dee attribuire agl’influssi superstiti  dell’Evangelio, e all’indole della civiltà impressa e  connaturata nei popoli cristiani. Il regresso europeo verso la  gentilità guerriera incominciò appunto, colla Riforma, e  questo concorso ci spiega, perché l’uso degli eserciti fermi  al soldo del principe e la strategia moderna nascessero nel  secolo sedicesimo. Il Machiavelli, biasimando quel modo di  guerreggiare, che si tenne in Italia e altrove nel medio evo,  deplorava spesso la perdita delle armi proprie e dell’antica  tattica romana; e benché le querele fossero giuste, il suo  sadduceismo lo impedì di conoscere ciò che v’era di  buono nella consuetudine da lui ripresa. Imperocché la  ragion delle genti e l’arte della guerra sono due cose  ripugnanti fra loro, quanto il giure e la violenza; laonde non  si possono unire che a scambievole loro danno, e l’una è  sempre in fiore o scadente a rovescio dell’altra. E veramente,  se le nazioni nelle loro reciproche attinenze, fossero  osservanti della giustizia, l’uso della guerra tornerebbe  impossibile, la sua arte riuscirebbe inutile, e a poco a poco  declinerebbe; perché da un lato ogni umano artificio  prospera e si perfeziona, in quanto viene praticato, e  dall’altro lato la pace non è mai rotta, se non quando il  diritto delle genti è violato da qualcuno. Il Cristianesimo,  perfezionando questo diritto già abbozzato dalla gentilità  culta, e sovrattutto dai Romani, scemò l’importanza e la  necessità della guerra, la rese meno lunga e crudele,  micidiale; e sebbene per la ingenita corruttela degli uomini  non sia da sperare che esso debba mai ottenere un regno  perfetto sopra la terra, e abolire ogni traviamento ed abuso,  tuttavia, senza essere utopista né visionario, si può  antivedere un tempo, in cui la carnificina regolare e  strategica dei popoli sarà resa impossibile dal cresciuto  incivilimento, o rarissima. Nel medio evo, quando la  barbarie e la religione erano a conflitto l’una coll’altra, la  guerra era assai frequente e spesso crudele, ma a mano a  mano che i costumi si mansuefecero essa divenne più  umana, e i condottieri parte per utilità propria e parte per le  influenze dei tempi, ridussero i fatti d’arme ad esser  piuttosto avvisaglie e scaramucce, che pugne. Il Segretario  fiorentin osserva che nella battaglia di Anghiari, avvenuta  nel 1440, morì un sol uomo, <hi rend="italic">non di  ferite o d’altro virtuoso colpo, ma caduto da cavallo e  calpesto</hi>; e compiange la debolezza di tali guerre, che  <hi rend="italic">si cominciavano senza paura, trattavansi senza pericolo e  finivansi senza danno</hi><note place="foot"><p> Stor. V. <hi rend="italic">Opere</hi>, Italia, 1813, tom. II.  Pag. 3, 65.</p></note>. Niuno certo vorrà  stupirsi che un uomo, il quale vedeva la mansuetudine de’  suoi nazionali degenerata in vigliaccheria funesta, e mirava  le terre italiane rosseggianti d’italiano sangue, si dolesse  amaramente che i suoi compatrioti avessero perduta l’arte di  uccidere i loro nemici. Ma i tempi incominciati per  la povera Italia con Carlo ottavo erano appunto l’effetto della  rivolta costituzione di Europa e dell’abolito arbitrato  pontificale; durante il quale, la guerra essendo stata meno  necessaria, l’arte di essa scapitò a proporzione. Quando il  Fiorentino scriveva le suddette parole, l’Italia non era più  donna di sé stessa, il seggio di Roma era già destituito  della sua paternità civile, la febbre pagana delle conquiste  e della signoria dispotica riardeva nei principi, e un frate  audace e superbo mulinava nel fondo della Sassonia una  impresa, che dovea spegnere fra le nazioni l’alleanza  religiosa stabilita dal Cristianesimo, e recare al colmo i  disordini, che già rattristavano il mondo. In tale stato di  cose il regno e l’onor delle armi dovea ricominciare colla  paganità rediviva, e l’uso, che ne facevano i tristi, obbligava  i buoni ad agguerrirsi; onde i principi e i popoli italiani  ebbero il grave torto di durarla nella loro mollezza, in vece  di tornare agli studi marziali dell’antica Roma. Il che sarebbe  stato loro tanto più facile, quanto che l’ingegno italiano  non ebbe competitori anche in questa parte, durante il secolo  sedicesimo, e mostrollo, quando fu addetto agli stipendi  stranieri. D’allora in poi l’arte di uccidere magistralmente  fece rapidi e continui progressi sino a Napoleone, che  superò per valor d’ingegno e perizia in questa faccenda tutti  i suoi antecessori; e anch’egli fu italiano, e aguzzò contro la  sua patria il ferro de’ barbari. Io sono inclinato a credere  che il corso ascensivo della milizia europea sia finito col  Buonaparte; imperocché gl’incrementi straordinari  dell’industria e del traffico, e i validi influssi delle classi  dedite a questi due esercizi nei reggimenti di un buon terzo  di Europa, debbono impedire che si rinnovino quei lauti e  continui banchetti di carne umana, che beavano il mondo,  quando le sue sorti dipendevano soltanto dal capriccio  ambizioso di due o tre principi. Ma le Industrie e i commerci  non possono esser l’anima della società, e quando non  vengano temperati e nobilitati da molle più nobili,  adducono gli stati a corruttela ed a morte dopo un breve  periodo di prosperità menzognera; e possono bensì  rallentare lo sfogo, ma non attutir le discordie, né comporre  gli animi degli uomini. Questo sublime ufficio alla fede sola  appartiene, e in virtù di essa a quella nazione, a cui pare  che la natura abbia negate certe materiali dovizie per  ricordarle che la sua vocazione non è meccanica, ch’ella  dee reggere i popoli con lo spirituale imperio,  disciplinandoli alla pace<note place="foot"><p> Virg. <hi rend="italic">en.</hi>, VI, 851, 852.</p></note>,  regnare moralmente coll’ingegno e coll’animo, anziché coi  cannoni e colle macchine a vapore.</p>
<p>	Le divisioni e le subdivisioni del globo in varie plaghe e  zone, come quelle del tempo cosmico in diverse epoche,  allorché rispondono alle condizioni naturali della  geografia e della storia, non si debbono credere fortuite, ed  esprimono quasi altrettante individualità speciali e distinte.  Ora egli è indubitato che l’Europa, non altrimenti che le  altre tre parti continentali del globo terrestre, fa un tutto da  sé e un vero individuo geografico, dotato di unità, di vita,  di organizzazione propria, e cospicuo come tale in tutta  l’istoria. Ma l’Europa ha in oltre una tale unità etnografica,  morale, religiosa, civile, che manca all’Asia, all’Affrica,  all’America; dove le stirpi, le lingue, le religioni, o sono  affatto disformi, o certo assai meno fra lor collegate. E  lasciando stare l’Affrica e l’Asia, nelle quali tal moltiplicità  è manifesta, in America si trova una varietà sterminata di  lingue, che sebben paiano avere certi caratteri comuni,  differiscono assai più fra loro, che le cinque famiglie  indopelasgiche degl’idiomi italogreci, slavi, lituanici,  gotogermanici e celtici. Altrettanto si dica delle stirpi;  perché secondo le più recenti osservazioni, gli uomini  rossastri del nuovo mondo si partono naturalmente in due  razze, l’una delle quali giace verso l’Atlantico dal Canadà  alla Patagonia, l’altra si stende sul Pacifico, occupa  l’immensa giogaia delle Ande, dall’Araucania al Nuovo  Messico, e par che si debba considerare come il residuo  della gran famiglia tolteca. Or fra questi due rami, lasciando  stare le discrepanze notabili di civiltà e di religione, la  convenienza fisiologica è molto minore che fra  gl’Indopelasghi del nostro continente. La sola porzione di  questo, che dal resto discordi, (giacché i Biscaglini,  discendenti degli antichi Cantabri, non sono che un  piccolissimo sciame, reliquia forse dei Camiti, che  occuparono probabilmente una parte dell’Europa australe  prima dei Giapetidi), è quel tratto, che si stende oltre il  sessantesimo grado di altezza polare; tratto, che in Europa,  come nell’Asia e in America, è abitato dalla schiatta  finnicouralica, che fisiologicamente si tiene per propaggine  della gialla. La cagion principale di questa unità europea,  agevolata certamente dalla qualità del paese piccolissimo e  di facile peregrinazione rispetto alle altre parti del mondo, si  dee cercare nell’imperio romano e nel Cristianesimo; il  primo dei quali incominciò l’unificazione di Europa, e la  condusse sino al Danubio ed al Reno; il secondo la recò a  perfezione. Se non che, l’unione politica essendo esteriore e  non penetrando oltre la scorza, gli antichi Romani furono  piuttosto precursori e apparecchiatori della concordia, che  autori, come quella che dee esser opera delle credenze, e  nascere dall’Idea, che è il vero principio organico del nostro  consorzio. Questo principio mancava agli eredi di Romolo; i  quali col loro eclettismo politeistico dando cittadinanza al  culto dei vinti, e col proprio bene o male accozzandolo,  riuscirono a comporre un caos spaventevole; ma se il  guadagno fu poco, la perdita fu molta e grave, perché  questo lavoro sincretico fece loro smarrire il primitivo  dogma pelasgico. in cui era riposta la loro forza, e  donde nacquero i primi e più eroici successi della  repubblica. L’eclettismo non prova meglio in religione, che  in filosofia, in letteratura o in qualunque altra opera  dell’ingegno; perché esso lavora per via di semplice  aggregamento, e non di assimilazione organica: va dal  difuori al didentro e non viceversa: procede per analisi e per  addizione, non per sintesi generativa e per moltiplicazione; e  al più consegue un’euritmia morta, estrinseca, matematica,  architettonica, come quella che si vede nei corpi  cristallizzati, non un’armonia intima, viva, dinamica,  musicale, come quella degli animali e dei vegetabili. Al  contrario il Cristianesimo, (nel quale a cercarvi cent’anni  non troveresti fiore di eclettismo, se non sei eclettico tu  stesso), procedendo organicamente e a priori, rifece di  pianta il pensiero europeo; e sortì in effetto col verbo  religioso ciò che i Romani avevano tentato inutilmente col  giure e coll’eloquenza. L’unificazione morale e civile di  Europa fu dunque per ogni rispetto opera italica e romana;  giacché preparata da Roma gentile e guerriera, venne  adempiuta effettualmente da Roma cattolica e pontificale. E  siccome ciò che è principio negli ordini del tempo lo è  altresì nel giro delle operazioni, e il primato logico  s’immedesima col cronologico, l’Italia viene ad essere per via  di Roma il principio organico dell’unità europea, la forza  produttrice, motrice e conservatrice della medesima. E per  via di lei s’individua, s’incarna questa colleganza  etnografica, e l’unione in unità si trasforma; perché  l’assembramento di molti esseri individuali non è che in  modo morale e collettivo, quando l’unità è astratta  semplicemente, non ha stato né forma di concretezza, e non  sussiste in una persona viva e reale. Laonde, come uno stato  politico non è uno e individuato veramente, se non si  personifica in un uomo, sia questo principe, doge,  presidente, consolo, gonfaloniere o pontefice; così quella  lega di nazioni, che chiamasi Europa, non può avere  individualità effettiva, se non s’incorpora in un popolo  principe, che sia verso quella confraternita di genti ciò che  è rispetto ad ogni governo particolare colui che lo  rappresenta. Il solo divario che corre fra la personalità  propria dei singoli stati e quella delle alleganze  etnografiche, si è che la prima è politica, e la seconda  religiosa solamente; giacché, se l’individualità collegativa  di più nazioni in un solo corpo fosse dello stesso genere,  che quella di ciascuna di essa in particolare, l’una sarebbe a  conflitto coll’altra, e i vari popoli si confonderebbero in un  solo, ovvero la loro unione si romperebbe, secondo che  prevarrebbe questo o quello dei due principii. Ora la  confusione panteistica di tutte le nazioni in una sola, e il  loro politeistico segregamento ripugnano del pari alla natura  degli uomini e del mondo; perocché l’unità e la varietà  essendo egualmente richieste per costituir l’armonia, il  genere umano non sarebbe bene ordinato, sia che  tutte le complessioni nazionali, le lingue, le lettere,  le instituzioni mischiassero insieme, sia che sciolte da ogni  vincolo comune, stessero appartate, o fossero a tenzone fra  loro. La vita di uno stato, cioè l’esplicazione dinamica  delle sue potenze, non è possibile, senza due condizioni  principalissime, che sono l’indipendenza politica, e la  dipendenza religiosa, la prima delle quali costituisce la  personalità propria di ogni azione in particolare, e la  seconda forma la personalità comune di tutti i popoli in  universale. Senza autonomia politica un popolo non può  far nulla di grande, come senza spontaneità e libertà  privata un individuo non può mostrare le sue forze e dare  un saggio proporzionato del suo valore. Ma come  l’immunità civile dell’individuo gli tornerebbe funesta, se  non fosse frenata dalle leggi, e allo stato politicamente  soggetta, così l’indipendenza delle nazioni in vece di  conferire al loro perfezionamento, gli si attraverserebbe, se  non fosse temperata e governata dalla potestà spirituale  della religione; tanto che nei due casi l’autorità moderatrice  è condizione necessaria e guarentigia di libertà. Il  Tocqueville osserva con esquisito accorgimento che quanto  più un popolo è libero, tanto più ha d’uopo di fede e di  autorità religiosa, che scusi gli altri freni e contrappesi la  civile larghezza delle sue instituzioni<note place="foot"><p>
<foreign lang="fra"><hi rend="italic">De la démocr. en Amér.</hi></foreign>
, part. I, chap.  IX; part. II, chap. V.</p></note>; e siccome il  cattolicismo è il magisterio più autorevole ed efficace che  si trovi in opera di religione, egli ne conchiude che gli stati  liberi han d’uopo sopra ogni altro di esser cattolici

<note place="foot"><p>
<foreign lang="fra">“Lorqu’il n’existe plus d’autorité en matiére de  religion, non plus qu’en matiére politique, les hommes  s’effrayent bientôt à l’aspect de cette indépendance sans  limites. Cette tout remue dans le monde des intelligences, ils  veulent, du moins, que tout soit ferme et stable dans l’ordre  matériel, et, ne pouvant plus reprendre leurs ancienne  croyances, ils se donnent un maïtre.
	Pour moi, je doute que l’homme puisse jamais supporter  à la fois une compléte indépendance religeuse et une  entiére liberté politique; et je suis porté a penser, que,  s’il n’a pas de foi, il faut qu’il serve, et s’il est libre, qu’il  croie</foreign>
”.
	Si veggano anche gli altri luoghi di questo scrittore  accennati nel testo.</p></note>

. Ora ciò che si verifica nelle nazioni  rispetto agli ordini intrinseci ed i loro instituti, si dee pure  affermare delle estrinseche attinenze, che corrono fra le une  e le altre, e della loro indipendenza reciproca, la quale  traligna agevolmente in guerra o separazione, (che sono le  due condizioni etnografiche, onde venne rotta l’unità  primitiva del genere umano), se non è limitata da  quell’unica cosa, che può legare gl’individui ed i popoli,  ciascuno verso sé stesso, e rilegar tutti insieme, senza  detrimento della loro libertà. La religione infatti riunisce  gli uomini e governa la civiltà loro, indirizzandone l’azione  mediante il pensiero, e operando sulle volontà libere  coll’efficacia dell’Idea e coll’esercizio della ragione.  L’individualità dell’Europa, il principio del suo organismo,  non risultano adunque dall’elemento politico, ma bensì dal  religioso; non riseggono in una nazione potente, industriosa  e guerriera, ma in un popolo sapiente e sacerdotale, e non  dipendono dai rettori politici di questo popolo, ma dal suo  capo ieratico, dotato di un’immensa autorità morale, ma  sprovveduto di forza e delle altre condizioni, che potrebbono  mettere in pericolo la libertà del mondo. Il Papa è la  personalità civile di Europa, come quella d’Italia, e il giure  cattolico costituisce la vera ragione delle genti; onde  il corpo delle nazioni organato da questo principio, ha un  nome religioso e Cristianità si appella, la quale al dì  d’oggi, rotta l’unità del principio organico, che l’animava e  la costituiva, ha perduta coll’unione la vita, e  (collettivamente parlando), non è più che un cadavere.</p>
<p>	Il vocabolo di Cristianità esprime l’armonia civile e  mirabile del mondo ortodosso, effigiata sul doppio tipo del  Cosmo e del Logo, e animata dall’Idea creatrice, come quella  di Pagania, usato dai nostri poeti, significa la confusione, e  la licenza dei popoli eterodossi; i quali rappresentano il  caos, cioè la negazione di esso Cosmo, e importano lo  sconvolgimento della formola ideale e suprema. Ma ogni  armonia è aristocratica e presuppone una gerarchia di  nature, di facoltà, d’incumbenze diverse, indirizzate a uno  scopo unico; tanto che le varie nazioni possono solo essere  armonicamente unite, in quanto a ciascuna di esse è  affidato dalla Providenza un ufficio speciale.  Dall’adempimento di tali carichi dee risultare l’Ultimo, della  storia, e la teleologia del globo terrestre; onde, benché  svariatissimi, essi armonizzano insieme, come le varie  condizioni interne ed esterne dei popoli, la loro stirpe, il  genio, la lingua, il clima, il paese, le consuetudini, sono fra  lor collegate con un nodo comune. E benché tutti questi  aggiunti fermino anticipatamente la vocazion naturale delle  schiatte e delle popolazioni, nondimeno la coscienza  riflessiva e distinta di essa non si può aver da principio, se  non mediante l’aiuto dell’insegnamento ideale, e quindi della  nazione, che ne serba più specialmente gli oracoli.  Imperocché, non potendosi ben conoscere le parti senza il  tutto, non si può cogliere il destinato specifico di ciascun  popolo, e l’idea di cui è l’individuazione, senza avere un  concetto generico del tipo cosmico, per ciò che riguarda la  nostra specie e le sue attinenze col globo da lei abitato. La  scienza, che contiene l’esposizione di questo tipo, appartiene  alla speculativa, e può chiamarsi Etnografia razionale; la  quale è una disciplina affatto nuova, e non occupò finora  la meditazione dei savi, benché faccia parte della filosofia  storiale, e ne sia il fondamento. Tuttavia i principii di tal  disciplina si contengono nel verbo cattolico, e sono  governati dalla formola generale di tutto lo scibile; e la  storia ci mostra che il primo indirizzo dei popoli cristiani  nella via che debbono correre fu spesso determinato e  sempre aiutato e promosso da quella nazione madre, nudrice  ed institutrice, che diede  loro colla fede i primi semi dell’incivilimento. Se non hanno  l’occhio a questo originale indirizzo, i popoli, come  gl’individui, corrono il rischio di essere ingannati dall’amor  proprio e delusi dai loro desideri; del che abbiamo un  esempio nei Francesi dell’età nostra, i quali  credono bonamente di essere i primi motori della civiltà,  destinati dal cielo a governare i pensieri e gli affetti  dell’universale. Non è qui mia intenzione di scrivere un  trattato di etnografia razionale, esaminando partitamente le  condizioni teleologiche dei vari popoli; perché una tale  inchiesta non può avere qualche valore dottrinale, se non si  riscontra minutamente colla geografia e colla storia, come  quelle che sono la conferma sensata e a posteriori della tela  ideale, che senza tal paragone può dar facilmente nel falso  e nel chimerico. Ben mi pare opportuno e confacente al mio  proposito di toccare alcuni sommi capi della gerarchia  etnografica dei popoli europei, piuttosto per esemplicare e  chiarire il mio concetto generico, che per dimostrarne  l’applicazione; giacché in questa sorta di ricerche miste,  che parte alle idee e parte ai fatti si appoggiano, le  generalità sole non bastano a provare l’assunto.</p>
</div2>

<div2>
<head>TELEOLOGIA DELLE NAZIONI EUROPEE.</head>


	<p>La teleologia ideale delle nazioni è determinata da tutte le  specialità loro, ma sovrattutto dalla qualità della loro  stirpe e dalla natura del loro paese. Ora i Francesi per  l’indole della razza celtica, e per la forma del loro territorio,  che conglobato mirabilmente, e senza notabili divisioni  interne, agevola la comunicazione degli uomini, la  concentrazione delle forze e la celerità del comando, sono  ordinati naturalmente ad essere un popolo armigero, e quasi  il braccio della Cristianità europea. Questo loro genio si  manifestò rozzamente fra i Galli, che furono il popolo più  mobile, più inquieto, più impetuoso dell’antica Europa;  ma le loro conquiste non ebbero uno scopo ideale,  preconcetto dagli operatori, come accade sempre fra i  barbari, i cui moti, come quelli dei fanciulli e dei bruti, sono  destituiti di vera finalità consapevole di sé medesima, né  concorrono allo scopo del mondo, se non per l’indirizzo  instintivo od estrinseco impresso loro dalla Providenza. La  quale con quelle spensierate scorrerie e invasioni dei Gaeli e  dei Cimri parve volerli allenare e disciplinare alle future  imprese, a cui erano destinati, ma che non potevano aver  luogo prima che la Gallia si mutasse in Francia, e ricevesse  una nuova fora per opera dei riti cristiani. Ella incominciò  ad avere la coscienza delle sue vere sorti al tempo dei Pipini,  del Martello e del magno Carlo; e se non si può lodare la  corona imperiale data a quest’ultimo, come quella  che falsava le vere condizioni della Francia, trasportando  dalla circonferenza nel centro, e gittando i primi semi del  futuro gallicanismo, non si può negare al detto principe il  merito di aver difeso la Cristianità contro i suoi nemici, e  tentato di spargere la civiltà romana nel rimanente di  Europa. Due barbarie allora cospiravano a spegnere le  speranze del nostro incivilimento; l’una australe, ammantata,  di una certa cultura eterodossa e combattente sotto le  insegne di Maometto; l’altra boreale e composta delle fiere  popolazioni, che tuttavia professavano il culto di Odino.  Carlo riparò al maggior pericolo, che potea provenire dalle  ultime, guerreggiando per lo spazio di trentatré anni e  riducendo alla fede i Sassoni, che divennero il nucleo della  Germania cristiana; laonde il vincitore dei Longobardi fu lo  strumento bellicoso, onde si valse il sacerdozio cattolico per  trarre a sé e comporre cristianamente gl’indomiti costieri  dell’Elba, dando principio ad un’opera, che otto secoli dopo  fu in gran parte annullata con lagrimevole parricidio da un  paesano di Vittichina. E benché il conquistatore della  Sassonia non abbia potuto fare altrettanto riguardo ai  Normanni, perché gli mancò il tempo, tuttavia tentollo, e  antivide il rischio imminente. Quanto ai Saraceni, recando  le sue armi vittoriose sino all’Ebro, egli continuò l’impresa  gloriosamente incominciata dall’altro Carlo nelle pianure dei  Pittavi, e proseguì la guerra difensiva e casalinga, che  divenne poi offensiva e peregrina colle Crociate; l’onor delle  quali altresì appartiene specialmente alla Francia.  Cosicché in tutto il tempo corso da Carlomagno a san  Luigi, questa provincia rispose assai fedelmente alla sua  cattolica destinazione, conforme alle condizioni e alle tristi  necessità di quella età ferrea, tutelando colle armi la fede  legittima e pacificatrice contro le guerriere e rapaci  superstizioni dell’Edda e dell’Alcorano, e meritando il titolo  di primogenita nel concilio dei popoli redenti. Ma  l’ambizione svegliata dalla corona dell’oro lasciò alcuni  vestigi, che sopravvissero alla traslazione del nuovo imperio,  e sotto il nipote di Ludovico nono ripullularono, dando  origine a quel traviamento insigne, che dura ancora oggidì.  Il quale si può esprimere, dicendo che in vece di essere la  destra della cristiana repubblica, i Francesi vogliono  scusarne il senno ed il capo, e far le parti della nazione  sacerdotale; giacché il sacerdozio, nel senso vero ed antico,  non è sinonimo di chiericato, e importa universalmente il  ministerio di ogni sapienza. Non adopero a caso questo  vocabolo di sacerdozio; perché quella partizione di uffici,  che partorì anticamente il reggimento castale, superstite  ancora nell’India, si può, in un certo modo applicare alle  odierne nazioni, e tanto più plausibilmente, quando che le  caste non rappresentavano a principio le varie classi di un  solo popolo, ma piuttosto altrettante nazioni  conglomerate da successive conquiste<note place="foot"><p> <hi rend="italic">Introd. allo studio della filosofia</hi>, tom. II, pag.  427-430.</p></note>. Il che risulta dalle varietà fisiologiche di  quelle, e da molti cenni della storia; fra i quali per autorità  ed evidenza mi par cospicuo quello dell’Esodo, che ci mostra  gl’Israeliti vissuti dianzi a stato di gente tribunizia e  patriarcale, poi mutati in casta egizia, divenire una civil  nazone, come prima furon emanceppati per opera di  Mosé

<note place="foot"><p> Exod., I, 9-14; II, 11-23; V, 4-19.  .</p></note>

. Ora, siccome la divisione e ineguaglianza  etnografica delle caste porta con seco un divario teleologico,  ella quadra a capello colla distinzione e disparità degli stati  politici,  raccolti insieme e contemperati dalla superior colleganza di  un diritto comune e della religione. A questo ragguaglio, se  i popoli italici sono quasi i Bramani della Cristianità  europea, e i Francesi nel medio evo esercitarono l’ufficio di  Csatrii, le altre genti trafficanti per mare e per terra o  coltivatrici rendono imagine de’ Beisi e de’ Sudri con  tutte le loro famiglie; e dove tuttavia regnano la schiavitù e  il servaggio, si vede una triste similitudine de’ Parii e  de’ Tsàndali. Ma se agl’Italiani è assegnato il supremo  indirizzo della sapienza, e come dir l’esegesi dei Vedi  ortodossi e ideali, qual è il popolo che sia escluso dalle  gentili lettere o dal vario e moltiplice lavoro della scienza? E  benché l’attitudine a generaleggiare propria dei Francesi, la  facilità, la chiarezza e le altre doti pregevoli della loro  lingua, non possano conferir loro quella intellettual dittatura  che si attribuiscono, e che solo appartiene alla nazione  creatrice e inventrice per eccellenza, egli è indubitato che  queste egregie parti li rendono abilissimi a propagare le  idee, ad agevolare il commercio degl’intelletti, e a far la  permuta e il traffico dei loro proventi. Ma acciò quest’opera  profitti, in cambio di nuocere, come spesso fa al presente,  uopo è che la Francia non trascorra oltre la sua natural  vocazione, e senza voler con Cartesio inventare il vero,  ond’è promulgatrice, stia contenta a riceverlo ed esprimerlo  acconciamente. L’ingegno gallico è attissimo a procreare la  forma estrinseca della scienza, ma non a procacciarne da sé  solo la materia; il che si vede da ciò, che anche nella linea  eterodossa, esso non fu autore di un solo sistema, che avesse  del peregrino, del nuovo, e gittasse profondo le sue radici.</p>
<p>	L’universalità della lingua francese può giovare, come  strumento di traffico intellettuale; imperocché certi idiomi  paiono destinati a fruttare di seconda mano, e a tradurre,  non a comporre originalmente; i quali negli ordini della  loquela sono verso le lingue creatrici ciò che è nel giro  del pensiero l’atto secondo della riflessione verso il primo, o  piuttosto la riflessione in genere verso l’intuito che la  precede, e di cui ella è quasi il volgarizzamento o  la copia. Tali sono molte lingue dell’India e del suo  arcipelago; le quali hanno una letteratura coniata su quella  del sanscrito, e la riproducono, la imitano, la rimescolano  più o meno ingegnosamente. Tal fu anco per alcuni rispetti  l’arabico dei Califfi; il quale, per ciò che spetta alla  filosofia, e salvo poche eccezioni, fu il semplice organo della  sapienza greca, commentandone e traslatandone i  documenti, e lavorando le più volte, non già sul testo  originale, come si crede comunemente, ma su versioni  siriache più antiche. Questo trapasso di un’idea originale  per vari linguaggi succedentisi di mano in mano, quasi oro  tirato per filiera, darebbe luogo a molte curiose osservazioni;  imperocché, siccome il concetto vale riflessivamente  quanto il verbo che lo veste, e d’altra parte ogni lingua  esprime il genio etnografico del popolo che la parla, ne  segue che quando un pensiero passa per successive  traslazioni, dee intingersi più o meno dell’indole degli  idiomi, in cui è voltato, come un filo d’acqua, che  stravenando sotterra e trapelando per alveoli e canaletti di  qualità diverse, s’impregna di vario sapore, secondo la  natura e l’alito dei minerali. E l’efficacia del segno sul  concetto significato può essere talvolta sì grande, che ne  alteri e ne tramuti l’essenza, facendo quasi parere per un  prestigio di gherminelle, che sia ancora quel desso, mentre  è già diventato un altro. Per tal modo la varietà e la  discrepanza delle lingue travisa e confonde le idee; e ciò  che avvenne ai tempi falegici si verifica ancora ai dì nostri;  ché potrei allegar molti esempi di pensieri trasformati con  questa alchimia, e di oro, che prima erano, tramutati in  piombo e viceversa, col solo passare da un idioma in un  altro. Il pensiero riflessivo e il linguaggio dell’uomo son  come le petrelle, in cui si gitta il metallo e che gli danno la  forma; tanto che se tu infondi, verbigrazia, un concetto  sincero e ortodosso in un ingegno oltramontano e filosofico  dei giorni nostri, raro è che non ne esca fuori trasfigurato  in fantasma panteistico. La semplicissima struttura del  francese, la sua attitudine ad esprimere gli universali, la sua  scientifica precisione e chiarezza, congiunte alla  pieghevolezza intellettuale della nazion che lo parla,  agevolano la genuina comunicazione dei concetti generici;  onde quanto tale idioma, è inetto a rendere il vivo, il  concreto, l’individuale delle cose, a farlo sentir fortemente e  a scuotere l’immaginazione, secondo che si fa dalle favelle  sintetiche e realistiche, tanto riesce a ridurre i pensieri in  formole astratte, e ad estrinsecarne lo scheletro riflessivo,  secondo il tenore dei nominali. Esso è pertanto attissimo ad  esprimere le generalità, che nascono dai particolari, e ad  astratteggiare i concreti, come si fa nelle opere scientifiche,  mostrandone le applicazioni, ma non già a suggerire i primi  elementi di quelli e a produrre, per così dire, il getto  originale; tanto che si può affermare che l’elocuzione  francese è fatta per tradurre e mettere in parafrasi i  concetti forestieri. Questa qualità spicca persino nella  gallica poesia; ché certo i poeti moderni meno ricchi di  vena inventiva son quelli di Francia; e benché molti di loro  nel secolo diciassettesimo gli antichi modelli  giudiziosamente imitassero, e per isquisitezza di gusto  risplendessero, tuttavia si mostrano quasi sempre d’ingegno  creativo poveri o digiuni. Ma gli scrittori di quel tempo sono  tuttavia mirabili perché ritraggono esemplari di somma  perfezione; come buona è la filosofia che gl’informa, (se si  prescinde dalle dottrine e influenze cartesiane,  giansenistiche e gallicane), perché ottimo il testo da essa  volgarizzato. Ma quando all’originale autentico del verbo  pelasgico vennero sostituite le copie apocrife e interpolate  della parola anglogermanica, e le lettere francesi invece di  attingere alle pure fonti dell’austro ricorsero ai torbidi e  melmosi rigagnoli dell’eterodossia boreale, derivandoli per  tutta l’Europa e allagandone persino la nostra Italia, esse  divennero strumento di pernicie e di corruttela. E non paia  strano l’assegnare alla letteratura francese un ufficio così  umile in apparenza come è quello di esprimere gli altrui  pensieri; perché questa condizione è comune sottosopra a  tutte le altre province culte di Europa la cui disciplina,  essendo nata da quella d’Italia, non può essere altro che il  riverbero e per così dire l’eco di essa; giacché ripugna che  l’effetto sovrasti potenzialmente alla sua cagione. E in ciò  consiste l’unità della letteratura europea; la quale non  sarebbe veramente una, se diversi rami etnografici che la  compongono non fossero altrettanti dialetti di una lingua  madre, o vogliam dire edizioni, versioni e rinfusioni di un  testo primigenio. La storia conferma a capello queste  conclusioni razionali; conciossiaché tutte le moderne  letterature della Cristianità europea sono un’imitazione  dell’antichità latinogreca e del medio evo italocattolico,  risalendo da una parte ad Omero e ad Esiodo, dall’altra alla  Volgata e alla Divina Commedia; tantoché i due rami si  riuniscono insieme nel ceppo pelasgico. Dalla divisione di  questi due componenti nacquero le sette moderne ed  esclusive dei classici e dei romantici; i primi dei quali  apprezzano soltanto l’elemento pelasgico antico e gentilesco,  e i secondi l’elemento pelasgico, moderno e cristiano . Ma  niuna di esse può uscire da questo bivio; perché la cultura  odierna essendo opera, tutta quanta ella è, della stirpe  pelasgica, ripugna ch’ella possegga alcuna estrinseca  dovizia. Il che dee far meraviglia a que’ filosofi, che  credono nello sviluppo spontaneo dello spirito, come usano  dire leggiadramente; quasi che non risultasse da tutta la  storia che l’ingegno umano non suole esplicarsi e fare un  menomo passo fuori dei confini determinati dalla parola che  adopera. Quando dico che l’unità della letteratura europea  in universale deriva dal tipo pelasgico, di cui è una  traduzione e un’imitazione, niuno, spero, vorrà credere che  io parli di un’imitazione servile ed escludente quella  spontaneità e novità d’inventiva, che qualifica tutti  i lavori ingegnosi, e in ispecie la poesia. Ogni popolo ha il  suo genio nazionale, di cui le opere letterarie sono lo  specchio e l’effetto, e che improntato in esse, dà loro un  volto proprio e pellegrino. Ma questa specialità delle opere  d’ingegno dipende dall’immaginativa, non dall’intelletto;  consiste negli affetti e nei fantasmi, non nelle idee; le quali,  ancorché siano le medesime, possono essere estrinsecate e  incarnate in mille modi differentissimi. Ora come la tela  ideale è una in sé stessa, e dee essere nella sua unità  comune a tutti i popoli; così il modo di sentire,  d’immaginare, e di esprimere i propri concetti,  attemperandosi alla costituzione fisiologica e morale di  ciascuno di quelli, dà luogo a quelle innumerabili varietà,  per cui le diverse letterature fra lor si distinguono. Se non  che, anche per questo rispetto la men peregrina fra di esse  è la francese, atteso che la stirpe, di cui è opera, quanto  abbonda di sagacità di spirito, di quella mobile e leggera  fantasia, di quella vivezza e volubilità di affetto, che  sfiorano gli oggetti, tanto manca di quella robusta e  profonda immaginazione, e di quel fervido sentire, onde  rampollano, i grandiosi concetti della poesia e dell’arte.</p>
<p>	Ciò che ho detto della Francia si dee parimente  intendere delle altre nazioni culte e in specie della  germanica, a cui da alcuni si attribuisce il primato della  scienza. Come in ordine a questa la Francia può esercitare  colla sua lingua largamente diffusa l’ufficio di sensale e di  turcimanno fra i popoli civili, senza pregiudizio di un  idioma più illustre, quando ella stia contenta alle parti  d’interprete, senza usurpare quelle di autore; così  l’Alemagna pare ordinata dalla Providenza ad apparecchiare  e lavorare i materiali eruditi, cavandoli dalle miniere  dell’archeologia, della filologia, della storia, e dato loro il  pulimento e la brunitura della critica, a porgerli belli ed  acconci alla mano architettonica che innalza la scienza.  Quantunque l’ingegno germanico sia altamente ideale,  ontologico, e per molti rispetti mirabilissimo, io lo credo  fatto assai meno per la speculazione schietta, che per la  mista; cioè per quella che si mesce coi fatti e s’intreccia con  la storia; perché dove manca questo appoggio l’idealità  tedesca sfuma agevolmente e si perde nelle astrattaggini,  nelle astruserie e nei vapori. Il che è un effetto della sua  virtù speculativa, e uno di quei vizi che nascono, non da  debolezza, ma da eccesso di forza; la quale; allorché è  grande, ha d’uopo di freno, per non trascorrere e farsi  micidiale di sé. Ma come ciò sia, certo si è che nelle  cose ideali essa non può far da sé sola, e abbisogna dei  principii e del verbo cattolico; e questa è l’unica via, per cui  gli odierni Alemanni possono spegnarsi dai lacci del  panteismo, in cui gli avi loro, per averla trascurata,  incapparono. Anche la civiltà teutonica è un parto della  latina, e non potrà ottenere la unione politica, né la  morale concordia, non potrà liberarsi dal verme del  razionalismo panteistico che la rode, né dall’assoluta  miscredenza che la minaccia, se la parte protestante della  nazione non si riconcilia colla cattolica, e i figliuoli  dell’austro con quelli del settentrione, mediante il ritorno  degli uni e degli altri agli antichi principii del comune  incivilimento. Vero è che le lingue germaniche non  essendo figlie, ma sorelle delle pelasgiche, può parere che i  possessori delle prime abbiano una civiltà distinta, e  ricevuta immediatamente dalla culla orientale e primitiva  delle nazioni. Ma io noto che il tedesco, (e si può dire  altrettanto dello slavo, estraneo pure al pelasgico), non che  essere il principio dinamico della gentilezza, onde son  dotate le popolazioni che l’usano, n’è per un certo verso  l’impedimento; tantoché queste si debbono tener per  coltissime più tosto a dispetto della loro lingua, che in  virtù di essa. La ragione si è, che i primordii della civiltà  loro avendo avuto per principale strumento la lingua latina,  (giacché la conversione e l’addomesticatura dei barbari  importa sempre una traduzione, e quindi l’infusione di un  nuovo linguaggio o almeno la modificazione dell’antico),  dee correre fra essi e l’antica lingua paganica una  discrepanza simile a quella, che passa fra cotal lingua e il  sermone ortodosso. E di vero negli scritti tedeschi, che  hanno maggiormente del buono e più si accostano alle vere  dottrine ideali, si scorge una certa pugna fra la materia e la  forma, fra i pensieri e le parole, che gli esprimono: diresti  quasi che l’intuito nell’atto che si sforza di travasarsi nella  riflessione, urti nello strumento, ond’è costretto a valersi, e  trovandolo disacconcio, entri seco a conflitto. Dalla qual  discordia proviene quella confusione e perplessità di  nozioni e di frasi, quell’andar cascante, affaticato, mal  sicuro, mal fermo, che si ravvisa in molti di tali autori. Or  qual’è la cagione precipua di tal dissonanza, se non il  contrasto della parola impregnata di panteismo, (poiché  ogni vocabolario e ogni grammatica contengono  virtualmente una filosofia e una enciclopedia amplissima,)  coll’idea originalmente italica e ortodossa, e dall’antica  barbarie dei settori di Odino colla educazione cattolica e  romana? Dunque tali popoli corron pericolo di cavar dalla  loro filologia nativa un elemento panteistico e quindi  barbarico; giacché il panteismo, importando l’inversione  della formola ideale, è negli ordini del pensiero ciò che è  la barbarie in quelli dell’azione. E benché la ricca  suppellettile radicale del tedesco e il suo sintetico  andamento giovino non poco alla facoltà speculatrice e  poetica; questi pregi sono contrabbilanciati da quella  misticità panteistica, che è il tarlo principale della virtù  contemplatrice e immaginativa degli Alemanni. Quindi è  che l’uso di scrivere nel proprio volgare entrò fra i Tedeschi  con Lutero e colla Riforma; e nondimeno più di un secolo  appresso, l’uomo più grande della Germania negli ordini  dell’intelletto, cioè il Leibniz, cattolico d’ingegno, di  affetto, di dottrina, di senno e tuttavia dalla sua  patria amantissimo, scrisse in latino o in francese la maggior  parte delle sue opere. Il che, se bene non sia forse da lodare  per ogni verso, dimostra non ostante che l’uomo sommo  trovava nella sua nativa favella uno strumento poco acconcio  a significare con precisione e rigore scientifico i suoi vasti e  magnifici pensieri.</p>
<p>	Come la Germania spazia nei campi dell’antichità e  della storia, così la Gran Bretagna domina in quelli  dell’Oceano, congiungendo e solcando colle sue flotte, quasi  con ponti mobili, con foderi e zattere immense, i liti dei due  continenti, e i flutti dei due mari, e preludendo coll’unità  commerciale all’unità ideale del mondo. Mirabile è questa  Inghilterra non solo nei pregi, ma eziandio nei difetti, sia  che tu consideri la virilità dell’indole, ovvero la struttura e  la forza delle instituzioni, l’audacia nel disegnare e  imprendere cose grandi, e (ciò che più importa), la  tenacità nell’eseguirle. Per l’energia della vita e della  personalità nazionale l’inglese è senza dubbio al dì  d’oggi il primo popolo della terra, giacché presso niuno la  coscienza e l’unità individua dello stato sono tanto risentite  e potenti; presso niuno la libertà e l’indipendenza  dell’uomo son così bene accordanti colla patria carità del  cittadino. I quali vantaggi sono in parte dovuti alla postura  del paese e alla mista qualità della stirpe; in parte alla  natura degli ordini civili, che ivi, come altrove, sono causa  ed effetto insieme delle sorti buone o cattive dei popoli.  Imperocché negl’isolani, campati in mezzo al mare e svelti  dal continente, l’individualità morale è più maschia e  gagliarda, che nelle popolazioni di terra ferma, e collegate  più o meno dal sito coi popoli vicini; l’efficacia del  principio ipostatico in ogni ragione gli esseri organici  solendo correre in ragione inversa della loro comunicazione  colle altre specie e in ragion diretta dell’indipendenza che  hanno; onde veggiamo, per cagion d’esempio, che le piante,  affisse al suolo, hanno una sussistenza meno spiccata e  distinta, che gli animali, sciolti dalla mole terrestre e  padroni dei loro moti. Simili per questo verso agli abitatori  delle isole, benché in grado minore, sono i littorani, che  più comunicano col mare che colla terra; giacché la via  marittima, rendendo l’uomo a ogni istante sfidator della  morte e avvalorando il sentimento delle sue sorti dominatrici  e cosmopolitiche, ne accresce il coraggio e i nobili istinti;  onde i navigatori (ragguagliata ogni cosa), sono gli uomini  più franchi e più leali del mondo. Io credo ancora che,  atteso l’intima parentela dell’estetica e dell’immaginazione  colle altre facoltà dell’animo umano, quel correre quasi  continuo sulle onde velivole, e non veder altro che mare e  terra contribuisca ad aggrandire il cuore e la mente; perché  si può dir che i nocchieri vivono in mezzo al sublime  matematico, e come gli alpigiani accasati sulle aeree creste  dei monti, hanno assiduamente dinanzi agli occhi  una scena amplissima, che richiama allo spirito l’idea  dell’infinito; e quando l’oceano infuria agitato, ed entra  orribilmente in rotta per la forza delle bufere e l’impeto degli  uragani, lo spettacolo che ne risulta tocca il più alto segno  del sublime dinamico. La sola velocità del moto, quando  sia senza fatica, giova a dilatare gli spiriti e ad ampliare il  senso della propria esistenza, perché a chi vola sulla terra o  sull’acqua par quasi di padroneggiare lo spazio; e a ciò io  ascrivo in gran parte il piacere della cavallerizza e l’amore  eccessivo che ebbero per questo esercizio molti uomini  grandi, da Cesare ed Alessandro sino a Vittorio  Alfieri

<note place="foot"><p> Una bellissima descrizione poetica del corso a cavallo e del  diletto che ne deriva, si trova, se ben mi ricordo, nei  Lombardi del Grossi, là dove si racconta la fuga di Giselda  col suo amante.</p></note>

. Gl’Inglesi, piantati sulle acque e  confinanti verso il polo, erano invitati e sospinti dalla  postura del loro paese, dalla povertà del suolo e dalla  malignità del cielo a tentare la signoria dell’oceano; ma non  ci sarebbero riusciti, senza l’indole mista del loro legnaggio  e governo. Imperocché, usciti dal connubio delle  popolazioni celtiche colle germaniche, non senza qualche  goccia di sangue romano, essi sortirono una di quelle tempre  rigoliose e forti, che nascono per ordinario dall’unione delle  vecchie schiatte, e un reggimento moltiforme, in cui prevale  il principio aristocratico, e la libertà col potere  maestrevolmente s’intreccia, come negli antichi ordini  pelasgici della Laconia e del Lazio; ai primi dei quali per la  forza e stabilità interna, ai secondi per l’attività esteriore e  conquistatrice gli anglicani somigliano. Molte nazioni  tennero successivamente l’imperio del mare, che per gli  antichi nel Mediterraneo, nei due Eritrei, nell’indica  marittima, e nell’acque che lambiscono i liti occidentali di  Barbaria e di Europa, si ristringeva; quali furono, gli  Atlanti, i Pelasghi, gli Egizi, (navigatori anch’essi salvoché  nello spazio di tempo, che corse da Sesostri a Psammetico e  a Necone), i Fenici, i Tirreni, i Traci, i Rodiani, i Frigii, i  Cipriotti, i Milesii, i Carii, i Lesbii, i Cretesi, i Foceesi, i  Samii, i Lacedomoni, i Nasii, gli Eretriesi, gli Egineti, gli  Ateniesi, i Cartaginesi, i Romani, e altri assai, l’ordine  cronologico dei quali, specialmente nelle età più antiche,  non è sempre facile ad essere fermato con precisione. Nel  sorgere della civiltà cristiana le acque mediterranee furono  corse e padroneggiate simultaneamente o alternativamente  dalle armate dei Bizantini, dei Saraceni, dei Catalani, di  Amalfi, di Gaeta, di Pisa, di Genova, di Venezia, finché  Portogallo e Spagna tentarono la signoria del mare  universale, che assaggiata eziandio dall’Olanda, posò  finalmente nella Gran Bretagna; la quale coglie il retaggio e  riepiloga in sé stessa la storia della navigazione del mondo,  dallo schifo informe di Usoo e dal primo vascello dei  Cabiri

<note place="foot"><p> <hi rend="italic">Ap.</hi> Euseb., <hi rend="italic">Proep. ev.</hi>, I, 10.</p></note>

sino alle  navi incastellate e alle colossali flotte, quasi ville natanti,  della nautica moderna. Come dunque la Francia dovrebbe  essere il braccio terrestre, così la sua rivale è il  braccio marittimo della civiltà cristiana, recandone  i semi in tutte le parti del mondo abitato, per mezzo del  traffico e delle industrie; giacché i miglioramenti morali  tengono dietro naturalmente ai materiali progressi, come le  idee ai fantasmi che le preparano e ai segni che le rivestono.  Ma acciò l’effetto abbia luogo, uopo è che il traffico non  si scompagni dal commercio delle idee, e le imprese  mercantili siano corrette e ingentilite da un apostolato di  civiltà e di religione; al che gl’Inglesi poco avendo sinora  provveduto, l’opera loro non ha recato alcun morale  vantaggio a parecchi popoli barbari o di poca cultura da loro  vinti o frequentati. I Romani a ciò intendevano colla loro  lingua, col giure, e coi monumenti, che profittavano ed  illeggiadrivano; quali erano gli archi trionfali, i ponti, le  terme, i circhi, gli anfiteatri, le curie, i templi e via  discorrendo; e se con tali mezzi sortirono talvolta effetti  maravigliosi, che non avrebbero ottenuto, quando l’imperio  era in fiore, colla potente molla della parola evangelica, e  dei riti cristiani? Ma gl’Inglesi, più fortunati e meno  accorti, ricorrere ai mezzi romani non vogliono, e ai cattolici  non possono, finché vivono ribelli alla società  procreatrice di tutta la civiltà loro; cosicché la celebre  Compagnia delle Indie ha fatto in più di due secoli assai  meno per la cultura di questo paese, che non facesse in  pochi lustri un’altra compagnia di natura assai diversa, ma  non meno famosa, colle industrie generose e pacifiche della  virtù e della religione. Né, per disciplinare i popoli giova  il rendere omaggio alle loro superstizioni; perché l’errore  non si vince, adulandolo, ma bensì combattendolo colle  armi pietose della persuasione; e quanto l’usar la forza in tal  caso è cosa detestabile, tanto l’apostasia, anche solo  apparente, è inefficace e colpevole. I missionari anglicani e  quelli delle altre sette eterodosse poco provano e fruttano,  non già per difetto di buone intenzioni e di zelo, (ché si  trovano fra loro personaggi per ingegno, costumi, dottrina e  rettitudine ottimi ed onorandi), ma perché il simbolo di cui  sono predicatori, e la comunità spirituale, onde son membri  e ufficiali, mancano delle condizioni opportune a partorire  quei due effetti morali e portentosi, che civiltà e  conversione si chiamano. I quali importano una vera  creazione, impossibile a prodursi dall’Idea parlata, se il  concetto ideale non è integro, e se la parola che lo esprime  non è autorevole; due cose, che non si verificano fuori  dell’insegnamento e del magisterio ortodosso. Non è  dunque da meravigliarsi che l’apostolato acattolico sia  infecondo; giacché l’Idea significata non può germogliare  negl’intelletti, se non s’immedesima colla reale, e se la  formola parlata nel campo dello scibile non risponde alla  formola effettiva nel giro delle cose e con essa appieno non  si confonde. Eccovi la ragione, per cui l’errore è per  ordinario destituito di virtù generativa costante ed  equabile; e se talvolta in certe occasioni particolari con  mirabile celerità si diffonde e si appicca, come un  contagioso morbo, il moto non è mai lungo nella durata,  né salutare negli effetti suoi. L’Inghilterra non potrà  dunque radicare la sua potenza nelle vaste possessioni  infedeli dei due mondi e specialmente nell’Asia meridionale,  se non si provvede di quei sussidi, che operano  efficacemente sui cuori e sugli intelletti dei barbari; e ciò  che ultimamente le avvenne fra gli Afgani può  pronosticarle quello che le incontrerà probabilmente nella  Cina e nell’India, s’ella chiude gli occhi al futuro male e non  ne cerca la medicina. La quale non è difficile a rinvenire, e  può esserle suggerita, anzi per un certo modo  somministrata, dai malori medesimi, che dentro la rodono e  travagliano; conciossiaché all’Irlanda discorde e alla  poveraglia, che sono le due ulcere interne della società  britannica, non v’ha farmaco opportuno fuor che il savio  rinnovamento dei riti e ordini antichi. Tanto che, ponderata  ogni cosa, una conversione è l’unico spediente che soccorra  a quel nobile regno per cansare una rivoluzione; la quale  riuscirebbe funesta e mortale all’aristocrazia inglese, poiché  non si tratterebbe solo della potenza, ma della salute; dove  che all’altro partito nessun reale impedimento si attraversa,  chi conosca l’alto senno e la materna benignità romana, la  quale in tutto ciò che non tocca il vero inflessibile, è  arrendevole alle condizioni dei tempi, e disposta a spianare  ogni ostacolo, che si frapponga alla ribenedizione de’ suoi  figli. Esprimendo questo voto, che dee essere comune a ogni  cattolico e ad ogni buono Italiano, non intendo già di  misurare le speranze dal desiderio; perché so pur troppo  che di rado i governi si ravviano e convertono, specialmente  quando siano a oligarchia ordinati. Tuttavia può  ragionevolmente, non solo bramare, ma sperar possibile che  il moto cattolico già incominciato si propaghi a poco a  poco d’uomo in uomo e di famiglia in famiglia, tanto che  tutto il regno, che è quanto dire la maggior parte de’ suoi  abitatori, ritorni a quelle avite credenze che avendo  composta e allevata la nazione, dovrebbero sole essere  tenute per nazionali. E io non dubito che a mano a mano che  decrescono cessano le vecchie preoccupazioni, tutti i buoni  Inglesi che amano sinceramente la grandezza della patria  loro, non si accostino a questo partito, persuadendosi che  sebbene non sia imminente e vicina, non pur lontanissima  l’ora, in cui dovranno scegliere fra una democrazia  tumultuaria e una riforma cattolica; imperocché i germi di  questo futuro dilemma già si ravvisano nelle propensioni  ortodosse di Osfordia e nella bieca fazione dei Cartisti. Il  pericolo più grave, (poiché escluderebbe ogni rimedio),  che sovrasti all’Inghilterra, come a tutte le nazioni abituate a  certi ordini e ragionevolmente convinte della sostanziale  bontà loro, si è il non temere che una cosa possa accadere  sol perché dianzi non è accaduta; quasi che il tempo non  portasse male come bene, e l’avvenire fosse una mera copia  del passato nella vita dei popoli. Questo è il  perpetuo sofisma, per cui rovinano gli stati e le altre  instituzioni, e che addusse a irrimediabile sterminio Sparta,  Roma e Venezia; che sono le tre aristocrazie più forti ed  illustri, onde faccia menzione l’istoria. La quale c’insegna  che i tentativi irriti, ma replicati e sempre crescenti colle  cagioni che li producono, e col numero dei cooperatori,  finalmente trionfano. D’altra parte è follia lo sprezzare i  mali piccoli e quindi facili a medicare; quasi che si debba  solamente pensare alla cura e alla guarigione, quando son  divenute difficili e per poco impossibili. Se i governi  ovviassero ai disordini nei loro principii, non solo  prolungherebbero la loro vita, come accade ai particolari  uomini, ma sarebbero immortali; imperocché, l’individuo  dee morir tosto o tardi per legge inesorabile di natura; dove  che l’occaso dei popoli e degli statuti loro, essendo  volontario e libero nella sua cagione, è sempre, moralmente  parlando, una spezie di suicidio.</p>
<p>	Una nazione ancor mezzo barbara al dì d’oggi, e  inferiore di gran lunga all’inglese per ogni verso, salvo che  pel numero formidabile degli abitatori, farà forse un giorno  rispetto all’Asia del centro e di tramontana ciò che verrà  effettuato dall’altra nelle parti australi della medesima. Io  non credo avvenuto a caso che la sola Russia possegga, non  dico in effetto, (giacché la civiltà sola dà il vero  possesso), ma almeno nominalmente, nell’Europa, nell’Asia,  nell’America, tutti i paesi sovrapposti al sessantesimo grado  di altezza polare, e popolati dalla razza uralicofinnica, che in  rozzezza e miseria pareggia od avanza quella degli uomini  neri ed austrini. Laonde, se alla marittima Inghilterra  incumbe l’ufficio di portare la civiltà verso i tropici e  l’antartico, fra le schiatte aduste e traligne degli Ottentotti e  degli Australiesi, la sua emula continentale dovrà rompere  le gelide zolle soggette al cerchio del nostro polo. Gl’infelici  abitatori di queste zone contrarie si somigliano talvolta  singolarmente per lo deforme abito del corpo, la  salvatichezza dei costumi, la superstizione volta in magia, e  il culto di un dio nefario e infernale; tanto che vi sono certe  popolazioni littorane della Pesciora e del Nigro, che dal  colore, dai capelli e da certe forme osteologiche in fuori,  diresti essere tribù diverse di una medesima schiatta. Ma la  Russia non ha meglio al dì d’oggi il sentimento de’ suoi  destinati, che lo si avesse l’atamanno Germàc, quando nel  secolo sestodecimo conquistava a pro di quella una parte  della Siberia; e il possesso territoriale delle contrade, sulle  quali può stendere le sue branche avide e grifagne, è  l’unico intento che si proponga. Manca alla Russia, come  all’Inghilterra, la viva e schietta coscienza del suo ministerio  incivilitivo e cosmopolitico, perché il senso teleologico dei  popoli e degl’individui deriva dalla religione, fuori della  quale ogni ragion finale è impossibile. Ora amendue queste  nazioni si somigliano negli ordini religiosi, come nei  politici, ragguagliatamente al loro divario di civiltà  e di barbarie. Imperocché nei due paesi un’aristocrazia  ereditaria, opulente, corrotta, superba, pesa sul resto della  nazione; e com’ella nella gran Bretagna è temperata  dall’aristocrazia fattizia delle industrie, del traffico, e dalla  naturale del merito, così fra gli Slavi è mitigata dal poter  dell’autocrazia. E benché la legale condizione di tali  oligarchi non sia pari nei due reami, giacché nel primo essi  sono padroni, e nell’altro servi, dacché l’antica costituzione  di Romano fu abolita da’ suoi successori; tuttavia la  potenza dei signori russi è tanto più formidabile, quanto  che non si esercita coi decreti, ma coi lacci e colle coltella.  Parimente le due nazioni, smembrate dall’unità cattolica,  professano un Cristianesimo inerte, privo di fecondità, di  spiriti, di vita, spogliato del suo vero principio organico, e  timoneggiato dal braccio regio, non dal senno sacerdotale;  nullameno, avendo mantenuto un’ossatura di episcopato e di  gerarchia, hanno ancora come dire, un corpo di religione  senz’anima, dove che presso le altre sette eterodosse non se  ne trova che l’ombra. Ma quando questo scheletro esanime  fosse di nuovo informato dal soffio cattolico, riviverebbe  agevolmente; onde per tal rispetto Pietroburgo, e Londra  sono men lontane dal ricorso ortodosso, che, verbigrazia,  Amsterdàm o Ginevra, dove ogni gerarchia è spenta. Oltre  questa reliquia interna degli ordini antichi, l’Inghilterra e la  Russia hanno ai fianchi due pungoli che ve le richiamano;  imperocché, come l’una ha a ponente l’Irlanda così l’altra  ha la Polonia; due province cattoliche ed eroiche, ma  implacabili nemiche delle loro dominatrici, finché fra loro  non corra egualità di giure e comunanza di religione. La  qual comunanza non potrà mai stabilirsi, se il nuovo non  cede all’antico, e il vincitore non si risolve a ricevere la  legge ideale e la salute dai vinti; perché la contraria  vicenda, anche solo umanamente parlando, ripugna alla  natura e alla storia, insegnanti che le credenze sono  indelebili nei popoli oppressi, quando s’intrecciano colle  memorie e col desiderio della prisca indipendenza, e sono  l’unico rifugio, in cui venga loro concesso di esalare  liberamente. Ora quanto più ciò dee avvenire, quando la  fede delle vittime ha l’onnipotenza del vero, e quella dei loro  carnefici l’imbecillità dell’errore? Si consolino adunque i  prodi figli dell’Irlanda e della Polonia fra le loro sciagure, e  pensino a quel dì beato in cui potranno vendicarsi  nobilmente e cristianamente dei loro nemici riconciliandoli  col padre comune, e acquistando in essi altrettanti fratelli.  Ma acciò arrivi questo giorno auspicato, serbino vivo con  sollecita cautela e intemerato il sacro patrimonio degli avi, e  non lo lascino guastare dalle subdole arti e dalle perfide  influenze straniere; imperocché se ci è dato di potere in  qualche modo conghietturare il futuro, essi saranno lo  strumento, onde si varrà la Providenza per ritirare la  grande stirpe anglogermanica e la slava verso l’unità  pelasgica ed europea. E che forza incredibile non  ritrarrebbe la Russia da questa unione, per istabilire il suo  dominio nell’Asia centrale e boreale, e ridurre a civiltà  casereccia le popolazioni vaganti fra il Cuenlùn e l’Oceano  gelato? Grave difetto, ma non evitabile, della monarchia  dispotica è il variare del procedere governativo, secondo i  capricci e le passioni del principe, e contro i veri interessi  dello stato; di che la Russia ci porge oggi un illustre  esempio per ciò che concerne la religione. Imperocché,  invece di favorire e proteggere il cattolicismo, conforme ai  consigli di una politica oculata e previdente, e seguendo  l’esempio di Alessandro e di altri suoi precessori, l’autocrata  vivente, mosso da un odio cieco e feroce, ha tolto a  perseguitarlo con modi degni di Galerio e di Nerone. Quasi  che il suo vasto impero, posto fra Oriente e Occidente, non  abbia due pericoli da sfuggire, due nemici da vincere, due  conquisti da tentare, e possa eleggere uno strumento più  acconcio a sortir questi effetti, che la fede romana. La quale  è sola valevole a conciliargli la Polonia e le altre  popolazioni slave e cattoliche di ponente, a svellere la rozza  superstizione degli Sciammani, a spiantare i vessilli di  Budda e di Maometto, ad ovviare alla contagione morale  delle idee intemperate e licenziose, che già valicano la Vistula e il Boristene, a  stringere le vaste e dissite popolazioni del moscovitico  impero in un solo corpo, omogeneo al resto d’Europa, e  capace di resistere alle armi britanniche nella gran lotta, che  seguirà un giorno sulle ampie lande o lungo le spiagge  dell’Asia. Imperocché senza omogeneità non v’ha unione,  e senza unione non v’ha forza fra le diverse aggregazioni  d’uomini; e quando manca il vincolo della schiatta, dei  costumi, degl’instituti, della favella, uopo è che la religione  supplisca. Il difetto di questo legame comune fu la rovina  dell’impero romano; il quale cadde sotto la sua medesima  grandezza, perché le discordi turbe, onde si raccozzava, gli  erano di grave peso e non di propugnacolo. Né il diritto e  la lingua a rannodarle bastavano; e quando Costantino  ricorse alla religione, il male era troppo invecchiato e quindi  senza rimedio. Altrettanto accadrà alla Russia, se non  attende a congiungere insieme le varie parti dell’imperio con  un nodo morale, o se stima che a tal effetto basti quell’ombra  di religione che possiede, e quel suo chiericato ignorante e  vilissimo. Imperocché fra l’eterodossia russa e quella  dell’altra Europa corre questo notabile divario, che la  seconda è inefficace rispetto al dogma viziato e alla  gerarchia acefala, ma consta spesso di ministri degnissimi,  come uomini; laddove nella prima l’individuo è nullo,  come il sistema ch’egli predica, o piuttosto non predica,  essendo noto che una buona parte dei <hi rend="italic">popi</hi> russi non  sa il Catechismo. Ora il supporre che un clero così dappoco  possa convertire le popolazioni, e rivolgere le sorti di mezza  Europa e dell’Asia, è un pensiero degno del principe  che lo ha concetto. Ma che miracoli non farebbe la Russia,  specialmente nelle terre asiatiche, se avesse fra mano i  sussidi potenti del cattolicismo? Se potesse sparger dagli  Urali al gran vallo della Cina un esercito di missionari pii,  dotti zelanti, prudenti, infaticabili, pronti al celere o lento  martirio dell’apostolato? Ma il cattolicismo solo può crear  tali uomini, e tutta l’istoria lo attesta. Se un pugno di  Portoghesi bastò nel secolo quindecimo e nel seguente a  seminare i principii della fede e civiltà cristiana, da Diu a  Nangasachi, che non potrebbe fare una nazione di presso a  sessanta milioni d’uomini, quando avesse a’ suoi cenni un  numero proporzionato di soldati evangelici? E qual sarebbe  impresa più giusta e pietosa di questa? La massima  romana, che la conquista sia lecita quando si fa con mezzi  all’umanità conformi e dai popoli civili sui barbari per  disciplinarli, vien consentita dalla diritta ragione e dal  Cristianesimo; giacché il diritto delle genti non può  vietare gli acquisti, che mirano a stabilirlo dove ancor non  ha luogo. Tal dovrebe essere la politica del Moscovita, se  l’odio che porta al nome cattolico, non gli facesse velo al  giudizio. Ma incalzato da questa rabbia, invece di  mansuefare i barbari egli attende a imbarbarire i popoli  civili, e alienarli da sé; in vece di affratellarsi l’eroica  Polonia, mantenendo i patti giurati, se ne fa un nemico,  casalingo e mortale, che diverrà formidabile, come prima  accada un moto di guerra europeo. E in cambio di educare e  dilatare la pianta viva e promettente del cattolicismo, egli  coltiva e accarezza l’arbusto tisico e vizzo di un  Cristianesimo scismatico e degenere, il quale non che sia  atto a diffondersi e propagginarsi, non può pure attecchir  nel suo paese natio. Stolto, se egli crede che questo misero  culto sia altro che una parodia dell’Evangelio; più stolto  ancora, se stima di poter regnare senza l’aiuto della  religione, o di supplirvi colla forza confidando solo nelle  trame o nelle armi riuscite imbelli contro pochi manipoli di  Circassi e di Transossiani. Ma non sarebbe una bella cosa  dirà taluno, l’avere una religione da sé, un culto  nazionale, e il non dipendere dagli strani né anco su questo  articolo? Se il capo dello stato è anche capo della religione,  non è egli più forte e più indipendente Certo egli può  essere più agevolmente despoto e tiranno; perché il  vassallaggio spirituale del principe è una guarentigia di  libertà pei sudditi. Il dispotismo cominciò in Inghilterra  con Arrigo ottavo; e se in appresso fu vinto dal parlamento,  chiedete alla misera Irlanda di qual pro le sia l’appartenere a  uno stato, in cui lo scettro e la tiara son insieme congiunti. Il  despotismo si stese più o manco per tutta Europa col venir  meno dell’arbitrato pontificale; e le rivoluzioni moderne de’  popoli non sono altro che il contrasforzo di quelle dei re. La  separazione del principato dal sacerdozio, e la costituzione  fuornazionale di questo, qual gerarchia cosmopolitica,  immedesimata colla religione, e quasi supremo  diritto delle genti, superiore a ogni popolo in particolare, è  uno dei più mirabili trovati del Cristianesimo, poiché ne  dipende la libertà del mondo, e la riordinazione dell’umana  famiglia. E appartiene all’essenza della religione; la quale,  dovendo rilegare insieme, non solo gl’individui, ma i popoli,  vuole avere colle società e instituzioni particolari  l’attinenza del genere verso la specie, e quindi essere  sovrannazionale, senza però trascorrere nel  contrannazionale, com’ella sovrasta, ma non contrasta alla  natura. Né il sistema opposto è di pro al potere de’  principi, benché momentaneamente l’accresca; come  quello, che non è durevole, se non sa moderarsi; giacché  in ogni tempo il maggior nemico dei re è in loro medesimi;  e ogni monarchia che perisce, è micidiale di sé stessa,  anche quando pare il contrario. Speriamo che la Russia  tornerà un giorno alla savia politica de’ suoi migliori  principi, invece di continuar servilmente l’opera di Pietro di  Alessio; riformatore di fama assai dubbia, che pensò al  presente, non all’avvenire, si consigliò cogli accidenti del  suo tempo, anziché colle condizioni immutabili del suo  paese, fece quasi in ogni cosa violenza alla natura, piuttosto  che secondarla; benché in opera di religione egli si  ribellasse meno da Roma, che da Bizanzio. Il favorire e  proteggere il cattolicismo dove si trova, e l’attendere a  scemar con dolcezza le opinioni preconcette ed ostili del  clero e della plebe russa contro la Chiesa romana, sarebbe  tanto più facile all’autocrata, quanto che tali  preoccupazioni hanno radice nella più grossa ignoranza, e  a dissiparle basta il diffondere la luce della civiltà.</p>
<p>	Dalle poche avvertenze fatte sinora si può raccogliere  che il cattolicismo è destinato ad incivilire tutto il mondo  barbaro, e ad unificare tutto il mondo civile. E benché ai  tempi, in cui viviamo, questo moto ortodosso non sia ancora  visibile agli occhi degli osservatori superficiali, niuno potrà  dubitarne, riscontrando le cose presenti colle induzioni che  emergono da tutta la storia. Imperocché ogni opera  cosmogonica, (qualunque sia del resto la specie di cose, in  cui versa), consta di due periodi; l’uno preparatorio, che  dispone la materia, e l’altro complementare, che dà la forma  al principio materiale, recandolo a perfezione. La molla  operativa della prima epoca nelle società umane è la  dottrina eterodossa; la quale, in quanto contiene più o  meno del vero, può incominciare il lavorio civile; ma in  quanto comprende assai del falso, non può condurlo a fine;  giacché il compimento in ogni ragion di nobile e stabile  impresa è privilegio della fede ortodossa. E siccome per la  natura mista dell’uomo, il consorzio in cui vive, e le  instituzioni di cui si vantaggia, sono composte, come  l’individuo, di spirito e di materia, d’anima e di corpo;  l’ordito eterodosso consiste principalmente nell’organizzare  la parte materiale delle riforme, nel rimuovere molti ostacoli,  che lor si frappongono, nell’ammannire la scena, in cui  hanno ad esercitarsi, nel ravvicinare coloro che  debbono darvi opera, nello spianare coi fatti la via alle idee,  e insomma nel rendere la materia disposta ad accogliere la  forma vivificatrice; quasi feto maturo, bene organato, ed  acconcio a ricevere lo spirito infuso dal cielo. Quindi è che  i proventi della civiltà eterodossa sono quasi tutti materiali,  e versano nelle armi, nelle industrie, nei traffici, nelle parti e  applicazioni men nobili delle arti, delle scienze e delle  lettere; le quali tutte cose, come non costituiscono la cima  del culto civile, così sono attissime ad agevolarne  l’acquisto. Per tal modo il gentilesimo, considerato  generalmente, fu la preparazione del Cristianesimo; e  l’eterodossia rediviva del secolo sestodecimo è  l’apparecchio di un rinnovamento cattolico, onde già in  alcune province si veggono i segni. Il moto oltraeuropeo del  nostro incivilimento è cospicuo; ma essendo oggimai quasi  tutto alle mani dei popoli eterodossi, non eccede l’opera  preparatoria, e versa nei commercii, e nelle estrinseche  comunicazioni dei popoli, senza toccare. l’intima loro vita.  Tre sono le nazioni acattoliche, che hanno una influenza  più grande nelle altre parti del mondo; cioè la Russia  nell’Asia del nord, gli Stati Uniti nell’altra America, e  l’Inghilterra nell’Affrica del mezzogiorno per via del Capo,  nell’Oceania mediante l’Australia, e nell’Asia meridionale  coll’India. Ora ella è cosa notabile che niuna di queste  potenze pensi davvero a costumare i popoli barbari, che  abitano o circondano le sue colonie, niuna si curi di  spargere nel seno di essi, con mezzi soavi, ma efficaci, la  religione, che è pure il supremo bene degli uomini e degli  stati, e tutte si appaghino di permutare con loro qualche  meschina derrata della natura o dell’arte. Se non sapessimo  che nei paesi eterodossi non si trova del Cristianesimo altro  che un’ombra, vanissima, non basterebbe questo solo fatto a  provarlo? Imperocché coloro che contemplano con tale  incuria la cecità miserabile dei loro fratelli, e non alzano  un dito per rimediarvi, si pregiano pure di essere cristiani, e  non ignorano le promesse, né le minacce tremende  dell’Evangelio. E non si opponga che la più parte dei  governi cattolici fanno altrettanto; poiché, lo ripeto, la  politica europea da tre secoli è tornata universalmente agli  ordini del gentilesimo. Più fece per la conversione e la  civiltà dell’Asia, durante lo spazio di cinquant’anni, la  piccola monarchia portoghese del secolo quindecimo, che  non tutti gli stati di Europa insieme, da che venne abolito  l’arbitrato pontificale

<note place="foot"><p> “	A proposito dei Portoghesi a delle loro instituzioni  coloniali, merita di essere menzionata la Misericordia, di cui  un nostro viaggiatore del secolo decimosettimo parla in  questi termini. Luogo pio, famosissimo tra’ Portoghesi,  che amministrato con gran carità da’ nobili secolari e dai  migliori di loro, fa esso solo tutto quello che in altri paesi  usano di fare infiniti altri luoghi pii di tal sorte. Marita  zitelle e tiene spedali per infermi e per pazzi; nudrisce  esposti; seppellisce morti; fa di continuo celebrar messe per  le anime de’ defunti; conforta i condannati a morte; dà  limosine secrete a persone bisognose e ben note che si  vergognano; sostenta in mille modi quanti si trovano in  qualunque sorta di necessità. Non saprei dire il tutto; ma,  in una parola, esercita a beneficio dal pubblico, e  massimamente de’ poveri, tutte le opere della  misericordia, corporali e spirituali, con grandissima spesa: il  che fa e di molta roba che possiede, e col continuo concorso  che ha di larghe limosine, essendo i Portoghesi in queste  cose non men liberali che pii. Di più, la Misericordia tiene  i depositi, presta danari e fa tutto il resto che fa in Roma ed  in Napoli il Monte della pietà; e con grandissima  comodità di tutta la nazione, perché in ogni luogo, tanto  de’ paesi loro, quanto di altri dove si trovin Portoghesi  che vi abbian ferma stanza e faccian corpo di comunità, per  pochissimi che siano, vi è sempre fra di loro il luogo pio  della Misericordia, con perpetua e continua corrispondenza  di banco e di altri maneggi, con tutti gli altri luoghi simili  della Misericordia ovunque sono. Di modo che se un  Portoghese, o chiunque altro straniero che, per mezzo loro,  voglia passare, ha bisogno di farsi rimetter denari in  qualsivoglia lontana parte ove i Portoghesi con la loro  Misericordia si trovino, sa certo di doverli avere a sua voglia  con prontezza e sicurezza, per via di banco che non può  mai faillire. Se per caso muore alcuno, in quanto si sia  lontanissimo luogo, come in Cina, in Giappone, nelle  estreme parti meridionali dell’Africa o in altri simili, che so  io? Lasciando roba ed eredità, o legati da doversi  soddisfare; purché ne lasci il pensiero alla Misericordia, è  sicuro che la sua roba sarà subito messa in salvo, custodita  fedelissimamente, e con ogni puntualità o mandata, o  pagatone il valore a’ suoi eredi e legatarii se bisognasse, e  fin in Portogallo, e fin dovunque essi fossero, benché vi  fosse distanza di mezzo mondo, e quanto è da noi gli  Antipodi. è un luogo, in somma, la Misericordia de’  Portoghesi, il più utile, il più pio e il meglio  amministrato di quanti mai io ne abbia veduti od osservati  per tutta la cristianità; e perciò degnissimo, al mio parere,  di essere imitato da ogni altra nazione”.</p></note>

.

<note place="foot"><p>

Della Valle, <hi rend="italic">Viaggi</hi>. II, 2. Lett. 18. Brighton,  1834, tom. II, pag. 464-465.</p></note>

.Nondimeno l’azione dei potentati eterodossi sui paesi lontani e sovrattutto sull’Oriente non è inutile; ché gli Europei odierni, come gli antichi Romani, benché non siano ancora i fondatori, sono i forieri dell’universale  cultura. Se non che, l’odierno campo, in cui si opera, è  aggrandito; e sebbene il romano imperio in orientale e  occidentale si dividesse, e con questa partizione l’Europa  nostrale simboleggiasse, variarono assai i confini di quelle  due plaghe; ché il Levante e il Ponente  degl’imperatori erano in Soria e nella prefettura delle  Gallie, dove che noi gli abbiamo rincacciati sino alla Cina e  all’America; la quale, in cambio dell’Italia e della Spagna, è  la vera Esperia dell’età nostra. Ora chi vorrà credere che  tanto ampliazione di prospettiva e di materiale potenza  debba qui fermarsi, quando ciò che si è fatto sinora non  può avere teleologicamente altro costrutto, che quello di un  semplice tirocinio? Se ci basta l’animo di sprigionare la  mente dalla prosa municipale, che ci attornia e ci affoga, ci  accorgeremo di vivere anche noi, come gli Argonauti e gli  eroi d’Omero, in una età epica, e di avere innanzi agli occhi  un mondo che incomincia. Qual è questo mondo? Quello  che fu scoperto dal Gama, dal Cook e dal Colombo; ma  questi valentuomini non trovarono altro che una natura  vergine o una mezza civiltà in demolizione; laddove a noi  è dato di salutare da lungi la natività di nuovi ordini  apparituri, quasi per incanto fra que’ ruderi longinqui,  come le belle città della nostra Europa, che emersero dalle  macìe germaniche, celtiche e pelasgiche. Ma questa morale  risurrezione dell’Oriente non può succedere, finché il  principio vivificativo e unitivo del mondo, cioè l’Idea, non  torni a risplendere nella sua purezza su quelle desolate  regioni, immerse nelle tenebre e nell’ombra di morte

<note place="foot"><p> Luc. I, 79.</p></note>

da più di quaranta secoli.  L’Oriente è una gran ruina, su cui pesa tuttavia l’anatema di  Babele, onde rende l’imagine e ricorda l’istoria: ivi ancora si  veggono le vestigie di quel gran ardimento e le reliquie di  quella razza oltracotata, gigantesca, titanica, che tentò il  cielo, e ne venne sfolgorata o dispersa, allorché la famosa  torre

<quote rend="block">
<lg>
	<l>...di sterminata</l>
<l>	Ombra stampava la deserta landa</l>
</lg>
</quote>

<note place="foot"><p>

Leopardi, <hi rend="italic">Paralip. della Batracom.</hi>, VII, 28.  .</p></note>

. L’Oriente, è come il panteismo, che lo informa e  signoreggia; il quale, accozzando insieme la confusione e la  discordia, si dirompe in politeismo, e rende impossibili a  conciliare le contrarietà ed antinomie apparenti della prima  formola. Così, laddove l’Occidente fu sempre più o meno  distinto e unitario, mediante il principio cristiano di  creazione, e la semiortodossia pelasgica, che lo precorse;  l’Asia, non avendo avuta, come l’Europa, due Rome  successive, che in lei imprimessero la propria forma, fu dai  tempi falegici in poi confusa senza unità, e rimase rotta,  divisa, senza armonia e precisione di contorni. Per  qualunque verso tu la consideri, ci trovi una congerie  informe di cose disparatissime: stirpi, lingue, credenze,  dottrine, lettere, instituzioni, tutto vi è guasto,  scompigliato, convolto, in istato di guerra o di solitudine:  non un centro, intorno a cui questa varietà si raccozzi: non  una legge, che ne componga e coordini i vari elementi; e  mentre i diversi popoli o stati non hanno fra loro  vincolo di sorta, (o solo debolissimo, com’è il Buddismo  attuale nell’imperio cinese, nel Giappone, in Ceilan e  nell’Indocina), ciascuno di essi è in sé medesimo confuso  e disordinato. Il semita erra presso le stanze dell’Indopelasgo  , l’uomo  caucasico è alle mani col mongolico, confinante da una  parte colle tribù finniche di tramontana, e dall’altra coi  Negrilli e coi Malai del meriggio, senza che il corso delle  vicende e il flusso de’ secoli abbiano, armonizzate le  schiatte o confederate le loro favelle. Questo concorso della  confusione e della discordia, proprio del panteismo di  Oriente, è al vivo rappresentato dal reggimento delle caste,  che ne è quasi il tipo ideale; come quello che esprime la  confusione e divisione falegica cogli effetti della violenza e  della conquista. Se non che, come le caste ti riconducono al  patriarcato ortodosso e primigenio, così in mezzo alla  scissura e al guazzabuglio universale di quel mondo  levantino, trapela tuttavia l’impronta dell’unità primitiva in  una certa uniformità di genio religioso, politico, estetico,  comune a quasi tutti i popoli asiatici e nella inclinazione  loro verso la pristina concordia; tanto che si può dire che  l’Oriente tentenna fra la nativa unione perduta sin dai giorni  babelici e l’armonia finale, a cui i fati cristiani lo  sospingono. La Cina conservò quasi per miracolo  quell’unità ne’ suoi ordini politici; ma gli altri paesi, che  l’hanno smarrita in effetto, se ne ristorano colle fizioni  immaginando e ritraendo, nelle loro cronache favolose e nei  loro poemi quegl’imperii cosmopolitici, che rendono la terra  serena e tranquilla come il cielo. Nell’Oriente insomma  s’incarna la formola ideale, viziata dall’emanatismo, con tutte  le sue note, come nell’Europa pelasgica e cristiana  s’incorpora il principio di creazione, per cui l’unità e la  varietà, la sintesi e l’analisi, la composizione e la  distinzione insieme si accordano. Dal che conséguita che  non solo il mondo orientale non può ricuperare l’antica  armonia, senza l’Occidente, ma né tanto fuori del suo  soccorso capire la propria storia, diciferarne i monumenti  penetrarne le origini. Laonde, come un uomo occidentale  squarciò i velo che occultava le lettere dei Faraoni, così  agli Europei si dee l’intelligenza dei caratteri protopalici e  cuneiformi, divenuti inintelligibili ai pauditi e ai mobedi di  Benares e di Surata; e a noi pure si dovrà forse col tempo il  racquisto definitivo dell’idioma fenicio, già tentato da molti  più o meno felicemente, e la chiosa delle inscrizioni  imiaritiche, scoperte di fresco nell’Arabia meridionale.</p>
<p>	E come l’Europa possiede colla Bibbia la scienza delle  origini e dei fini, e può restituire all’Oriente intenebrato e  vecchio coll’intuito de’suoi natali la conoscenza di  quell’epoca beatissima, in cui il sole si levò per la prima  volta ad illustrar la sua culla, così ella sola colla divina  sua cultura è atta a riordinarlo politicamente  religiosamente, liberandolo dalle piaghe sociali della  poligamia, del dispotismo, del servaggio, e dalle tre  superstizioni decrepite, ma tenaci, di Brama, di Budda e di  Maometto, rannodandolo in una vasta società morale e  religiosa, mediante il romano pontefiche, che è il vero e  perpetuo Sacravarti, immaginato e augurato dagli  antichissimi Samanei. Ma certo l’Europa non potrà mai  ottenere l’intento, finché ella medesima non sia tornata  all’avita fede e non abbia ricuperata quell’unità morale, che  la rese grande e ammirabile nel medio evo, non ostante la  barbarie dei costumi, che allora correvano. Così l’Oriente,  per via dell’Europa, ci riconduce all’Italia; e queste tre  membra etnografiche rappresentano una graduazione di  forze, che sono in ragione inversa, come si suol dire, della  loro grandezza; giacché la disproporzione, che passa fra lo  sterminato mondo orientale e l’angusta Europa corre  egualmente fra l’estensione di questa e la piccola nostra  penisola. L’Italia, appoggiandosi all’Idea parlante, seco unita  e connaturata, è come la leva di Archimede, che non  ostante la sua parvità e debolezza intrinseca, può sollevare  il mondo, e mutar gli ordini dell’universo.</p>
<p>	Dalle cose discorse conséguita che l’egualità e la  fratellanza dei popoli, per ciò che risguarda la loro essenza,  non che escludere una scala gerarchica di giurisdizione e di  onore, e quindi una paternità civile in qualcuno di essi,  non può concepirsi altrimenti condizionata. Per tal modo la  Cristianità viene ad essere, come suona il vocabolo, non un  semplice aggregato, un’agglomerazione indigesta e fortuita  di stati e di nazioni, ma un corpo bene organato, in cui ogni  membro ha i suoi uffici prefiniti, e concorre, esercitandoli  acconciamente, al moto, alla vita, alla durata di tutta la  macchina. L’elemento vitale, che anima in gran mole, come  apparisce eziandio dal vocabolo, che lo esprime, è la  religione; la quale essendo una larva bugiarda senza il  Cristianesimo, e questo una chimera fuori del cattolicismo,  ne segue che la fede cattolica è il fluido vivificativo, che  correndo e ricorrendo pei popoli redenti, come il sangue per  le vene e le arterie del corpo umano, reca loro gli spiriti, che  li rendono floridi e perenni. Il capo della Cristianità non si  distingue conseguentemente da quello della fede, e Roma,  capitale religiosa dei popoli ortodossi, è altresì civile e  morale metropoli della civiltà universale e del genere  umano. E siccome Roma è indivisa da Italia, con cui è  congiunta per tanti titoli, e immedesimata, mediante l’unità  nazionale; siccome l’Italia tutta, non meno di Roma, sua  reggia, curia e basilica, concorse prima e dopo di Cristo a  rinnovare e spargere in tutta Europa i lumi sociali e le nobili  arti; chi non vede che la nazione principe della Cristianità  non può essere altra che l’italiana, e che da lei sola si può  ragionevolmente aspettare per la terza volta il riscatto civile  dei popoli? Queste induzioni non sono arbitrarie,  capricciose, fortuite, ma fondate su fatti universali, evidenti  inconcussi, tirate a tutto rigore di logica, e nascono  spontaneamente dalla esposizione e dal riscontro dei dati  storiali. Roma, Italia, Europa, Oriente, sono quattro anelli  etnografici, che s’inchiudono e s’incentrano nell’altro, e  vengono tutti quanti abbracciati dal compreso totale ed  amplissimo del genere umano. E quando dico Oriente,  benché con questo nome si accenni specialmente all’Asia,  non se ne voglion però escludere né l’Affrica, né  l’Oceania, né l’America indigena; perché le diramazioni  coloniali degli Europei da un lato, e le condizioni eterodosse  di quelle varie parti del mondo dall’altro, fanno sì che le tre  ultime sono quasi un’aggiunta della prima, e riescono di  giorno in giorno sempre più indivise dalle sue sorti. Ora  come la rigenerazione e la salute dell’Oriente dipende  dall’Europa, e come l’unità e l’instaurazione di Europa  debbono muovere dall’Italia, così il risorgimento di questa  dee procedere da Roma; nella quale perciò si racchiuggono  i fati universali del globo. L’umanità e Roma, cioè la  specie tutta quanta e una città individua, rappresentano la  circonferenza e il centro di questo circolo moltiplice ed  amplissimo, e i due estremi del raggio che li riunisce  attraverso gli altri cerchi interposti e concentrici, come le  ellissi sideree del firmamento. E nello stesso modo che dalla  combinazione euritmica delle curve celesti risulta l’armonia  del Cosmo e l’unità collegante la famiglia universale degli  astri; il concentrico conserto dei vari aggregati organici, in  cui si divide l’umana generazione, dalla città cosmopolitica  sino a tutto il giro dell’orbe abitato forma l’ordine e la  proporzione etnografica della stirpe dominatrice di esso.  Giova però il notare, che ciascuno di tali cerchi concentrici  ha rispetto all’altro la ragione insieme di contenuto e di  contenente il che può dar meraviglia solamente a coloro,  che a guisa dei neopitagorici confondono i simboli  matematici colle cose simboleggiate. Imperocché, se  rispetto all’esistenza esteriore e allo spazio che occupano  Roma è membro d’Italia, e l’Italia è porzione di Europa, e  l’Europa per la sua piccolezza si può avere per appendice  dell’Asia, e l’Asia infine è parte del mondo; in ordine  all’esistenza interiore e alle idee ha luogo il contrario,  perché ivi la contenenza accompagna il grado d’idealità  più notabile. Quindi è che Roma essendo più ideale  d’Italia e l’Italia di Europa, e l’Europa dell’Oriente, e l’Oriente  del mondo, ciascuno di questi aggregati viene ad essere il  contenente ideale dell’altro come l’anima del corpo, l’Idea  degli spiriti e Iddio dell’universo. E quello, che accade  ontologicamente riguardo all’Idea, si verifica pure  psicologicamente rispetto all’esistenza interiore, cioè alla  coscienza; giacché ogni umano aggregato organico, avendo  un’individualità sua propria, ha altresì un sentimento  delle proprie forze più o men vivo, versante nel senso  comune e collettivo di coloro che lo compongono. Il  quale è proporzionato al grado del lume ideale, che si  possiede; onde l’Europa, verbigrazia, ha una coscienza di  sé stessa infinitamente più vigorosa e vivace, che il  mondo orientale, secondo che si scorge negli effetti, cioè  nell’azione, la quale scaturisce dal senso intimo, e n’è  l’espressione proporzionata. Che se questo senso è assopito  nella moderna Italia, non ne segue però che, destandosi,  non possa vigorire assai più che negli altri paesi, come  avvenne per l’addietro a ogni risvegliamento italiano;  altrimenti converrebbe dire che un giovane robusto, quando  dorme, sia men vegeto e gagliardo di un vecchione insonne  e vegliante. A ogni modo io credo con un alto spirito che,
<quote rend="block">
<lg>
	<l>Se fosse Lalia ancor per poco sciolta,</l>
<l>	Regina torneria la terza volta</l>
</lg>
</quote>

<note place="foot"><p> Leopardi, <hi rend="italic">Paralip. della Batracom.</hi>, I, 29.</p></note>

,e per le prove me ne rimetto al resto del mio discorso. Quando parlo di contenente ontologico e  psicologico, non esprimo già solamente una vana metafora,  ma una vera e fondata analogia; come quando santo  Agostino diceva che Iddio contiene lo spazio, e il  Malebranche chiamava esso Iddio il luogo degli spiriti.  Psicologicamente lo spirito contiene il corpo, come  ontologicamente e logicamente le idee son contenute  dall’Idea, le copie dall’originale, l’estensione dall’immenso, la  durata temporanea dall’eterno, e l’universo tutto quanto dal  Creatore artefice. Ora l’Italia, possedendo l’Idea in modo  più cospicuo ed essendo in virtù di tal privilegio creatrice  e redentrice dei popoli, li contiene spiritualmente in sé  stessa, e usando la frase precitata del Malebranche, è lo  spazio ideale della repubblica europea, e il conserto  intellettivo delle sue varie province. Laonde, com’ella  geograficamente è in Europa, questa moralmente e  civilmente è in Italia; la quale si mostra per ciò solo la  più universale delle nazioni. Universale nel tempo, perché  la sua civiltà è perpetua, e, caduta, sempre risorge;  universale nello spazio, perché da lei tutte le genti  ortodosse dell’età moderna ricevettero il culto loro;  universale nella scienza, perché in lei alberga fontalmente  la notizia dei principii, e da lei nacque quella dei metodi e  degli instrumenti; universale nell’arte, perché essa è la  prima e quasi l’unica nazione moderna nell’architettura e  nella musica, che sono le arti universali e complessive,  principi e generatrici di tutte le altre, e furono recate  dall’ingegno italico sino agli ultimi termini del sublime;  universale nelle lettere e specialmente nella poesia, perché  la prima epopea dell’età moderna in ordine al tempo, e di  tutti i secoli in ordine al merito, fu un parto dell’ingegno  italico. L’universalità importa il sovrannaturale, come  quello che, innestandosi sul secondo membro della formola,  sovrasta alla natura, connessa coll’ultimo termine della  medesima, come l’originale alla copia, il genere alla specie,  e il contenente al contenuto; giacché la natura, che si  racchiude nella sua idea, come lo spazio e il tempo  nell’immenso e nell’eterno, è l’individuazione di un ordine  possibile, che nella propria idealità è sovrannaturale,  perché necessario e assoluto. L’Italia ha quindi cogli altri  popoli eziandio le attinenze del sovrannaturale colla natura;  onde, secondo la formola etnografica, (che è un rivolo della  ideale), la penisola procreatrice e redentrice del resto di  Europa rappresenta l’atto creativo delle esistenze  universalmente, ed è sovrannaturale verso di esse, come il verbo  onnipotente verso le sue fatture. Ed essendo la nazione  sovrannaturale, l’Italia è altresì la nazione ieratica,  religiosa e quindi cattolica per eccellenza; la quale ultima  dote all’universalità ci riconduce.</p>
<p>	Quando si afferma che l’Italia è universale,  sovrannaturale, religiosa, creatrice, sacerdotale, e via  discorrendo, queste varie doti non esprimono tanto le  proprietà differenti, quanto diverse facce di un attributo  unico, cioè di quel primato che le appartiene; imperocché  siccome le varie perfezioni dell’Ente, distinte  subbiettivamente per opera del corto nostro intendere, si  riuniscono e s’immedesimano obbiettivamente nell’unità di  quello per via di una sintesi logica e rigorosa, così le  moltiplici prerogative della patria principe a una sola entità  si riducono. Per esprimere la quale con un solo vocabolo, si  potrebbe dire che l’Italia è la soprannazione e il capopolo,  perché in lei si contengono eminentemente tutti quei vari  elementi, onde consta il genio nazionale delle varie  popolazioni, e fanno dell’uman genere non meno che di ogni  suo individuo, <hi rend="italic">una imagine e somiglianza d’Iddio</hi>,  cioè un solo essere morale, che tutti gl’individui  comprende, come nel Logo platonico tutte le idee sono  racchiuse. So che oggi dai più si confondono le analogie e  convenienze naturali colle metafore rettoriche, le quali  sulle analogie fittizie e immaginative si fondano; e  non pochi si trovano, i quali, sentendosi da natura incapaci  di afferrare riflessivamente le finezze ideali, pigliano il  partito di metterle in riso; né  qualunque sorta di argomento si adoperi potrà mai farli  ricredere, e dotarli del senso onde mancano, come le parole  non possono dare al cieco l’uso degli occhi e abilitarlo a  conoscere le visive impressioni dei colori. Il vezzo della  filosofia sensuale, del psicologismo e del nominalismo,  invalso da gran tempo anche fra noi, contribuisce a  screditare la sintesi ideale, come quella che non si può  toccare con mano, come i corpi, né tritare analiticamente,  come le astrattagginisuperficiali di alcuni filosofi eziandio moderni.  Ma chi ha da natura l’ingegno e dagli studi l’abitudine  richiesta alla contemplazione delle idee, le trova assai più  sode e gustose degli astratti o dei sensibili, e sa rinvenirle  sotto la corteccia degli uni e degli altri; perché le  astrattezze e i fenomeni sono altrettanti veli, che cuoprono  una entità ideale. Applicando questo metodo all’etnografia  e alla storia, non si dee credere che la parte più sostanziale  delle nazioni sia quella che si trova sulla carta geografica, e  si può visitare, viaggiando in sulle poste o sui veicoli a  vapore. Come il psicologo trova l’anima sotto l’artificioso  concerto della vita organica, e il teologo contempla Iddio  nelle meraviglie della natura, così l’etnografo filosofo  ravvisa attraverso la scorza delle società, delle instituzioni,  degli eventi, i concetti divini, che ne vengono rappresentati.  Per tal modo sotto l’Italia reale egli sa scorgere una Italia  ideale, che è dotata di tutte quelle proprietà ch’io vo  dichiarando, e che è tanto più sustanziale e consistente  dell’altra, quanto che la prima varia del continuo di anno in  anno e di secolo in secolo, laddove la seconda dura  immutabile. Similmente egli vede da questa uscire una  Europa spirituale, e l’idealità che l’informa diffondersi di  mano in mano sul resto del globo, finché abbia animata di  nuovo e conglutinata indissolubilmente tutta la nostra  specie. Né questo meraviglioso spettacolo è solo atto a  instruire e dilettare lo spirito, secondo il parere di certuni,  che stimano di esser generosi verso le idee, dando loro  patente di passaggio, come si dà ai giocolari, ad altri simili  uomini, che hanno per unico ufficio di rallegrar le brigate;  quasi che gli studi ideali debbano aversi in grado di  semplice passatempo. Ma le idee, non che essere sterili ed  inutili alla vita pratica, ne sono il fondamento; e l’accusa  d’inutilità milita solo contra i fatti, quando non siano da  quelle fecondati. Gl’Italiani per poter fare cose grandi in  opera d’ingegno, di mano e di senno, debbono anzi tutto aver  la coscienza delle loro forze, e delle immortali prerogative  della loro stirpe. Da questa persuasione soltanto possono  ingenerarsi quei vivi spiriti, quei fervidi e magnanimi  ardimenti, onde nasce l’impeto, che incomincia, e la  tenacità, che consuma e fa trionfare le imprese. Né certo  alcun popolo può compiere i suoi destinati, e non ne ha  notizia; laonde il delfico precetto: <hi rend="italic">conosci te  medesimo</hi>, in cui il padre della rinnovata filosofia greca  poneva il sommo della sapienza, è applicabile alle nazioni,  non meno che ai particolari uomini. Tal è il vostro debito,  o figliuoli d’Italia: la prima cognizione che dovete  procacciarvi, dopo quella di Dio, è la scienza della vostra  patria. Voi dovete essere la nazione cosmopolitica, non già  accattando le idee forestiere, ma travasando le vostre negli  altri paesi, perché perdereste l’esser proprio, imitando  l’alieno, laddove gli altri migliorano le lor condizioni native,  ritraendo dal genio italico. Il quale solo può essere imitato,  senza pericolo, perché a tutti sovrasta, come autonomo, e i  semi di tutti comprende, come universale. Questa  universalità italica è oggimai riconosciuta nelle lettere e  nelle arti illustri; giacché il bello italogreco è il solo, che  sia dovunque avuto per classico, e possa porgersi a tutti i  popoli culti, come sovrano modello di perfezione. Ma essa  vuol pur intromettersi in filosofia, in politica, in religione,  nella lingua, e i tutte le altre parti del culto civile: nelle  quali l’ingegno vostro, operando dal didentro al difuori, e  guardandosi dal processo contrario, dee perfezionare colla  propria forma quella degli altri popoli. Governandovi con  questo senno, farete sì, che la subbiettività d’Italia, (se mi  è lecito il servirmi di queste voci metafisiche, che pur  calzano a capello per dar precisione ai pensieri), divenga di  nuovo, mediante l’Idea l’obiettività di Europa e del mondo,  come l’entità subbiettiva dello spirito assoluto  s’immedesima coll’obbiettività suprema del vero nell’unità  perfettissima e semplicissima dell’essenza creatrice.</p>
<p>	L’Italia, in virtù della sua universalità ideale, è la  sintesi e lo specchio di Europa, e riepiloga in sé stessa  sotto breve misura tutte quelle varietà etnografiche, che nel  resto di quella largamente risplendono. Benché ogni  grande aggregazione d’uomini dia luogo a simili differenze,  e le qualità fisiche e morali di un popolo si diversifichino  fra loro, secondo che esso popolo si suddivide di mano in  mano e si circoscrive in porzioni minori, tuttavia non ve ne  ha alcuno, in cui tali discrepanze siano così moltiplici, come  nell’italiano, così ricche risentite, ben prese, e tuttavia fra  loro collegate con tanta maestria, da non pregiudicare in  alcun modo all’unità nazionale. Il che nasce da l’indole  della stirpe pelasgica; la quale è la più doviziosa, capace e  acconcia a riunire in sé stessa tutte le varietà e  contrarietà etnografiche con armonico temperamento, come  le opposizioni ideali e apparenti nell’Ente supremo si  accordano. E tuttavia questo, non che noccia conferisce  all’unità del genio italiano; il quale è uno nella  moltitudine delle sue specie, come uno è il genio  giapetico e indopelasgico degli Europei nei quattro rami  degl’Italogreci, dei  Germani, dei Celti e degli Schiavoni, benché ciascuno di  essi in più ramicelli si parta e diffonda. La varietà non  pregiudica all’unità nelle cose create, anzi concorre a  produrla; e quanto più una specie è varia e copiosa nelle  sue diramazioni, tanto più ella è una, purché la varietà  armonizzi; come si vede nell’universo, che congiunge  l’unità maggiore alla più grande diversità possibile.  L’Italia è negli ordini etnografici la più viva imagine del  Cosmo, così per l’unità e la varietà maestrevolmente  accozzate nel suo mirabile legnaggio, come per le ragioni  del sito, non circolare, a guisa dei paesi, in cui l’unità  prevale soverchiamente, ma sprolungantesi a foggia delle  elissi astronomiche, e tuttavia raccolto e di facile  comunicazione da un estremo all’altro, mediante la poca  altura dei monti che lo dividono, la frequenza dei fiumi che  lo innaffiano, e il doppio mare che lo circonda, pieno di  agevoli sbarchi e di spiagge portuose. E come il Cosmo è  un’effigie del Logo, così questo viene adombrato  dall’idealità italiana, che nella sua doviziosa unità  raccoglie le idee specifiche delle varie nazioni europee e le  rappresenta; tanto che si può dire che ognuna di queste ha  il suo tipo, il suo Genio e il suo Fervero nella penisola.  Dagl’Inglesi e dagli Scandinavi sino agli Spagnuoli ed ai  Greci, ogni nazione del nostro continente si riscontra con  una provincia italiana, dal freddo Piemonte all’adusta  Sicilia; onde tutta Italia viene ad essere una piccola Europa,  miniata con mirabile vivacità di colori, nella quale per la  vicinità dei luoghi, per la copia delle differenze e delle  opposizioni, tanto più spiccano i contorni e i contrasti  risultano. Coloro, che vorrebbono scancellare tali svari e  contrapposti, riducendo tutti gli stati italiani al medesimo  sesto, e dando alle diverse province un volto ed abito  uniforme, non se ne intendono; e son così savi come quegli  altri, che aspirano ad introdurre la stessa monotonia e  similitudine nell’Europa tutta e nel mondo. Havvi certo una  tale unità, che è ottima in sé stessa, e a cui tendono i  cristiani popoli con tutta l’umana famiglia; ma essendo  effettiva, organica, armonica, concreta, non astratta ed  informe, come quella che oggi si va sognando da molti, ella  consiste nell’accordare le contrarietà, le discrepanze, non  nell’annientarle; poiché con esse verrebbero meno la  varietà e l’armonia del mondo. Giova pertanto lo studiare  queste diverse specialità delle province italiche nelle  condizioni del paese, nelle qualità e abitudini del corpo,  nei costumi, nell’ingegno, nelle instituzioni e persino nella  favella, notandone i pregi e i difetti, e mostrando come  questi si posano emendare, quelli avvalorare ed accrescere.  Una Geografia morale d’Italia, in cui le idee fossero  avvalorate dai fatti presenti e preteriti, maestrevolmente  raccolti e discussi, sarebbe opera degna di occupare  qualcuno dei nostri grandi intelletti, e non tornerebbe  inutile, né estrana alle sorti future della comune patria. Io  qui non intendo né pur di abbozzare rapidamente un tal  lavoro, che richiederebbe lunghissimi studi, e non breve  discorso; tuttavolta il mio argomento m’invita a far qualche  cenno delle proprietà specifiche, per cui si distinguono fra  loro gli abitanti delle varie province italiane.</p>
<p>	L’Italia, come penisola separata dal resto del continente,  mediante la giogaia più alta di Europa, ha una  individualità più risentita degli altri stati, e non è vinta  per questo rispetto che dalle isole e da paesi condizionati  quasi a modo degl’insulari, come sono l’Olanda e la Gran  Bretagna. Ma questa personalità nazionale si parte in molte  individualità minori, secondo le diverse province, come il  corpo umano si divide in più organi e membri, ciascuno dei  quali, oltre al suo concerto colla vita comune, ha altresì  una sussistenza e una vita propria. E nella stessa guisa che  gli organi e le membra sono insieme collegate e fra loro  distinte, mediante l’ossatura del corpo umano, e i sistemi  de’ nervi, de’ muscoli, delle arterie e delle vene che  tutto il corono ed annodano; così le diverse province e  città di una nazione sono insieme intrecciate e nel tempo  medesimo ripartite fra loro dallo scheletro dei monti, e dai  valichi nativi delle valli, delle coste, dei fiumi, delle riviere.  L’Appennino, che traendo da ponente e scirocco, e facendo  un gomito parte la penisola italiana propriamente detta in  due lunghe e strette zone simili e parallele fra loro, la divide  altresì dall’Italia continentale, che per le qualità interne,  per la conformazione esteriore del terreno, per la sua  fertilità, e per le attinenze che ha col mare, si distingue  essenzialmente dall’altra regione. L’Italia continentale, cioè  la gran valle del Po, chiusa fra i monti alpini ed appennini, e  distesa sull’Adriatico con due ali di costiera, che si  prolungano sino ad Ancona e a Monfalcone, benché abbia  quasi da per tutto un medesimo volto, e pel facile tragitto da  un luogo all’altro sia acconcia oltremodo ai traffichi e alle  industrie, tuttavia verso l’Eridano superiore, dov’è ricinta  da tre lati e signoreggiata dalle montagne, che ivi  grandeggiano più che in altra contrada europea, partecipa  assai meno ai prelodati vantaggi. Ivi sorge il Piemonte, quasi  presidio, scolta e avanguardia della patria comune contro la  Francia, posto mezzo fra l’antica Liguria, i popoli alpini e la  Lombardia. I suoi abitanti, di stirpe mista, partecipano al  vario genio di questi paesi; e se per l’indole men viva che  forte, più stabile che concitata, somiglia agli Allobrogi e ai  Valesiani, che stanno loro agli omeri, per l’attività si  accostano da vantaggio ai Liguri, e si avvicinano ai  Lombardi per condizioni proprie dell’ingegno pelasgico. Il  quale fu in essi meno precoce, che nelle altri parti  d’Italia, perché accompagnato da più lenta natura e  implicato di semi eterogenei; ma questa medesima tardanza  valse a maturarlo, ad invigorirlo, e a preparare il poeta, che  per la forza dell’animo e la magnanimità del sentire più  degli altri somiglia al padre delle nostre lettere. Onde  quando l’ingegno subalpino uscì alla luce incarnato in  Vittorio Alfieri, parve all’attonita Italia che dopo cinque  secoli di viltà letteraria, nel fiero Astense il Fiorentino  risorgesse. Nel moto civile, come nell’intellettuale,  l’italianità del Piemonte fu egualmente serotina; onde alle  mercantili industrie e alle libertà municipali le possessioni  e i feudi prevalsero; e ancor oggi, non ostante i notabili  miglioramenti introdotti dal senno del principe, gli averi  sono accumulati e i nobili predominanti assai più che ai  progressi civili non si confaccia. Ma benché ai commerci,  alle arti utili, agli esercizi dell’ingegno e alla libertà civile  il genio territoriale e feudale dei Piemontesi pregiudicasse,  esso giovò a plasmare quella loro forte e tenace indole,  quell’amore della stabilità e dell’ordine, e quella  moderazione, che fa di essi il popolo <hi rend="italic">meglio fazionato a  governo</hi>, come dice il Botta, e che permette a chi regge di  allargare le instituzioni senza pericolo, e di accordare le  brame temperate dei sudditi col potere dei dominanti. Il  Piemonte insomma è un paese di speranze, il quale, quanto  ha meno da gloriarsi delle sue sorti passate, tanto più dee  confidarsi nell’avvenire, e partecipa per questa parte alla  condizione dei giovani. Nei quali l’animo suole sovrastare  all’ingegno, e aver, come dire, i difetti delle sue virtù; così  il vizio principale dei Subalpini consiste nell’essere  pensando, scrivendo, operando, più piemontesi che italiani.  Difetto innocente, ma dannoso, e che si vuol combattere in  ogni modo; e specialmente col santo ministerio delle lettere,  onde si prepara e si educa la prossima generazione. Imperò,  se bene siano degni di lode coloro che attendono alla ricerca  e allo studio delle cose provinciali, più commendevoli mi  paiono quelli che pensano alle nazionali; e più stimo  Cesare Balbo per averci data la biografia di Dante, che se  fossero usciti dalla sua penna tutti gli annali del comune  natìo. Vero è che anche i fasti municipali si possono  trattare italianamente, mostrando le attinenze storiche della  provincia colla comune madre; e così fanno molti di quei  valorosi, che oggi coltivano con onore e con gloria la storia  delle loro rispettive province. Conciossiaché, giova il  ripeterlo spesso, la prima patria dei Piemontesi non è il  Piemonte, ma l’Italia; e il Piemonte non può attribuirsi quel  gran titolo verso i suoi figliuoli, se prima non riconosce la  nazione che l’ha generato, e non insegna a quelli col proprio  esempio ad adorare la maternità veneranda della terra  italiana.</p>
<p>	La Lombardia nel medio evo fu quasi il contrapposto del  Piemonte, e la terra prediletta del traffico, delle industrie,  dei municipii e delle repubbliche; onde i suoi abitanti sono  descritti da un filosofo di que’ tempi, come gli  uomini più liberi e più fieri della penisola

<note place="foot"><p>
	Nell’opera <hi rend="italic">De regimine principum</hi>, che va fra  quelle di san Tommaso, l’autore parla in questi termini di  alcune province italiane. “
<foreign lang="lat">Quaedam provinciae sunt  servilis naturae, et tales gubernari debent principatu  despotico, includendo in despotico etiam regali. Qui autem  virilis animi et in audacia cordis, et in confidentia suae  intelligentiae sunt, tales regi non possunt nisi principatu  politico, communi nomine extendendo ipsum ad  aristocraticum. Tale autem dominium maxime in Italia viget!  Unde minus subjicibiles fuerunt semper propter dictam  causam. Quod si velis trahere ad despoticum principatum,  hoc esse non potest, nisi domini tyrannizent: unde partes  insulares ejusdem, quae semper haberunt reges et principes,  ut Sicilia, Sardinia et Corsica, semper habuerunt tyrannos.  In partibus autem Liguriae, AEmiliae et Flaminiae, quae  hodie Lombardia vocatur, nullus principatum habere potest  perpetuum, nisi per viam tyrannicam, Duce Venetiarum  excepto, qui tamen temperatum habet regimen; unde  principatus ad tempus melius sustinetur in regionibus supra  dictis</foreign>
”.</p></note>

.<note place="foot"><p>
<foreign lang="lat">De regim. princ.</foreign>
 IV, 8.</p></note>

. Ivi  sorse quella famosa Lega, che fu il primo atto nazionale  dell’Italia cristiana e neonata, schiusa appena dal guscio  della barbarie. Tutta la storia d’Italia fin dai tempi  antichissimi è una seguenza di leghe, ordite spesso e  capitanate dai sacerdoti, talvolta vinte e non di rado  trionfatrici; fra le quali famose furono l’etrusca e la romana,  rette amendue da una ierocrazia armata; ma famosissima la  lombarda, guidata da un Pontefice inerme e pacificatore. Io  non trovo nulla nella storia antica e moderna, che in epica  maestà pareggi la confederazione lombarda, o si abbia  l’occhio alla dignità del capo, o a quella dell’avversario, alla  moltitudine degli operatori, non uomini, ma città e  province unanimi e affratellate, col santo giuro della  religione, della carità e della patria. E non so immaginare  alcun soggetto più accomodato a una nazionale e religiosa  epopea; e benché, secondo l’opinione di molti, l’età delle  epopee sia spenta, io non dispero che sorga quando che sia  qualche sommo ingegno, che, ravvivando poeticamente quel  sublime tema spiani la via all’instaurazione d’Italia, come  Omero coll’Iliade, (che è pure il quadro magnifico di una  lega nazionale), preluse al fiore del l’antica Grecia. Da quel  movimento venne promossa a maraviglia e svolta l’attività  lombarda, che favoreggiata dalla qualità del suolo  naturalmente fecondo, e disciplinato a coltura con acconce  irrigazioni fin dagli antichi Etruschi, fece in breve del  Milanese e delle province con termine un paese ricchissimo  di endiche.naturali ed  artificiali, e fiorente di commercii coi popoli di oltralpe e  coll’Adriatico. Ma l’opulenza partorì le delizie, queste  ammollirono e contaminarono i costumi, onde gli austeri  collegati di Pontida e i vincitori di Legnano piegarono il  collo ai tiranni municipali; e la funesta dominazione venne  aiutata dalle vicine influenze nemiche, che indebolirono, ma  non cessarono, dopo tempi del secondo Federigo. La  corruttela, causata dai gentiluomini era nel secolo  sestodecimo talmente cresciuta, che il sagacissimo  osservator fiorentino teneva la Lombardia per inetta a un  vivere civile, e credeva che <hi rend="italic">nessuno accidente, benché  grave e violento</hi>, ve la potesse ridurre

<note place="foot"><p> Machiavelli, Disc. I, 17, 55. - <hi rend="italic">Stor. fior.</hi> VI,  <hi rend="italic">Op.</hi> Italia, 111.. La citazione delle storie fiorentine</p></note>

. Nondimeno l’indole lombarda, ancorché civilmente infievolita, si mantenne ed è tuttora schiettamente italiana; e chiunque  consideri le luttuose vicende di quel paese da più secoli in  qua, dee riputare quasi un miracolo, che il genio pelasgico  vi si conservi illibato, senza il menomo neo d’infezione  straniera. E questa è somma lode de’ suoi abitatori; ai  quali se taluno potrebbe improverare troppo amore per gli  agi e pei diletti, anche i meno benevoli non disdicono  loro una grande bontà d’animo, e generosità di  pensieri, e senno pratico, e dignitoso stile di vita, per quanto  i tempi e le altre condizioni il consentono. Né loro manca  la gloria dell’ingegni nelle arti belle, nelle lettere e nelle  scienze; la quale nel passato secolo e nel principio di questo  gittò una luce sì viva, che superò per alcune parti tutte le  altre province; niuna delle quali diede un conserto tanto  copioso di uomini segnalati, o può gareggiare colla poetica  triade lombarda del Parini, del Monti e del Manzoni. Se i  Piemontesi pigliassero dai loro vicini la larghezza d’idee e la  squisitezza di gusto, che in essi risplende, e i Lombardi  della forza e tenacità subalpina alquanto ritraessero, io  credo che queste doti insieme mischiate farebbero un ottimo  temperamento, e rinnoverebbero di pianta l’effigie dell’antico  uomo italiano. Il quale generoso scambio comincia a  verificarsi; perché, nello stesso modo, che i nomi viventi  del Bonsignore, del Talucchi, del Mosca, del Marochetti,  dell’Azeglio, del Biscarra, di Luigi Rossi e di altri non  pochi, mostrano quanto volentieri al dì d’oggi le arti più  gentili alberghino sul Po dov’è ancora un piccolo fiume, la  Lombardia non ha d’uopo che le si ricordino quegli uomini  venerandi, i quali con eroica e trilustre sofferenza chiarirono  il secolo, che quantunque l’antica Italia sia spenta nel  mondo civile, essa vive tuttavia nel petto degl’italiani.  L’effigie d’Italia sarebbe stata perfetta in Venezia  repubblicana, se questa avesse accoppiato agli spiriti che  l’animavano il sentimento nazionale, e la coscienza della  comune patria; ma dal difetto di tali doti nacque la sua  rovina: imperocché ella cadde per una neutralità  sconsigliata, e non poté civilmente durar veneziana,  perché non volle essere italiana. Grandissimo e comune  danno, perché con lei venne meno un alto e continuo  esempio di virtù civile, e appassì un fior semprevivo di  generose imprese, di cortesie, di gentilezze. La grazia nativa  e non fattizia delle nazioni si manifesta singolarmente nella  plebe, come quella che non è fazionata dall’educazione; e  spicca sovrattutto nel favellare, che adopera. Ora io non  conosco alcun dialetto, dal toscano in fuori, che il veneziano  pareggi nell’essere grazioso; in cui dettò le migliori sue  opere il più naturale e fecondo de’ nostri comici. Né  però Venezia disprezzò la favella comune, anzi produsse,  (oltre un gran numero di valentissimi latinisti), in Pietro  Bembo e in Gaspare Gozzi due uomini, che ne ristorarono il  gusto e l’uso trasandato ai loro tempi per tutte le parti della  penisola. Figliuoli della repubblica furono quei due miracoli  dell’arte, Tiziano, e il Canova, non meno che il Polo ed il  Sarpi, l’uno scopritor, si può dire, dell’Asia orientale, e  l’altro precorso alla scienza del suo secolo. Chi volesse pure  accennar di volo tutti i titoli dei Veneziani alla gloria nei  vari generi delle arti rappresentative, nell’architettura, nella  musica, nelle lettere, nelle scienze, nella varia erudizione,  dovrebbe fare un lungo discorso; il che mostra quanto  errino coloro, che accusando quell’antico stato di  aver depressi gli spiriti, plaudono all’infame tradimento che  lo spense, e danno al vile libello del Darù il nome di storia.  La repubblica di San Marco non era certo un reggimento  perfetto; ma fu così buono, come la maggior parte dei  governi più riputati; e il principale errore, in cui incorse, fu  quello di ristringere la sua politica fra i limiti del territorio,  credendo che la salute di uno stato italiano potesse  consistere, senza quella d’Italia. Si consolino adunque le  generose vittime di quel nefando parricidio, poiché  Venezia, perdendo la signoria dì sé stessa, è men lungi  dall’essere italiana; e pensino che orfani non sono, né  derelitti, poiché hanno per madre l’immortale Italia, e  quell’alma Roma, in cui riposano le speranze di tutti i suoi  figli.</p>
<p>	Genova posta a sopraccapo del Tirreno, come Venezia  dell’Adriatico, ebbe seco molta similitudine pel governo  aristocratico, le audaci navigazioni, le spedizioni longinque,  i traffichi e gli acquisti orientali, le fortune, le glorie, le  sventure, la ruina, e perfino il nome del civile suo capo;  tuttavia se ne disformava per alcune differenze notabili, nate  dalla postura, dalla stirpe, e dalle vicende, che  determinarono gli ordini primieri e fondamentali della  repubblica. Pel sito essa appartiene al principio della regione  appennina, che forma l’Italia peninsulare; la qual in nessun  altro luogo è così intercisa e frastagliata da frequenti  balze, che spiccandosi dalle maggiori alture vanno a morir  nel mare, e or nude, or messe a coltura dimestica, or  dolcemente boscate, fanno delle due riviere un paese per  varia e nativa amenità delizioso. Una tal condizion di  postura, oltre al costringere gli abitanti, per campare e  arricchire, a gittarsi sul mare, li sequestrò dal resto d’Italia,  e ne fece una razza dura, rigida, svelta, gagliarda, indomita,  arrisicata, vaga di risse, d’imprese e di guadagni. Tali furono  i Liguri sin dai tempi antichissimi; Ibeli o piuttosto Cantabri  di origine; se padri o figli dei Biscaglini e dei Guasconi,  cioè se usciti dalla Spagna e dalle falde galliche del  Pireneo, ovvero venuti dirittamente dall’Asia, allorché ai  tempi falegici le popolazioni euscariane migrarono a  Occidente, è difficile a definire. Come ciò sia, le tribù  linguistiche degli Appennini fecero ai Romani lunga e  ostinata resistenza; e quando affatto sciolte dall’imperio  greco e libere dalle infestazioni dei Saraceni, a stato civile e  indipendente si ordinarono, la nobiltà cittadina delle  compagnie sottentrò al patriziato castellano e feudale, e  l’importanza del commercio e delle fortune, anziché la  nascita, distinse i casati e le famiglie. Il che diede una  grande incostanza agli ordini pubblici, e fé di Genova il  contrappeso di Venezia; la quale fu una aristocrazia stabile  ed ereditaria, laddove la sua rivale riuscì un’aristocrazia  mobile e trafficante, che è  quanto dire una olocrazia politica, agitata, anziché  temperata, da un elemento oligarchico. Ma questo torbido  vivere valse a serbare ed alimentare l’antico genio rubesto e  marziale della ligure schiatta, simile per questa parte alla  piemontese, (che ne deriva in parte), e piantata com’essa sul  sogliare d’Italia dalla Provvidenza; la quale non a caso  affidò la porta marittima e la porta terrestre del bel paese a  due popoli armigeri, forti ed alpestri, come le rupi che li  fiancheggiano. E che i Genovesi serbino ancora gli antichi  spiriti patrii, si è veduto nel celebre moto del  1746; il qual moto, assai meno municipale  che nazionale di sua natura, fu generoso ed eroico per la  sostanza, e anche nei trascorsi fu più degno di scusa, che i  Vespri di Sicilia o le Pasque di Verona. E se bene nelle  opere dell’intelletto non abbiano sinora pareggiate le altre  province italiche, essi debbono, come i Piemontesi,  attendere a fare, e possono, volendo, tutto promettersi per  l’avvenire; giacché non v’ha altezza di mente e maraviglia  d’ingegno, che sia interdetta alla cuna del Doria e del  Colombo. E chi vorrà negare che la patria del Sivori e del  Paganini sia atta a sentire e a produrre le più pellegrine e  recondite delicatezze dell’arte? Benché i Genovesi abbiano  perduta la libertà repubblicana, si rallegrino dello stato  loro; perché a un reggimento torbido, volubile, municipale  e troppo dedito ai materiali interessi, sottentrò un governo  pacifico, dolce, stabile, intelligente, umanissimo, che gli  aiuterà ad entrare nel nobile aringo delle arti belle, delle  lettere e delle dottrine; un governo nostrale, forte, armato, in  cui è riposta gran parte delle comuni speranze, e per cui i  Liguri, diventando subalpini, han fatto il primo passo onde  tornare italiani.</p>
<p>	Nel cuore della penisola vicinano, si toccano e  s’intrecciano insieme la Toscana ed il Lazio, Firenze e  Roma, i due centri indivisi della lingua, della civiltà, della  religione, d’Italia, di Europa e del mondo. Ivi il genio italico,  nato probabilmente più ad ostro fra i popoli, dai quali prese  il nome che oggi ancor dura, fu accolto tuttavia bambino, e  ci venne lentamente educato, nudrito, e a maturità  condotto: ivi risorse e rifiorì per opera del Cristianesimo:  ivi toccò nell’età nuova, come nella vetusta, il colmo dello  splendore: ivi fu creato o svolto per opera sua il germe delle  arti, delle lettere, delle dottrine, delle credenze, delle  instituzioni, e quindi si diffuse per tutte le altre province,  secondo la legge di ogni processo dinamico, che dal centro  alla circonferenza discorre per tornare in appresso dalla  circonferenza al centro. Questa sentenza, che il moto  genesiaco della vita si faccia per via d’irradiazione circolare  può parer contraria a un’opinione, che oggi regna presso  molti nelle scienze fisiche e nelle civili; e d’altra  parte piò sembrare strano che la centralità d’Italia  sia doppia, e in Roma sola non si debba riporre. Per  soddisfare a queste due difficoltà con una sola risposta, io  noto che negli ordini organici della vita in universale, il  moto dinamico è in effetto posto nella circonferenza se si  considera il punto, a cui s’indirizza, e in cui dee trasferirsi, e  non quello, onde incomincia; perché i centri si scambiano  e moltiplicano successivamente a mano a mano che s’allarga  il campo dell’azione, e più archei di vita, distinti e operanti  dapprima separatamente si ravvicinano coi loro effetti,  riunendosi in un sol giro di operazioni. Per tal modo quel  punto, che da principio aveva una postura centrale la perde,  come prima viene attratto da una forza maggiore; la qual  s’incentra nella nuova sfera, e così via via succede, finché  sì giunga ad un centro stabile, che non è più spogliato  della sua dignità, perché in lui finisce l’espansione  dinamica per quel dato genere, di cui si discorre. Potrei  appoggiare queste mie asserzioni ad alcune conghietture ed  osservazioni dei filosofi naturali sulla formazione degli  organi animali e vegetativi, e sulle nubilose; giacché  sebbene il processo genesiaco nei due casi operi o paia  talvolta operare dalla circonferenza al centro, esso è  preceduto da un moto totale, che corre dal centro alla  circonferenza; il quale risiede nell’unità del rudimento  embrionico e del foco attrattivo; e come precede gli altri  moti, così lor sopravvive, poiché il nucleo dell’attrazione  universale non cessa coll’età cosmogonica, e il seme nel  frutto e nel parto si rinnovella. Oltre che, senza la proiezion  circolare egli è impossibile il concepire l’azione della forza,  e i fenomeni dell’affinità, della coesione, dello steso e della  vita in universale. Ma lasciando queste materie in disparte,  ristringendomi alla genesi delle nazioni, che sola s’attiene al  mio argomento, la storia conferma ampiamente la mia  asserzione, poiché ci mostra l’umano genere uscito da una  sola coppia, la tribù dalla famiglia, la gente o stirpe dalla  tribù, la città dal tempio o dall’oracolo la nazione dal  principe o dal sacerdozio, e via discorrendo. Vero è che  intrecciandosi di mano in mano e complicandosi queste  varie generazioni, l’unità primordiale più non apparisce  sotto la varietà che ne emerge; il che può ingannare anche  uomini acuti e dottissimi. Allegherò due soli esempi, non  estrinseci al mio presente proposito l’uno etnografico e l’altro  geografico, ma amendue fondati sulla medesima qualità di  errore. Il Niebuhr, discorrendo delle Genti romane osserva  dirittamente essere uno sbaglio il credere che tali riunioni  d’uomini negli stati politici siano sempre fondate nei vincoli  del sangue, e allega molti esempi che provano il contrario;  ma poi andando più innanzi censura Aristotile per aver  opinato che i Genneti e gli Omogalatti discendessero  da un padre comune

<note place="foot"><p>
<foreign lang="fra"><hi rend="italic">Hist. rom.</hi></foreign>
 part. II, princ..</p></note>

.  L’uomo eruditissimo non si accorse di avere avvertito egli  stesso nella facciata precedente che le tribù degli antichi  erano di due specie; le une consanguinee e le altre solo  coabitanti; aggiungendo che le prime sono le più vetuste, e  che loro per ordinario sottentrano le seconde. Ora egli è  chiaro che questa mutazione non può aver luogo, se non  mediante la moltiplicità delle famiglie, e lo spartimento dei  membri di ciascuna di esse in varie aggregazioni artificiali,  giusta il loro domicilio primitivo, o veramente a tenore dei  riti religiosi, delle attinenze politiche, delle ricchezze  territoriali e delle ragioni commerciali, come nei Demi  dell’Attica, nelle Fratrie di Atene, nei Gentili di Roma, nelle  antiche Compagnie di Genova, nelle Arti di Firenze e in un  gran numero di altre simili colleganze. Perciò il risalire a  un tempo, in cui le famiglie di una sola linea patriarcalmente  convivessero, non è una temerità, come afferma l’illustre  letterato danese, ma una necessità non meno storica che  filosofica; e le Genti fattizie arguiscono le naturali, come lo  stato argomenta la società domestica, e l’adozione  presuppone la generazione. E ciò appunto faceva Aristotile  quando alludeva all’origine comune delle tribù; mostrando  il tipo nativo di un fatto artifiziale, conforme all’etimologia  medesima del nome di Omogalatti, e facendo vedere, quasi,  da lungi, l’unità primitiva sotto la varietà susseguente. Il  Niebuhr applica lo stesso modo di raziocinio alle nazioni,  là dove paragona i vari rami della medesima stirpe  disseminati in lontani paesi alle spezie animali e vegetative  sparse per tratti amplissimi e divise da monti, laghi e mari  interni, che impediscono ogni comunicazione

<note place="foot"><p>
<foreign lang="fra"><hi rend="italic">Hist. rom.</hi></foreign>
<hi rend="italic">, introd.</hi>.</p></note>

; il che,  inteso a rigore, importerebbe la pluralità originale  dell’umana famiglia. L’altro esempio mi è fornito da Enrico  Ritter, il quale afferma che la filosofia greca cominciò, in  due punti opposti della circonferenza, cioè nell’Asia minore  e nella Jonia per confluire appresso nel centro, cioè in  Atene

<note place="foot"><p>
<foreign lang="fra"><hi rend="italic">Hist. de la philos. trad.</hi></foreign>
, Paris,  1835, tom. I, pag. 169, 170.</p></note>

; proposizione giusta per la sostanza, ma inesatta pel modo, in cui viene significata; conciossiaché ai tempi di Talete e di Pitagora la Grecia ellenica non faceva da sé tutto un corpo, e quindi non aveva una sola circonferenza,  ma era piuttosto l’aggregato informe di molti cerchielli, che  dilatandosi a poco a poco, in una sola area si confusero. E  tal è sempre il processo dinamico di tutte le varietà  naturali; le quali nel loro secondo periodo incominciano  dalle parti estreme onde riuscire a un sol centro, perché  ciascuna parte ha un mezzo proprio, che a poco a poco è  vinto e assorto dal comune, come dotato di forza e di  efficacità maggiore. Così Atene colla sua virtù  attrattiva s’incorporò la filosofia di Mileto e di Crotona; il  che certo non sarebbe potuto succedere, se il centro attico  non avesse avuto luogo, e non fosse stato dotato di  intrinseca attività prevalente. Il paralogismo comune a due  uomini così dotti e assennati, come lo storico di Roma e  quello della filosofia, nasce da un falso principio razionale,  cioè dal panteismo; il quale domina nelle opinioni dei savi  tedeschi, eziandio quando stimano di esserne lontanissimi.  Imperocché, secondo i panteisti, il progresso cosmico e  universale essendo dal vario e dal molteplice all’uno, il moto  dee correre dalla circonferenza al centro e non viceversa.  Laddove, giusta la dottrina dei due cicli e della creazione,  tal processo e tal moto appartengono soltanto al secondo  periodo dell’universo non al primo; in cui l’unità e la  centralità della forza precedono. Così quando una stirpe  si sparge largamente per una lunga distesa di terre non  essendo ella ancora da per tutto distribuita egualmente e in  modo uniforme condensata, il moto civile suol nascere in  due punti opposti di quell’area geografica, come quelli che  sono quasi centrali a tutta l’estensione di essa, e si possono  considerare, come i due fochi di un’ellisse; la quale è la  forma prediletta della natura nei moti del firmamento. E  infatti il moto dinamico si accosta alla forma ellittica  anziché alla circolare, eziandio nelle espansioni telluriche,  e somiglia, malgrado la sua irregolarità apparente, al  processo armonico degli astri.</p>
<p>	Roma e Firenze sono i due fochi dell’ellisse italiana,  come la Magna Grecia e l’Ionia, e in appresso l’Attica e il  Lazio furon quelli dell’ellisse pelasgica, che si stendeva  probabilmente dal monte Argeo alla penisola iberica. La  forma stretta e bislunga della penisola basterebbe a spiegare  l’esistenza di un doppio centro in vece di un solo, e si  riscontra colla naturalità del reggimento federativo in  Italia, conforme a quello che ne ho toccato nella prima parte  di questo discorso. Né questa dualità metropolitana  contrasta all’unità d’Italia, tra perché molti, stretti ed  intimi sono i legami, che uniscono insieme Firenze e Roma,  e perché non essendovi fra questi due capi una parità  perfetta e prevalendo la città latina, in lei risiede il  principio unitario atto ad imprimere la propria forma in tutta  l’ampiezza della penisola. Dico in prima che Roma e Firenze  sono insieme strettamente congiunte, non solo dalla  vicinanza, (onde la sezione conica, con cui si può  simboleggiare il moto dinamico della genesi italica, essendo  poco eccentrica, rassomiglia piuttosto a un’orbita planetaria,  che cometale,) ma dalla loro storia, perché l’una nacque  dall’altra con reciproca alternativa, e i loro uffici  scambiaronsi con simile vicenda. Così, quando il Lazio e la  Toscana insieme si componevano nella unità dell’Etruria  militare e ieratica, sorse Roma, città tusca, in cui  prevalse il genio guerriero sul genio pacifico e  sacerdotale. In appresso da Roma provenne la grandezza di  Firenze, sobborgo e sbarco di Fiesole, che fu soppiantata dal  suo porto, come con vece conforme la moderna Firenze lo  sarebbe da Livorno, se gl’Italiani diventassero un popolo  mercantile come i Britanni, e i traffichi alla coltivazione, o  alle civili gentilezze prevalessero. Roma fu dunque in  qualche modo una colonia toscana, come Firenze una  colonia romana; e questo doppio ciclo risguardante le  origini fu accompagnato e seguito da un simile rigiro  intorno all’indole e agli uffici delle due città; perché  l’antica Roma pagana, in cui il genio laicale ebbe il  predominio, fu generata dall’Etruria ieratica, laddove la  moderna Toscana, in cui la civiltà secolare giunse al colmo  dello splendore, venne educata da Roma clericale e  cattolica. Le stesse reciprocazioni ebbero luogo nella lingua;  conciossiaché il latino di Roma ritrasse in gran parte  dall’etrusco, e il toscano recente, figliuolo del latino, passò  in conto di favella, non pur illustre ma popolare, dalle rive  dell’Arno su quelle del Tevere, prendendovi stabile  cittadinanza, come il latino, in qualità d’idioma civile e  poscia religioso e ieratico, valicò dalle sponde del Tevere a  quelle dell’Arno. Cotalché, ragguagliata ogni cosa, Roma e  Firenze si legano nel presente come nell’istoria, e benché  dotate ciascuna di loro della sua individualità propria e  distinta, formano quasi una città unica, o vogliam dire due  ali o quartieri di una sola villa, in cui risplende l’apogeo del  genio italico; onde rendono imagine di quelle marittime  fiumane, che spiccando da punti diversi del pelago,  s’intersecano e confondono le loro correnti. E l’unità di  questo centro composto e biforme a guisa del mitico Giano  che lo simboleggia, ci fa risalire al legittimo Oriente, onde  sgorgò quasi da unica fonte l’androgino rivo pelasgico di  Roma etrusca, e che per mezzo di essa procreò il civile  Occidente, come l’Idea, mediante il verbo creativo, produce  le esistenze, secondo la formola originale del vero. Roma e  Firenze fanno moralmente una sola metropoli, perché i loro  componenti essenziali sono insieme contemperati, e  congiunti in una sola ipostasi; la quale non potrebbe aver  luogo, se quelli affatto si pareggiassero. Ma Roma sovrasta,  come città sacra e cosmopolitica, seggio privilegiato  dell’Idea, guardia dei principii dottrinali, archivio delle  origini, capo e lingua del sacerdozio, corte della religione, e  quindi come motrice e regolatrice sovrana del pensiero e  dell’azione, che dalla religiosa molla principalmente  dipendono. Roma è l’elemento informativo e ideale della  metropoli italica; dove che Firenze vi arreca colla fantasia e  col discorso il corpo dei sentimenti e delle imagini,  esplicando i pronunziati, che forniti le vengono dalla sua  madre e sorella, e creando ad un parto la letteratura, l’arte e  la scienza. Perciò, come nelle cose religiose e civili la  città guelfa prese da Roma moderna le mosse,  questa da lei ricevette la lingua, le lettere e i primi rudimenti  delle arti rinnovellate; onde il più magnifico tempio di  Roma anzi del mondo, e la cappella più mirabile pe’ suoi  dipinti, e l’apoteosi scultoria dell’ebraico legislatore, e  l’epopea cattolica per eccellenza furono opera di due  Fiorentini. Roma riflette specialmente la potenza del senno  pratico e dell’intuito speculativo; e quindi i grandi institutori  e operatori di Europa, non che d’Italia, il primo e il settimo  Gregorio, Alessandro, Innocenzo, Giulio, furono pontefici  romani, e nella sublime Roma parve rivivere e rifiorire  l’aristocratica sapienza dell’antico senato. Laddove la  bellissima Firenze, quasi una seconda Atene, già retta a  repubblica, ora governata a monarchia più gentile che  quella delle altre provincie italiche, tien da vantaggio del  genio popolare, nobilitato dalla coltura del costume e  dell’ingegno; e conforme all’uso riflessivo della fantasia e  della mente, e alla civiltà, ond’è l’effigie, essa partorì le  accademie, i sapienti, i poeti, gli artisti, e tutte le novellizie  dell’Italia pubere e laicale. La dualità di Roma e di Firenze  nell’azione incivilitrice, se parve ostare per qualche rispetto  all’unità italiana, giovò assaissimo alla varietà e ai  progressi di ogni culto;giacché negli  ordini etnografici, come nei politici e nei naturali, la  partizion del potere e la moltiplicità dei moventi possono  talvolta pregiudicare alla forza e all’energia del moto, ma  giovano sempre al libertà. La contrapposizione e la gara,  causate dal dualismo, quando non eccedono una certa  misura, e ad una superiore unità si riducono, sono propizie  a ogni sorta di perfezionamento: l’unità assoluta al  contrario, cessando l’urto, la collisione delle cose e degli  spiriti, rimuove il fomite più operoso dei progressi civili, e  produce la quiete pigra e morta del panteismo. In Grecia  l’antagonismo di Atene e di Sparta che è quanto dire il  conflitto della stirpe ionica colla doriese, non essendo  mitigato e composto da un principio unificativo ed efficace  cagionò l’anarchia e la ruina di tutti gli stati ellenici;  quando in vece Firenze e Roma cristiane furono collegate  sin da principio coi fortissimi vincoli della vera religione e  della più dolce favella; onde l’una fu romana e guelfa,  l’altra succiò il nettareo latte della loquela e leggiadria  toscana. Perciò nell’unione e nel contrapposto delle due  città si ravvisa l’accordo e la distinzione del ceto laicale e  del sacerdozio, della civiltà e della religione, dell’umano e  del divino, del naturale e del sovrannaturale, onde emerse  l’incivilimento italico; le cui speranze avvenire, come il  passato e le origini, dall’inclita coppia dipendono. Ciascuna  di esse ha il suo ufficio specifico, commessole dalla  Provvidenza; nell’esercizio del quale ella non dee  dimenticare la sua vicina, né combatterla, come straniera, o  astiarla, come rivale, ma bensì amarla qual  generosa emula e compagna, favorirla e soccorrerla. Guai  all’Italia, se l’opportuna armonia venisse meno, e una guerra  del Peloponneso, (mi si permetta questo paragone), negli  ordini intellettuali e morali la perturbasse! La nostra povera  patria sarebbe spacciata senza rimedio, perché la sua vita  è riposta nella concordia ideale, che tanto più importa,  quanto che abbiamo più di un Macedone dietro le spalle.  Ben s’intende che, discorrendo di concordia tra Firenze e  Roma, parlo in proporzione eziandio delle altre città  italiche, le quali son da quelle rappresentate, e non solo  degli uomini e delle cittadinanze, ma pur delle cose e delle  opinioni; e principalmente della civiltà e della religione,  che oggi alcuni vorrebbero azzuffare insieme, attizzando  l’una contro l’altra e aspirando a un orribile fratricidio. Il che  si tenta in Francia e anche (purtroppo), nella nostra povera  Italia; onde giova il ripetere questa gran verità che chi  vuole introdurre il sacrilego divorzio della sapienza umana  dalla divina, si fa micidiale di entrambe, perché la cultura  ha sempre mestieri della fede per portare i suoi frutti, e la  fede, senza il concorso dei sussidi civili, non potrà mai  rigerminare né rifiorire nei cuori e negli intelletti. Ora  questo consenso della luce umana colla divina, mi par di  vederlo idoleggiato e messo ad effetto nella penisola,  mediante l’unione intima e perpetua di Firenze e di Roma,  unione operabile dalla parola, che è nel medesimo tempo  un organo religioso e uno strumento civile. Infatti quello  stesso eloquio, cui Roma odierna ricevette dalla Toscana  secolaresca, ella gliel rende santificato e pregno di verità  ideali; quasi voce, che rinforzata dall’eco, più largamente  ed altamente risuona, ritornando aggrandita da misteriosa  enfasi alle orecchie del primo proferitore.</p>
<p>	Niuna città del mondo, da Roma in fuori, può per  grandezza storica gareggiar con Firenze, niuna provincia  competere di leggiadria paesana col delizioso paese, che la  circonda. L’Attica, che fu pure così mirabile nel suo  splendore e partorì tanti uomini grandi in ogni genere di  eccellenza, fu privilegiata di una civiltà sola, illustre sì e  singolare, ma fugace come lampo: la Toscana ne ebbe due,  l’una vetusta e pagana, l’altra recente e cristiana, e produsse  l’Omero e l’Archimede dell’età moderna; dove che quelli  degli antichi tempi lungi da Atene nacquero e fiorirono. Il  primo incivilimento etrusco fu anteriore al greco, e padre del  latino; e tuttavia i suoi monumenti durano in gran parte  eterni, come le falde appennine, che ne formano il  piedestallo, rivaleggiando per vetustà e per saldezza colle  moli della Grecia pelasgica, dell’Egitto inferiore e della  Tebaide. L’Etruria fu da un canto la culta cittadinanza e la  ierocrazia più vecchia di Europa, onde si abbia memoria; e  dall’altro canto partorì il romano imperio, e trasformatasi in  esso, esercitò un dominio universale, che ancor dura;  poiché mezza Europa è tuttavia di lingua, di leggi,  d’instituti, di lettere e di arti romana, che è quanto dire  etrusca di origine. Essa fu l’unità primordiale, onde uscì,  come testé osservammo, la dualità posteriore di Firenze e  di Roma; e ragionevolmente; poiché il germe primitivo  delle instituzioni è il sacerdozio, e l’antica Tuscia, come il  Lazio odierno, fu uno stato ieratico. La Toscana moderna ha  il quadruplice vanto di aver procreata la lingua, la letteratura  e la scienza italiana, e rinnovata l’arte; quattro miracoli,  onde il primo, fra noi racchiudendosi, ci esalta ancora sugli  altri popoli, e i tre ultimi divennero europei. E veramente la  letteratura di Europa nacque coll’Alighieri e la scienza  naturale con Galileo; l’uno natìo di Firenze, come il  Buonarroti e il Machiavelli; l’altro appartenente al fiorentino  dominio, come il Petrarca e il Boccaccio, due altri uomini  per finezza d’ingegno, fantasia creatrice, varia e faticosa  erudizione grandissimi. Questo esarcato intellettuale di  Toscana non ha pari al mondo: se non che la triade  fiorentina tiene ancor più del singolare; imperocché, se  Galileo ha un emulo nel sommo Siracusano, Dante e  Michelangelo non hanno eguali né simili in alcun tempo  per l’universalità e l’onnipotenza dello spirito, con cui la  poesia e l’arte di Occidente, dianzi solamente belle, al più  alto grado di sublime innalzarono. E il Segretario fiorentino,  benché non poggi a sì eccelso segno, non è tuttavia  unico, come creatore della filosofia politica, della vera storia  moderna e della commedia italiana? Non fu anco egregio  uomo di stato, finissimo negoziatore, e benché colla mano  non combattesse, come l’autor dell’Anabasi, non si dee in lui  riconoscere il fondatore della strategia ridotta a grado di  scienza? Questa eletta schiera di grandi, onde vedi l’imagine  nella divina necropoli di Santa Croce, basta a chiarire che  l’ingegno toscano possiede in grado eminente la vena  inventiva e il buon giudizio, così nelle opere  dell’immaginazione, come in quelle dell’intelletto, e per  l’armonica contemperazione delle varie sue doti è il più  perfetto e squisito d’Italia e del mondo. Al valor della mente  consuona quello dell’animo; il quale è per ordinario un  riverbero dello spirito, e nel Toscano è capace di ogni  grandezza, quando agl’ingeniti istinti l’educazione risponde.  Nel medio evo Firenze fu una cava ferocissima di cittadini  ottimi, o se talvolta corrotti, per gagliardia di spiriti e civile  audacia famosi: in niun paese la vita individuale fu più  scolpita, e il moto pubblico, per cui gli ordini popolari si  svolgono successivamente e trascorrono, per diverse forme,  più spiccato e preciso; tanto che chi voglia avere un nitido  specchio di tali ordini, e vedere come camminino e a che  riescano, quasi con geometrico andamento, può trovare il  fatto suo assai meglio nelle storie fiorentine, che in quelle di  altre repubbliche o rivoluzioni antiche e moderne. E  benché la democrazia soverchiante viziasse l’antico  governo di Firenze, tuttavia non si dee dimenticare  ch’essa fu la prima e più illustre repubblica guelfa d’Italia;  come il patronato dei primi Medici, (a cui farebbe ingiuria  chi li mettesse in ischiera coi successori), non ostante i loro  vizi, fu il più generoso che si ricordi dopo quello di  Pericle, e come la monarchia riformatrice e civile di  Leopoldo fu la più assennata e benigna de’ suoi tempi. E  se le abitudini di moderazione, di gravità e di dolcezza,  connaturate ai popoli costieri dell’Arno, permettono loro al  giorno d’oggi di riposarsi nell’antica gloria, non è però da  credere che i loro spiriti siano affievoliti o la vena spenta;  perché al parere di un ottimo estimatore <hi rend="italic">la Toscana,  ragguagliata ogni cosa, è ancora oggidì la parte d’Italia, in  cui trovi gli uomini meglio forniti di genio libero e  indipendente

</hi><note place="foot"><p> Leo, <hi rend="italic">Hist.</hi> tom. I, pag. 11.</p></note>

; né  v’ha lode scientifica o letteraria, che non si possa  ragionevolmente aspettare dalla patria del Libri e del  Niccolini.</p>
<p>	La moderna Toscana, di grazia e di decoro ottimamente  composta, è anzi grave che austera, e non serba più nelle  sue apparenze quel genio mistico, malinconico e  sacerdotale, che qualificava l’antica Etruria. Questo genio  passò in Roma coi riti agillini, vi fu a principio guerriero,  come i Lucumoni di Vulsinia, e poscia divenne pacifico e  mansueto coi pontefici del vero culto. La trasmutazione  dell’antico patriziato in clero si fece assai prestamente; ma  quella della plebe interrotta dalle invasioni e dagli ordini  baronali, fu tarda oltre modo, e rese la cosmogonia cristiana  molto più lenta in Roma che nelle altre città italiche,  benché il capomastro di quel civile lavoro sul Tevere  albergasse. Perciò Roma nel medio evo fu inquieta,  indocile, torbida e in sé stessa impotente, benché col  nome, colle memorie e coll’autorità del sacerdozio  imperasse sul mondo; né cominciò a pigliare un assetto  più fermo e omogeneo, se non in sullo scorcio del secolo  quindecimo e all’entrar del seguente; si erano vivaci e quasi  indelebili quegli antichi spiriti, che produssero tanti folli  conati negli uomini colti, da Crescenzio al Porcari, e tante  risse civili in quella fiera e ingegnosa plebe romanesca, onde  gli ultimi vestigi nei Trasteverini si ammirano. Buon  testimonio di questa mutazione si trova nella favella, che è  lo specchio più fedele del migliorarsi e del transustanziare  delle plebi; giacché il linguaggio romano, sì per le voci e i  modi, come per la pronunzia, dovea essere lontanissimo  dalla sua odierna perfezione, non solo ai tempi di Dante, che  lo stimava <hi rend="italic">il più brutto di tutti i volgari  italiani</hi><note place="foot"><p>
<foreign lang="lat"><hi rend="italic">Volg. eloq.</hi></foreign>
, I, 11.</p></note>, ma  eziandio a quelli del Passavanti, che biasimava <hi rend="italic">l’accento  aspro e ruvido</hi> di coloro che lo parlavano

<note place="foot"><p> <hi rend="italic">Spec.</hi>, Firenze, 1821, tom. II, pag.  116.</p></note>

. E certo le romanesche scritture  che rimangono di quei secoli, sono assai rozzamente dettate.  Io ascrivo alla lenta composizione della nuova città romana  il non aver ella potuto influire sinora nelle sorti civili  della penisola, per unificarla e redimerla, secondo  l’aspettativa nascente dalla latina grandezza; giacché le città  per ordinario non esercitano un’azione grande e efficace sui  paesi che le attorniano, se non quando l’interno lavorìo è  compiuto, e tutti i loro elementi sono insieme ben fusi e  contemperatifu più serotina la formazione della cittadinanza romana,  tanto riuscì più esquisita e perfetta la sua indole; nella  quale non sai se debbi più ammirare la costanza, la  gravità, il garbo, la saldezza, ovvero quella rara  combinazione di doti e quella flessibilità e larghezza  opportuna d’ingegno e d’animo, che lo rendono schivo di  tutti gli eccessi, e ugualmente accomodato al pensiero e  all’azione, agli studi e alle faccende. Se non che quando si parla di Roma,  per eccitare ed occupare l’ammirazione degli uomini basta la  città ieratica, cosmopolitica e monumentale. Chi da  Toscana va a Roma, passando per l’Umbria, comincia a  sentire nella regione del Tebro superiore le vicinanze della  città sacra; sia che consideri l’indole mistica e  contemplativa degli abitanti, o s’inchiegga delle pie  tradizioni correnti per que’ luoghi romiti e amenissimi,  nei quali sembra che ancor s’aggiri l’anima lirica e santa  dell’Assisiate. Se un dotto Tedesco rassomiglia Venezia a un  enorme vascello ancorato nel fondo dell’Adriatico, la  settemplice città, che s’innalza fra la quiete solenne della  sua campagna, può paragonarsi a una immensa piramide,  che sorge in mezzo al deserto. Le altre città italiane, e  specialmente Firenze, sono belle; ma Roma è la sede  privilegiata del sublime; il quale risulta non tanto dalla mole  e dalla copia e sontuosità dei monumenti, quanto dalla  varietà e distanza dei paesi, dei secoli, delle civiltà, delle  credenze, che sono da quelli uniti e rappresenta Roma  infatti, come città cristiana e cosmopolitica, somiglia alla  monade leibniziana, ed è rappresentativa dell’universo; di  cui ella riunisce ed esprime i vari componenti, non accozzati  e parificati a magistero di filosofia eclettica, o  panteisticamente confusi, ma armonicamente distinti, e  governati dal principio di creazione. Questo principio vive,  domina in Roma, e vi s’incarna nel verbo pontificale, che  trasse la città novella dalle ruine dell’antica metropoli e  sopra di esse edificolla, come Iddio fabbricò la nostra terra  sulle macerie di un globo anteriore, le cui reliquie sono  sepolte nelle viscere delle montagne. Così il Papa colla sua  parola creò la cristiana acropoli e piantolla sugli avanzi  romulei che coprivano i sette colli, e forse sorgevano su altri  ruderi ancor più vetusti, come Ercolano, cavalcato da  moderni villaggi ed eretto sulla lava del Vesuvio, può  nascondere sotto le sue fondamenta una villa fossile di  antichità maggiore. Un dotto storico, benché avverso al  Cristianesimo, tuttavia confessa non esservi stato alcun  Pontefice, che abbia ordinata o favorita la demolizione delle  opere monumentali del Paganesimo, e che anzi molti  di essi attesero a conservarle, e, scadute o guaste, a ristorarle  e rimetterle in piede

<note place="foot"><p> Gibbon, <hi rend="italic">Hist.</hi>, chap. 71.</p></note>

.  Perciò i residui del paganesimo si veggono frammisti ai  monumenti cristiani, e formano quasi una città funebre e  mortuale intrecciata colla città dei vivi, ma a lei  soggiacente; perché il principio cristiano signoreggia in  Roma e abbracciando ogni cosa col magistero della vasta sua  sintesi, tutto spiega e colloca nel suo debito luogo;  cosicché i miracoli della superstizion gentilesca, come  testimoni ricordevoli delle umane vicende, o simboli abusati  e corrotti del primo vero, vi compariscono. Roma antica  dava cittadinanza ai culti stranieri, incorporandoli col  proprio; laddove Roma moderna e cristiana ne raccetta le  spoglie, come un omaggio che a lei si rende, e una conferma  della legittimità del suoi titoli, che le si porge da’ suoi  nemici. Qua vedi il famoso Colosseo, che è l’anfiteatro  superstite più grande dopo quel di Catania; e la sua  tranquilla solitudine, non più interrotta dalle grida degli  accoltellanti o dai gemiti dei moribondi, ti ricorda i trionfi  del Cristianesimo, e l’eroico monaco, che pose fine a quel  feroce ludibrio col sacrificio della sua vita. Là miri le vaste  terme di Diocleziano, ridotte in parte a cristiana basilica  dall’ingegno di Michelangelo: più lungi contempli il  Panteon, santificato da Bonifazio quarto e consacrato  all’empireo cristiano, che sottentrò all’Olimpo, perché il  politeismo è un dogma abusato delle credenze primitive. E  mentre la Cloaca massima ti richiama all’Etruria e all’età  mezzo favolosa dei Tarquinii, mentre le colonne e gli archi  ti rappresentano l’universale dominio dell’antica repubblica e  dell’imperio, gli obelischi ti trasportano in Oriente, facendoti  rivalicare più di trenta secoli, e addietrandoti in fantasia  sino all’età dei Faraoni. Ma chi potrebbe pur accennare  tutte le bellezze e sublimità di Roma? Chi potrebbe  esprimere ciò che si sente dal viaggiatore, quando dalle  ruine e maraviglie esterne, e dal tempio più vasto,  magnifico e rilucente che si conosca, egli discende nella  città sotterranea e sepolcrale, ovvero commosso ed  estasiato da sì grande e variato spettacolo, poggia colla  immaginativa fin dove gli occhi e la memoria non arrivano,  e nella capitale presente e preterita contempla e vagheggia la  metropoli futura? Un dotto Inglese dell’età scorsa,  abbattendosi a sentire, mentre sedeva sul Campidoglio, la  salmodia cristiana risonante nel tempio di Giove, corse col  pensiero all’agonia e alla morte di un imperio spento da  molti secoli, e si propose di scriverne minutamente l’istoria.  A me più diletta di ravvisare nelle solennità di Roma  cristiana un nuovo ordine di cose, che si avvicina, e di  poterne intuonare l’augurio e salutarne l’avvenimento. Salve,  o Roma, città di memorie, ma più ancor di speranze.  poiché tu sola contieni in germe l’unità d’Italia, e del  mondo. Molti oggi corrono dietro a questa unità  misteriosa e si affannano per conquistarla; ma pochi sono  che in te la cerchino. E pure tu sola ne avesti da tanti secoli  addietro il presentimento, il pegno e l’aspettativa; sola  conservi l’idea e la parola valevoli a incarnarla e metterla ad  effetto. Fuori di te l’unità del genere umano è  un’astrattezza insussistente, presupposto chimerico, un  delirio ridicolo; imperocché, senza il tuo aiuto, niuno può  dar corpo, eziandio nel suo pensiero, a questa incognita  indistinta, né indicare la via o fermare la meta. In te  ragionevolmente il savio si affida, perché le tue opere sono  mallevadrici delle promesse, e il tuo passato è arra e  pronostico dell’avvenire; avendo tu per due volte già  incominciata e condotta molto innanzi la concordia delle  nazioni. Resta che tu la tenti per la terza volta e la rechi a  compimento, verificando l’augurio di chi ponendo la tua  pietra angolare, vaticinò che un giorno tutti gli uomini  faranno un ovile sotto un pastore. Invano ti si opporrà  l’inferno, scagliandoti contro l’apparecchio vario e  formidabile delle sue legioni; perché da diciotto secoli sei  usa a vincere combattendo e a trionfare de’ tuoi nemici.  Niuno osa assalirti, che non si spezzi la fronte, niuno tenta  conquiderti, che sotto non ci rimanga; perché tu non pugni  e non resisti per virtù propria, ma avvalorata da quella  fiamma che in te guizza dall’alto, come le lingue del fuoco  sugli apostoli assembrati. Il cielo fulminò in ogni tempo, e  infranse la superbia de’ tuoi aggressori; da quel Simone,  cui la fantasia popolare dei primi Cristiani effigiò precipite  e capovolto, come i Titani della favola, dalla forza  onnipotente della tua parola, sino a colui che, nuovo  Prometeo, volle rubare la divina fiaccola commessa alla tua  custodia, e venne inchiodato a uno scoglio in mezzo  all’oceano, sotto l’artiglio dell’aquila divoratrice. Tali sono, o  divina Roma, i portenti che aumentano la nostra fiducia, non  ostante le nebbie addensate dai venti boreali sulla penisola;  le quali appannarono talvolta la serenità del tuo cielo, e  offuscarono il tuo splendore, ma nulla possono sull’animo di  quelli, che prestano fede alle sorti immortali del  Campidoglio e del Vaticano. E questa ferma speranza ci  rincuora e rinfranca, non solo come cattolici, ma anche  come italiani; giacché la religione e la patria sono indivise  nel nostro petto, come nei magnifici monumenti compresi  dal procinto delle tue mura. Piantata in mezzo all’Italia, tu  sei il comune ritrovo dei figliuoli di essa; i quali, movendo  dal norte e dall’austro, dai monti e dai liti, s’incontrano nel  tuo grembo, dove parlando la tua favella, si riconoscono per  compatriotti, e benedetti dal padre, si abbracciano come  fratelli. Questa Italica concordia sarà un giorno da te  suggellata con nodi ancor più tenaci, e non perituri, e tutta  Italia diverrà romana, come oggi tu sei italiana e il fosti sin  dai tempi più remoti, di cui si abbia memoria. Allora il tuo  Pomerio verrà segnato dalle Alpi e dai mari, e tutta la  penisola farà una sola cittadinanza, atta a regnare  moralmente sull’orbe abitato, onde si verifichi l’antico  presagio, che ti promise un imperio perpetuo ed universale.</p>
<p>	Il reame di Napoli colla Sicilia fu la seconda stanza della  stirpe ellenica, la prima patria della sapienza greca, il seggio  propizio dei concetti, degl’instituti e dei monumenti dorici, e  probabilmente una delle prime culle della civiltà pelasgica;  onde come dagli antichi venne onorato col nome di Magna  Grecia, così può dirsi per molti rispetti ancor oggi la  Grecia dell’Italia. Ivi infatti nell’indole e nell’ingegno degli  abitanti risplende il genio ellenico, ma meno sobrio e  temperato, più vivace e mobile, tendente al superlativo, e  acceso dagli ardori del mezzogiorno; cotalché  l’esagerazione, che si ravvisa nei concetti e nella favella del  popolo napoletano, non si dee tanto attribuire al lungo  dominio degli Spagnuoli, quanto all’esuberanza del clima, e  alle qualità di un paese, che tramezzando nella distesa  mediterranea fra la Morea e la Spagna, partecipa per diversi  rispetti della natura iberica e della greca. I Napoletani sono  l’opposto dei Piemontesi, e peccano per eccesso, come questi  per difetto: negli uni l’immaginazione, l’ardire, l’impeto, la  mobilità, il lusso del pensiero, dell’affetto e dello stile  soverchiano e traboccano, negli altri sovente mancano o  scarseggiano. Cosicché procedendo da Susa a Reggio si  vede l’ingegno italiano nascere, svolgersi, crescere di mano  in mano, e giungere a perfezione nel centro bicipite, e  unilingue della penisola; ma, passata Roma, comincia a  trasmodare, e ad allontanarsi dal debito temperamento per  sovrabbondanza di forza, come prima di arrivare a Firenze  per mancamento se ne discosta. Corre perciò in Italia  quella stessa graduazione, che si vede più o meno in tutta  Europa, riandandola da Pietroburgo a Stoccolma, a Madrid  e a Siviglia. Questa soverchia ricchezza di spiriti nuoce al  buon gusto nelle lettere e nelle arti, come quello che è  riposto nella giusta misura, e pregiudica del pari al buon  giudizio nelle scienze, e alla costanza, alla moderazione, ai  durevoli trionfi nelle cose civili. Tuttavia s’ingannerebbe a  gran partito chi disdicesse agli abitatori del Regno una rara  attitudine e felicità di natura, eziandio in tali parti; poiché  invidiabile è il difetto che nasce dall’abbondanza, onde a  porvi rimedio si ha solo a moderarlo. E senza parlar dei  pittori, e poeti, e prosatori illustri e notissimi, antichi e  moderni, di cui l’Italia meridionale a buon diritto si gloria,  Napoli non è ella il seggio privilegiato, e sto per dire la  metropoli della musica? Non uscirono dal suo seno que’  due Orfei dell’armonia moderna, il Cimarosa e il Paisiello?  E chi oserà negare che possa toccare il sommo  dell’eccellenza anche in ogni altro gentile e nobile diletto chi  tanto vale nella più potente e sublime di tutte le arti? E  come i Napoletani sovrastanno nell’arte principe, così essi  signoreggiano nella regina delle umane scienze; poiché le  più illustri e profonde e pellegrine scuole di sapienza, che  nei tempi antichi e moderni educando l’ingegno  italiano, alla speculazione e alle più eccelse regioni  l’innalzassero, fiorirono nell’Italia australe; e chi volesse  solamente nominare i savi, che ivi nacquero e filosofarono,  non solo raziocinando, ma alla contemplazione e al discorso  lo studio dei fatti e il lume dell’esperienza aggiungendo, da  Zaleuco e Caronda sino al Jannelli e al Galluppi, avrebbe da  tessere un lungo catalogo. La scuola pitagorica, onde uscì  l’eleatica, non fu in ampiezza, ricchezza e profondità la  più illustre della Grecia per ragione di merito, come fu la  prima per ragione di tempo? Quanti nomi si trovano  paragonabili a quelli di Pitagora, di Archita, di Filolao, di  Parmenide, di Zenone, di Empedocle? E se quelli di Clinia,  di Eurito, di Liside e degli altri Pitagorici italiani non son  conti che a pochi eruditi, il torto è solo del tempo, che ci  ha involata quasi ogni notizia delle loro opere. Nel medio  evo quella gran testa geometrica di Tommaso fu fecondata,  nascendo, dal sole napoletano; e quando gli studi classici  rinacquero, il triumvirato del Telesio, del Bruno e del  Campanella, senza parlar di altri meno famosi, mostrò che  la filosofia antica potea rigermogliare spontanea e pellegrina  nel suolo che l’avea prodotta. I Pitagorici operatori di  sapienza non meno che maestri di scienza, provano che  quella remota parte d’Italia non fu nelle cose civili ad  alcun’altra inferiore: ivi sorsero i legislatori doriesi, ivi  fiorirono molte repubbliche fortissime e armatissime, e  Sanno fece lunga resistenza ai Romani; ivi Spartaco  protestò colle armi contro la dottrina paganica del  servaggio e dell’inegualità delle stirpi; ivi cominciò il  nome d’Italia e la lega formidabile, che ne prese il titolo, ivi  spuntò la civiltà moderna della penisola, ivi nacque colle  sue prime repubbliche la nuova navigazione trafficante, le  cui più antiche leggi vennero rogate nel medesimo paese.  Dai Vespri siciliani a Masaniello, e alle ultime guerre delle  Calabrie, le più terribili rivolte degl’Italiani contro il  dominio straniero, succedettero in quelle torride regioni,  dove pare che gl’impeti e i tumulti crudeli degli uomini  gareggino coi fuochi sotterranei e coi tremiti rovinosi della  terra e del mare. Che se in quella seguenza di forti e  dolorose vicende corsero spesso fatti biasimevoli e talvolta  detestabili; degna in tutti di ammirazione è la rubesta  energia dell’animo, (che bene avviata è fonte di eroiche  imprese), in molti l’intenzione e la virtù. E bastano a  chiarire che in tali popoli non manca il valor guerriero,  benché i Francesi dicano il contrario; i quali dovrebbero  ricordarsi, che dove giuoca il valor naturale dell’individuo, e  non l’arte, (che è quasi il tutto nelle guerre moderne), i  Napoletani non la cedono agli abitatori di qualsivoglia  paese. Che se nella guerra dotta, la quale più dipende dal  capitano che dall’esercito, i regnicoli sottostanno, come pur  si afferma, io lascerò che altri accerti il fatto e ne indaghi le  ragioni. Le precedenti avvertenze convengono in parte  eziandio alla Sicilia; la quale però, come isola, ha un volto  suo proprio ed e sottoposta a certe condizioni  particolari. Imprima, come i Portoghesi, benché paralleli  alla Spagna, sono di corpo e d’animo differentissimi, e nel  parlare, nello scrivere si mostrano alieni dall’enfasi dei loro  vicini, perché ristretti in sé medesimi, cerchiati dai monti  e dal mare, e quasi partecipanti alla natura degl’isolani;  così i popoli della Sicilia, sono in molte cose più  assegnati e ammisurati dei Napoletani, benché collocati  sotto un cielo ancora più fervido, e in una terra egualmente  vulcanica, ché il Vesuvio e l’Etna sono probabilmente due  sfogatoi o camini di una sola fornace. Fra tutte le isole  mediterranee la sicula per la sua postura, la stirpe, la  civiltà, la storia, è la più nostrale, la più intimamente  italiana e men separabile dal continente; onde fu nei tempi  antichissimi e nel medio evo nido e seggio speciale di  cultura, sin da quando la diva Cerere vi portò dall’Oriente  le spighe trasformatrici delle tribù pastorali e trogloditiche  d’Ipsica in un popolo bifolco e cittadino, e allorché  dall’idioma toscano trapiantatovi per opera dei poeti aulici di  Federigo, sbocciarono i primi fiori delle nostre lettere. In  Sicilia nacque pure la scuola buccolica, greca ed italica, ma  ritraente dell’oriente; reliquia forse di una letteratura spenta,  che ci riporta da un lato ad Alessandria e al semitico  Levante, (onde la singolare similitudine avvertita fra il  Cantico di Salomone e gl’idilli di Teocrito), e dall’altro lato  alla fenicia Cartagine e ai portolani di Lilibeo e di  Agrigento. E come la Magna Grecia fu la cuna  della filosofia ellenica, così in Sicilia l’austera scienza della  quantità e della natura, levata al cielo dagl’ingegni sublimi  di Empedocle e di Archimede, oltre all’essere rallegrata dalle  caste veneri della poesia campestre, venne applicata al lustro  della vita civile in quella folla di floridi e liberi comuni,  fra’ quali primeggiava Siracusa, città vasta, sontuosa,  magnifica, ricca di gentili arti, di traffichi e d’industrie,  fornita di tre porti, fondata in acqua e in terra ferma, di cielo  limpido e sereno, di aere purgatissimo, e celebrata come il  più ampio e illustre municipio d’Occidente, prima che  Roma eredasse il suo splendore e le sue glorie.</p>
<p>	Grandi sono le speranze collocate dalla comune patria  nel fervido ingegno dei popoli austrini della penisola; i quali  vinceranno sé stessi e le loro memorie, quando alla vena  naturale, che è in loro ricchissima, si aggiungeranno i  sussidi dell’arte. Imperocché si può dire, generalmente  parlando, che quanto hanno fatto sinora di bello e di grande  in ogni impresa d’ingegno, di mano, di senno, non dirò solo  i Napoletani e i Siciliani, ma tutte le nazioni meridionali del  mondo, è stato più effetto della natura che dei soccorsi  civili, più opera degl’individui che delle instituzioni, più  industria dell’istinto e delle potenze native che della  disciplina pubblica e privata; la quale, non che favorire  l’esercizio delle facoltà più nobili in quei luoghi,  dov’esse maggiormente abbondano, lo trascura o combatte, e  cerca di soffocarlo. Cosicché in tali paesi i frutti più  esquisiti della mente sono, come dire, un provento  spontaneo, che nasce e prova non ostante l’incuria o il mal  talento degli uomini, a guisa di quei preziosi portati del  suolo, che la natura vi semina a larga mano, e che vengono  ricercati e conquistati a gran prezzo dagli abitatori di men  liete e floride regioni. Ora, se nelle contrade boreali della  nostra Europa, lo studio e il volere dell’uomo seppero  vincere le condizioni ribelli del terreno e del cielo, e  produrvi tutti quei miracoli di civiltà che veggiamo; se  nell’inospita Bretagna e fra le nebbie palustri del Tamigi ora  sorgono la prima monarchia e la prima città del mondo, di  quali prodigi non sarebbe capace la estrema Italia, quando  ivi alla natura oltrapossente l’arte umana si pareggiasse? Il  concorso proporzionato di queste due forze fu sinora veduto  assai di rado nel mondo: ché l’una venne quasi sempre  scompagnata dall’altra; e come nei tempi antichi la natura  meridionale prevalse, così nell’età moderna l’arte boreale  predomina. Il loro accordo avrà luogo, quando la civiltà  portata dal Cristianesimo verso aquilone, e piantatavi con  travagli e sforzi incredibili, ricorrerà verso mezzogiorno, e  trapasserà dall’Europa nel resto dell’orbe terracqueo.  Questo moto dell’incivilimento cristiano da occidente a  oriente, e dal polo all’equatore, comincerà probabilmente  con due eventi notabili, cioè colla risurrezione d’Italia, e  colla liberazione di Costantinopoli dall’islamismo e dai  Turchi; onde il Mediterraneo, ripigliando le sue antiche  comunicazioni coi paesi di levante, per mezzo dell’Eussino e  dell’Eritreo, diverrà di nuovo il centro del commercio  marittimo. E come allora la nostra penisola ripiglierà il  grado che le compete fra i popoli civili, il reame delle due  Sicilie, che per la sua giacitura è specialmente marinaresco,  e signoreggia del pari il tirrenio e il jonico mare, acquisterà  di nuovo un gran peso nelle sorti d’Italia, e rinnoverà  l’antica gloria nautica e trafficante di Amalfi e di Lilibeo.  Ma finché arrivi questo giorno desiderato, i Napoletani e i  Siciliani debbono con gran cura coltivare il genio nazionale,  e ristringere i loro vincoli colle altri parti della penisola,  valendosi di quei mezzi onesti e pacifici che sono in loro  mano, cioè delle arti belle, delle scienze, delle lettere, e  guardandosi sovrattutto dall’imitazione forestiera. A cui essi  sono forse inclinati non meno dei Piemontesi, coi quali,  benché lontani, hanno una certa similitudine, in quanto gli  uni e gli altri giacciono sull’orlo estremo d’Italia, e più  distanno dai salutiferi effetti del centro. Che l’infezione  gallica abbia più o meno nociuto nello scorso secolo ai forti  ingegni del Filangieri, del Pagano, del Genovesi, del Galiani  e di tanti altri, è piuttosto da dolere che da stupire;  giacché allora il mal vezzo era comune a tutta la penisola.  Né valse a frenarlo il grande esempio del Vico; il  quale fu solo e visse ignorato da’ suoi coetanei, come  l’aquila, che fendendo le nubi, sfugge allo sguardo dei  minori uccelli, che radon la terra. Ma chi è più degno di  seguir le tracce veramente italiane di quel grande, che i suoi  provinciali, nei quali l’imitazione straniera è tanto meno  scusabile, quanto più doviziosa si mostra la vena natìa? E  se vogliono esempi coetanei, forse ne mancano? Chi ha più  libero ingegno del Galluppi, del Jannelli, del Nicolini, del  Troya, per tacer di altri valorosi, onde il mio esilio  bilustre e la solitudine mi lasciano appena conoscere i nomi?  I quali mi fanno sperare che la salute d’Italia possa quando  che sia nascere dalle sponde della Giarretta, del Sebeto, del  Volturno, del Garigliano, donde già uscì anticamente. Ma  affinché a questa fiducia risponda l’effetto uopo è che i  giovani dediti agli studi continuino ed accrescano la schiera  di que’ generosi, ritraendo dalle fonti patrie, invece di  correre ai porti, per fornirsi ed abbeverarsi senza  discernimento di ciò che si stampa in Germania e si  chiacchiera in Francia. Volgansi in vece al mezzo della  penisola, dove ogni santità e gentilezza fiorisce, risalgano  alle età preterite, e a quell’antichità veneranda, la quale  viva lampeggia nei monumenti, che ci ha lasciati:  discendano in lor medesimi, per buscarvi i tesori, che la  ricca natura meridionale vi ha deposti, come i cercatori  de’ preziosi metalli si sprofondano nel seno delle  montagne; e aiutati da questi sussidi efficaci e natii,  spicchino un volo ardito e libero verso il cielo, a cui  l’ingegno dorico dell’ultima Italia è specialmente  predestinato. Vorranno essi permettere che i figli boreali  della penisola tolgan loro la palma di quel moto  rigenerativo, che incominciò fin dai tempi di Giuseppe  Parini e di Vittorio Alfieri? E siccome l’immaginativa nel  corso civile suol precorrere all’intelletto e la poesia alla  scienza, perché i compatrioti di Empedocle e del Vico non  compieranno l’opera, perché Palermo e Napoli non  effettueranno nelle discipline più ardue ciò che Torino e  Milano fecero nelle lettere amene? Certo pare che il  rinnovamento d’Italia debba cominciare principalmente dagli  estremi, secondo il tenore ordinario dei due cicli etnografici,  per cui corrono le nazioni, e l’alternativa del lavoro e del  riposo, a cui esse soggiacciono nel processo delle età  secolari, che sono quasi le giornate, le settimane, i mesi i gli  anni dei popoli. Imperocché le varie province di una  nazione hanno i loro scambi di ozio e di travaglio, i loro  giorni lavoratii e festerecci, le loro ferie e le loro fiere, che si  avvicendano; e come da Firenze e da Roma la moderna  civiltà, ampliandosi, si stese alle parti estreme, così  sembra che ora dovrebbe dalla circonferenza rifluir verso il  mezzo. In questo flusso e riflusso del genio di un popolo, in  questo corso e ricorso dell’incivilimento dall’unità  centrale alla varietà circostante, e da questa a quella,  consiste la vita delle nazioni, e il principio del loro declinare  e del loro risorgere. Imperocché il moto, quando è giunto  ai confini, si ferma, e la civiltà sembra stagnare e languire;  onde nasce la posa, che contrassegna lo scorcio del primo  periodo etnografico. Ma se la nazione non è destinata a  perire, (e nessuna muore, se conserva o racquista la fede  ortodossa, che è il principio vitale, onde immortalano gli  stati ed i popoli), il moto ben tosto ripiglia contrariamente,  finché l’equilibrio sia ristabilito fra le varie parti  dell’individuo nazionale, e la sua personalità civile, a  perfetta armonia condotta, divenga il centro di altre schiatte,  e formi di mano in mano altre unità complessive sempre  maggiori sino alla finale unificazione di tutta l’umana  famiglia. Ora lo stato di equilibrio civile e il compimento  dell’individualità nazionale non hanno ancora avuto luogo  per la moderna Italia; ma siccome la coscienza politica  spuntò eziandio nelle parti più giovani della penisola,  come ho altrove avvertito, e gli animi sono ormai disposti  all’unione federativa delle varie province, si può credere  incominciato il secondo periodo etnografico, in cui il fluido  vitale recato, per così dire, dalle arterie sociali sino alle  ultime parti della nazione, per le vene al cuore ritorna.  Quando questo rigiro sarà effettuato, e la vita equabilmente  diffusa per le varie membra, l’Italia cristiana, avendo finito il  lavorìo interno, comincerà il corso esteriore de’ suoi  destinati europei e cosmopolitici. E siccome nel tempo  stesso che questo lento apparecchio succede nella penisola,  e le estremità di essa puntano verso il centro, un  movimento conforme si opera nel resto del mondo, e i paesi  protestanti inclinano al cattolicismo, e il settentrione oscilla  verso l’austro, e l’immenso Oriente, non ostante la sua mole,  è costretto di cedere, come l’Orca di Orlando, alle prese  gagliarde della piccola Europa, e in somma la forza  centripeta prevale alla centrifuga, predominante nel periodo  precedente, non è al tutto vano lo sperare che nel prossimo  millenario si debba ricostruire il vasto corpo della  Cristianità, e quella gerarchia delle nazioni, che ho testé  abbozzata. Allora si vedrà che il lungo sonno d’Italia non  è stato inutile a lei, né al resto del mondo, che sotto le  apparenze della morte covò un opificio di vita, e che per  quanto la lentezza dell’apparecchio torni ad onta ed a colpa  della nostra ignavia, l’infallibilità dell’esito è bastevole a  giustificare la Providenza.</p>
<p>	Appartenenze nobili d’Italia per diversi rispetti sono la  Savoia, la Sardegna, la Corsica, Malta, con altre minori  isole, e alcune aggiunte etnografiche della penisola. La  Savoia per ragione geografica non fa parte propriamente  d’Italia, né della Francia, ma di quella regione alpina, che  tramezzando fra i due paesi, inghirlanda la penisola, e  comprende eziandio la Svizzera, i Grigioni e il Tirolo.  Tuttavia la parte meridionale di tali regioni è  naturalmente un’appartenenza italiana, sia perché,  ragguagliata ogni cosa, il settentrione dipende dall’austro e  la circonferenza dal centro, e perché le Alpi essendo il  baluardo nativo d’Italia, egli è ragionevole che i lor  valligiani a lei si attengano, o almeno siano liberi e non  soggiacciano a padroni forestieri, cui tal possesso darebbe la  signoria gelosa delle nostre porte. Il che tanto è vero, che il  genio italico non è punto estrano al Tirolo australe, alla  Valtellina, al Ticino elvetico, né alla stessa Savoia,  benché in questa regni la lingua francese, che vi si parla  molto elegantemente. Ma per compenso la tempra savoina  per gravità, senno, costanza, opinioni, si appressa assai  più al nostro genio che a quello di Francia; quindi è che  certe pretensioni galliche e gli errori dei nostri vicini non  trovarono fra le valli sabaude alcun fautore un po’  illustreella scarseggia d’ingegno, anzi ne vanta alcuni grandissimi;  e se in Giuseppe di Maistre il buon giudizio non pareggiò  la vena feconda, niuno vorrà negare che nel fratello Saverio  risplenda uno scrittore pieno di riserva, d’affetto, di brio e di  . Il clero savoiardo fu  sempre cospicuo per santità di costumi, fervore di zelo,  purità e sodezza di sapere, e recò in Francesco di Sales,  (splendore del suo secolo), queste varie doti ad eroica  eccellenza: spesso illustrò ed illustra ai dì nostri nei gradi  del maggiore e del minor sacerdozio, le terre italiane; e  partorì all’età passata con Sigismondo Gerdil il primo  teologo, e il filosofo più assennato, non pur d’Italia, ma  de’ tempi suoi. La provincia allobroga appartiene inoltre  politicamente alla penisola, come dominio e culla dei duchi  e re subalpini, e sembra pel contrapposto dell’indole e della  loquela destinata a servire di fraterno vincolo fra le due  nazioni gareggianti e vicine. Sotto il medesimo scettro  quieta la Sardegna, isola per ragione di sito, di stirpe, di  lingua, di antichità, di storia, di genio, pelasgica ed  italianissima; di suo ferace; di abitanti ingegnosi, leali,  tenaci, fervidi; di civiltà remotissima e moltiforme, come si  raccoglie dalle misteriore e frequenti Nuraghe, dai sepolcreti  trogloditici, dalle tombe gigantiche, e dai monumenti celtici  di varie sorti. Alcuni vogliono ch’ella sia ancor mezzo  barbara; ma io non lo credo; poiché senza mettere in conto  molti uomini illustri di lettere, di stato e di guerra, che ne  uscirono in vari tempi, io trovo che ella dee posseder la  coscienza di sé medesima, avendo saputo dettare con  italiana eleganza la propria istoria; fortuna, che non è  incontrata a tutte le altre province italiche, ancorché  ingegnose, dotte e cultissime. Intendo sotto nome di  aggiunte etnografiche quelle parti litorane e insulari della  Illiria, della Dalmazia e della prossima marina, che sebbene  distinte geograficamente dall’Italia, hanno con essa  moltissime congiunture di stirpe, di lingue, di lettere, di  costumi, di antico possesso, e ci stanno a rimpetto, quasi  proscenio dell’Adriatico. La fratellanza di questi  popoli coll’Italia fu accennata dal gran poeta che raccolse le  latine memorie, e dai tempi di Dardano ai nostri si può dire  che non sia stata mai interrotta

<note place="foot"><p>

<foreign lang="lat">“Cognatasque urbes olim, populosque propinques Epiro, Hesperia quibus idem Dardanus auctor, Atque idem casus, unam faciemus utramque Troiam animis: maneat nostros ea cura nepotes”</foreign>
. Virg., <hi rend="italic">Eneid.</hi> III, 503, 504, 505.</p></note>

; oltre che nelle età primitive le migrazioni furono frequenti e reciproche fra le illiriche spiagge e le nostre terre. Ivi fiorì nel medio evo la repubblica di Ragusa, erede dell’antica Epidauro, retta a stato di ottimati, industriosa, navigatrice, trafficante, culta, gentile, come Venezia, e ricca di poeti, di artisti, di filosofi, di eruditi, di  matematici, fra’ quali risplende il Boscovich, robusto e  pellegrino ingegno, che accoppiò il calcolo alla  speculazione, e senza copiar nessuno fu leibniziano e  pitagorico. E chi può nella sua immaginazione separar  dall’Italia quelle beate isole che le diedero l’autor dei  Sepolcri e l’elegante traduttore di Erodoto? Nella maggior  parte di quelle liete costiere esercitarono già i Veneziani il  loro eterno dominio; e se la violenza e perfidia francese le  scorporarono dalla penisola, collocandole sotto estrani  signori, niuno certo e io meno di ogni altro, vorrà far voti  torbiti e colpevoli per riparare le ingiurie e i danni di  fortuna. Ma siccome potrebbe accadere che gli eventi  adducessero e necessitassero, quando che sia, un nuovo  ordinamento di Europa, e una politica più sapiente  movesse gli arbitri delle nazioni ad accordare la divisione  degli stati colle condizioni geografiche ed etnografiche dei  popoli, coloro che reggono le sorti d’Italia dovranno  sovvenirsi che la piaggia orientale dell’Adriatico, quando  non sia greca, dee essere italiana, anziché inglese, russa o  tedesca. Le medesime considerazioni sono applicabili al  piccolo arcipelago, che fronteggia ad ostro la Sicilia, e fu  già nido di eroico valore; come pure a quell’isola, che non  è seconda a nessun altro paese, per l’energia e la fierezza  indomita degli abitanti; qualità che sequestrate dalla  coltura trascorrono facilmente all’eccesso, ma educate dai  semi delle buone arti e dalla religione contengono il  principio di ogni grandezza. Valorosi figliuoli della Corsica,  se un concorso straordinario di fortuna vi ha divelti dalla  comune genitrice, e incorporati a un popolo straniero,  sappiate mantenervi d’animo, di desiderii e di speranze  italiani. Ricordatevi che i vostri avi venivano riputati dagli  antichi i peggiori schiavi del mondo, e che questo biasimo  era la maggior lode, che dar si potesse umanamente alla  virtù loro. I vostri padri abborrirono il giogo di un’illustre  repubblica italiana, e fecero sotto gli Ornani, i Giafferri, i  Gaffori e i Paoli, potenti di valore per riscattarsene; e a voi  darà il cuore di servire spontaneamente a una nazione  straniera, perché ella liberi vi chiama? Che libertà è la  vostra per aver qualche suffragio in un parlamento  forestiero? I pochi in ogni governo debbono ubbidire ai  pochi od ai molti; ma la vera libertà e il decoro di chi  ubbidisce richieggono che questi molti o pochi siano seco  congiunti di stirpe, di lingua, di patria, di costumi.  Or qual è la vostra union colla Francia, se non quella di  una infame vendita, e di un patto illusorio, per cui  dugentomila uomini si credono liberi, immolando l’arbitrio  loro a trentadue milioni di estrani? Ma poiché liberi vi  chiamano e tali siete almen per diritto, sappiate cogliere il  destro di esercitare questa prerogativa, come prima la  Providenza vel porga. Potrete voi, isolani d’Italia, esitare un  istante, quando vi sarà dato di eleggere fra Parigi e Roma?  Che è quanto dire fra un popolo da voi differentissimo di  sangue, di favella, d’indole, di abitudini, e, (poiché oggi  l’empio costume vi domina,) eziandio di religione e la più  illustre nazione del mondo, a cui tanti legami vi stringono di  fede, di civiltà e di natura? Continuate a inviare i vostri  giovani a disciplinarsi nella parte più eletta della penisola,  e ad imbeversi dei sentimenti, delle dottrine, delle maniere,  della loquela, e dei santi riti della patria; acciò nel giorno  del gran riscatto siano pronti ed apparecchiati. Prodi Corsi,  rammentate che deste al mondo Napoleone, ma che il  riceveste dall’Italia peninsulare, come un germoglio del suo  bello e dilettoso terreno, trapiantato, nudrito e reso gagliardo  fra le vostre rupi. Specchiatevi nell’uomo grande, che  procedendo dapprima col senno patrio, e portato dalle due  idee dell’unità italiana e dell’unità cattolica, si levò alle  stelle, e ottenne quei trionfi, che lo resero arbitro di Francia  e di Europa. Ma quando immemore de’ suoi principii, si  mostrò ingrato verso Roma, che aveva benedetto il suo  scettro, e verso Italia, che in lui salutava il suo redentore,  egli cadde in tanta sciagura, che può sol pareggiarsi alla  sua grandezza. Miserando fato di colpa e di pena, degno di  eterno e profondo rammarico; perché niuno seppe pensare  e sentire più italianamente del vostro unico compatriota,  né ebbe una mente più eccelsa e cosmopolitica; onde  sublime nella gloria, come nella sventura, sublime nel suo  apparire, come nel suo tramonto, egli fu in amendue le  fortune un vivo ritratto d’Italia. Guardatevi dall’imitarlo  ne’ suoi errori, per non seguirlo nella rovina,  accumunando le vostre sorti avvenire con quelle della  nazione, a cui siete assai meno compagni che servi;  imperocché, se gli eventi costringono talvolta i popoli, non  altrimenti che gl’individui, ad accettare un simulacro di  patria adottiva, non si può mai rinnegare per amor di essa  la patria naturale, senza rendersi reo di esecrabile parricidio.</p>
</div2>

<div2>
<head>DEGLI SCRITTORI ITALIANI</head>

	<p>Questa ricca varietà di complessioni, di costumi, di  potenze, di attitudini, che, ragguagliata ogni cosa, non si  rinviene in pari grado presso nessun popolo del mondo, non  che dividere e affievolire l’Italia, è attissima a  rafforzarla e accrescerne la vita intrinseca ed estrinseca,  quando venga composta e armonizzata dal genio nazionale e  cattolico. Ma a chi tocca principalmente l’infonderle quegli  spiriti e il darle quell’assetto che si ricercano, affinché in  sé medesima acconciamente contemperata, ella possa di  nuovo occupar la cima della piramide etnografica, e quindi  allargare il suo dominio su tutta l’espansione terrestre,  sovrastando all’Europa, e per via di essa all’Oriente, non  meno che all’altro globo abitato? Quest’ufficio, per quanto  riguarda l’azione, appartiene più o meno a tutti, come ho  mostrato nella prima parte di questo discorso; ma in ordine  al pensiero incumbe specialmente a coloro, che si occupano
<foreign lang="lat"><hi rend="italic">ex professo</hi></foreign>
 d’insegnare e di scrivere. La classe  degli scrittori, quando perviene a impadronirsi dell’opinione,  è più efficace, più gagliarda, più possente dei principi  medesimi, e può recarsi in pugno l’universale disponimento  e indirizzo delle cose umane. Vero è che ai dì nostri la  potenza della penna e della stampa è di lunga scemata  rispetto a ciò che fu per l’addietro, e specialmente appo gli  antichi, a cui l’opera dello stilo scusava quella dei torchi;  onde coloro che credono ampliata dall’arte tipografica la  virtù dello scrivere, s’ingannano a gran segno; imperocché  ciò che si guadagna in estensione pel maggior numero dei  lettori, si perde in intensità ed in peso per la minore  impressione, che i libri fanno sovra di essi. Niuno però  inferisca da questo mio parere che sia uno di quelli, che  tengono il broncio alla stampa, e maledicono i nomi del  Guttemberg, del Faust e del Costero; poiché anzi io reputo  quest’arte per uno dei trovati più mirabili dell’ingegno  umano, e stimo che quando riesce men fruttuosa che bella,  la colpa non è sua, né de’ suoi inventori e  perfezionatori, ma di chi male l’adopera. Ondeché le vere  cagioni, per cui scadde il magisterio dello scrivere, si voglio  cercare altrove e più addentro, che non sia questo o quel  modo di pubblicare i propri pensieri. Molte sono fuori di  dubbio queste cagioni; ma due mi paiono principali, cioè la  debolezza individuale e la disunione degli scrittori. Siccome  la materia è di grandissima importanza, e io porto opinione  che l’opera di chi scrive debba essere il precipuo strumento del  risorgimento italico, il lettore mi perdonerà, se mi  allargherò alquanto su questo articolo, affinché  conosciuta la natura del male, mediante la sua origine, si  schiarisca la necessità e la qualità del rimedio. Molti  ascrivono la debolezza della più parte degli autori italiani  alla declinazione naturale degl’ingegni, o a certe cause  accidentali ed estrinseche, che impediscono altrui di  spaziare liberamente nel vastissimo campo delle lettere e  delle dottrine. Nulla dirò della prima sentenza, sia perché  ne ho già toccata dianzi l’assurdità intrinseca, e perché  essa ripugna non meno all’esperienza, che al discorso  induttivo; conciossiaché ogni attento e sagace osservatore  può agevolmente convincersi e toccar con mano,  che l’attitudine ai nobili esercizi della mente non è oggi  più rara che in addietro; e che il solo difetto della età  presente concerne l’apposita cultura dei semi naturali e quello squisito magistero dell’arte, senza il cui aiuto e concorso ogni virtù nativa, ancorché eccellentissima, poco  o nulla adopera e profitta. Gli ostacoli esteriori, che sogliono  allegarsi, sono due principalmente, cioè la gelosia dei  governi, che considerando come contrario alla sicurezza loro  il progresso delle cognizioni si sforzano d’impedirlo con  ogni loro potere, e l’angustia mentale o l’intolleranza dei  chierici, i quali, parte per iscrupolo di coscienza e principio  di religione, parte per amore del proprio potere,  contrastanno alla libertà dell’esame, ripugnante all’autorità  del sacerdozio, inceppano per mille modi ogni esercizio e  tentativo libero dell’intelletto, e patrocinano la superstizione  o l’ignoranza per timore della miscredenza. Onde si  conchiude che le menti degli uomini impastoiate ed  oppresse dal doppio giogo dell’imperio civile e del clericale,  non possono avere la franchezza e l’energia richieste per  discorrere alla libera nelle regioni del pensiero e della  immaginativa, e conquistare que’ tesori dell’intelletto, che  si ottengono soltanto dagli audaci e sciolti cercatori. Si  potrebbe rispondere a queste querele con un argomento di  fatto, che mi pare sufficientissimo a terminare la disputa;  paragonando l’Italia con molti di que’ paesi, in cui la  stampa essendo libera, il potere de’ chierici e de’  governanti non dà impaccio a nessuno; quali sono,  verbigrazia, la Francia, l’Inghilterra, la Spagna, gli Stati  Uniti; dove tuttavia la condizion delle lettere e delle scienze  sottostà di gran lunga a quella che esse hanno nel nostro  paese, o alla men trista la pareggia, ovvero di poco da lei si  vantaggia. Ma siccome potrebbe parere a taluno che io  voglia troncar la quistione, anziché cercarne lo  scioglimento, dico che anco nei termini presenti d’Italia, e  con tutti gl’impedimenti, di cui si discorre, non ci possiamo  affatto escusare della miseria intellettuale, in cui siamo  caduti. Il male d’Italia è assai più grande che molti non  credono, e non riguarda soltanto la ragion degli studi, ma  spazia largamente e comprende tutte le parti della civiltà. Il  male d’Italia non deriva tanto dai governi, o dai chierici, o  dalle cause esteriori e obbiettive, (benché queste più o  meno conferiscano ad accrescerlo), quanto dalle  disposizioni intrinseche degl’Italiani, e dalla loro morale  declinazione; la quale non è già opera del fato o della  natura, ma procede da spontanea, volontaria e libera  elezione di coloro che vi soggiacciono. Se non si rimedia  efficacemente al morbo invecchiato, che rode e consuma le  viscere della nazione, ogni altro farmaco diventa un vano e  mortifero palliativo, ingannando l’infermo sulla qualità del  malore che lo travaglia, invece che recargli la guarigione.  Coloro i quali s’immaginano che la patria nostra  tornerebbe grande, forte, potente, privilegiata, come  per l’addietro, nelle maestrie dell’ingegno e nelle  appartenenze civili colla sola mutazione de’ suoi ordini  governativi e delle sue leggi, la sbagliano a gran partito;  imperocché l’esperienza universale e la storia ne insegnano  che i costumi e l’educazione, non gli statuti politici, né i  codici legislativi, son la cagion principale, per cui fioriscono  o scadono gli stati. Il giure e il reggimento hanno certo  un’influenza, notabile nella prosperità o miseria delle  nazioni; ma si può affermare, senza rischio di errore, che  non ne sono la prima radice; e che siccome un popolo bene  condizionato per le altre parti supplisce agevolmente ai  difetti e medica i vizi delle instituzioni, così l’eccellenza di  queste, se mancano gli altri sussidi, non lo salva dalla ruina.  Il credere che la forma speciale del governo sia la somma del  tutto, o almeno l’articolo di maggiore importanza per essere  felice, è una grave e funesta preoccupazione, che regna in  Francia, e si è quindi propagata negli altri paesi,  ingenerando ne’ popoli e negl’individui una smania di  mutazioni, che sola basterebbe a rendergli inquieti e miseri;  perché siccome la perfezione non si dà meglio altra cosa  umana, e ogni vivere politico ha aggirato dalla falsa  persuasione che si possa coi civili nel mondo l’età dell’oro,  attribuisce i vizi della società agl’instituti, a nuovi  rivolgimenti, non agli uomini, e aspirando del continuo a  nuovi rivolgimenti, è mai pago delle condizioni presenti,  ancorché tollerabili e proporzionate al luogo e al tempo, in  cui si vive. Da ciò anche muovono quel capriccio e quella  furia di politicare, che oggi corrono quasi universalmente;  onde spesso se ne turbano gli stati, e si rende inutile una  folla d’ingegni fervidi e volonterosi; i quali, invece di  attendere agli studi e alle occupazioni sode e fruttuose,  sciupano forze e il tempo in pensieri e sogni, che non sono  di alcun costrutto, quando pure non riescono dannosi e  funesti. Certo gli uomini colti e maturi di una nazione, i  quali posseggono le doti opportune per intendere le cose  pubbliche, e possono in un modo o in un altro influire nel  loro indirizzo, hanno il diritto e il debito di occuparsene,  conciossiaché da loro procede quell’opinione sana, stabile e  forte, che eziandio nelle monarchie assolute è onnipotente  sull’animo dei governanti, e scusa a loro riguardo una guida  e un freno salutare. Ma per giudicare con frutto in queste  materie, due condizioni richieggonsi, cioè senno pratico e  matura esperienza; le quali parti non sono comuni a ogni  uomo, e nemmeno a tutti gl’ingegnosi. La sagacità e la  perizia necessarie per l’uso delle faccende, la maestria che si  vuole per conoscere gli uomini e governarli, come ogni altra  specialità d’ingegno, son date a pochi; e spesso accade che  chi meglio crede di possederle ne ha maggior penuria. Io ho  più volte avvertito che coloro, i quali nelle conversazioni o  in sui giornali chiaccherano più volentieri di politica,  sono quelli che meno se n’intendono; e trovo,  leggendo le memorie, che i maestri di stato più eminenti  operavano assai più che non parlavano, e non si tenevano  per infelici o per disutili, né si annoiavano e  s’indispettivano, quando erano impediti di operare e  obbligati a tacere. Il che è naturale; perché il vero ingegno  politico è applicabile ai negozi privati come ai pubblici,  alle cose minime come alle massime, all’amministrazione di  una casa, di un podere, di un banco, di un liceo, di  un’officina, come a quella di una città e di uno stato, alla  composizione di un buon libro di filosofia pratica o d’istoria,  come a quella di un codice nazionale. Se non che l’ingegno  anche eminente non basta, quando la notizia degli uomini e  l’esperienza delle cose loro non l’accompagnano; le quali  avendo bisogno del benefizio del tempo, sarebbe da  desiderare che i giovani, quanto più sono ingegnosi e  ferventi, tanto più si guardassero dal consumarvi il fiore  più prezioso dell’età verde. Non piaccia a Dio ch’io gli  sconforti dall’amare ardentemente la patria e dal metterla in  cima di tutti i loro pensieri; ma le gioveranno assai meglio,  abilitandosi con forti studi a poterla un giorno servire, e  accrescendo il capitale della sua cultura, che non  scioperando le ore e i giorni a favellare e sognare sopra di  essa. Si assicurino che quando ciascuno di loro riuscirà  valente al possibile nella professione, che ha eletta, e a cui  è da natura invitato, sarà più benemerito della comune  madre, che se avesse congegnate in ispirito dieci rivoluzioni  apportatrici dell’età aurea, o procreate in fantasia venti  costituzioni atte a rendere la terra così bella e felice come il  cielo. L’avvenire d’Italia dipende principalmente dalla  gioventù eletta, che fiorisce nel suo seno; la quale non  potrà adempiere le universali speranze, né attendere un  giorno a instaurare, sapientemente e cristianamente  operando, secondo che porteranno i tempi, la comune  madre, se non pensa ad arricchirla coi frutti dell’ingegno,  rammentandosi che gl’immortali redentori delle loro patrie,  non si prepararono al glorioso ufficio con parole e chimere,  ma con meditazioni profonde e operosa solitudine.</p>
<p>	Le sventure dei tempi e le esorbitanze degli uomini  indussero spesso i nostri governi ad esagerar le cautele, e a  frenare soverchiamente gl’ingegni, non tanto per odio del  loro legittimo esercizio, e per paura del bene, quanto per  timore del male e degli abusi. Siccome però l’età è  migliorata, gli spiriti si sono pacificati, le condizioni esterne  ed interne corrono sufficientemente tranquille, e ciascuno è  convinto che nelle cose umane la moderazione è l’aromato,  che serba e perpetua tutti gli altri beni, io crederei di  calunniare i dominanti italiani giudicandoli avversi d’animo,  o poco propensi al fiorire degl’intelletti e ai sodi incrementi  della nazione. Tal è la mia fiducia nella bontà e sapienza  delle loro intenzioni, che io apro in queste carte  candidamente il mio pensiero sullo stato d’Italia, e su ciò  che mi pare operabile a suo presente e futuro  vantaggio, senza temere che il mio discorso debba loro  spiacere, o parer tampoco disdicevole e non riverentese potessi sospettare che ciò avvenisse, io butterei inconstamente sul fuoco il mio libro, invece di pubblicarlo; sia perché, quantunque lontano, mi credo obbligato a venerare i rettori della mia patria, come se vivessi tuttora nel suo grembo; e perché essendo intimamente persuaso che una delle condizioni più necessarie per rimediare ai mali ed accrescere i beni è la concordia fra i principi ed i sudditi, contraddirei bruttamente a me stesso, se per giovare ai secondi io mi esponessi al pericolo di offendere i primi. E mi affido che i miei pensieri,  ancorché fossero stimati falsi, non verranno da alcun uomo  ragionevole tenuti per dannosi o pericolosi, né le mie  intenzioni sinistramente interpretate; imperocché, sebbene  errassi intorno a qual particolare, non può dispiacere ai  nostri governi che si cerchi di fondare in Italia una scuola di  civil sapienza, moderata, prudente, cattolica, pacifica,  conciliatrice; la quale è il solo rimedio efficace contro le  predicazioni e le dottrine, che mancano di queste doti.  Anche nelle cose politiche chi regge dee desiderare che  s’introduca l’uso di pensare e di sentire italianamente;  perché il volere che tutto il mondo rinunzi a tali argomenti,  e consideri le cose dello stato, a cui appartiene, come quelle  della luna, non movendo mai parola anche savia e temperata  sovra di esse, è cosa impossibile ad ottenere fra i popoli,  che non sono barbari o turchi. Se perciò si bandisce  l’interdetto contro la politica legittima, sana e moderata,  s’apre di necessità il varco a quella che è clandestina,  subdola, impronta, falsa, frivola, perturbatrice, e si spiana la  via alla mala contentezza e ai vani desideri, che coll’andar  del tempo, e col favore delle circostanze adducono poi le  rivoluzioni. Ben s’intende che, lodando e giustificando gli  studi civili, io non voglio parlare di quella scienza ciarliera,  superficiale, giornalesca, a uso del popolo; la quale, se non  garba ai principi, perché riesce facilmente conciliatrice,  dovrebbe dispiacere ancor più ai veri savi, come un frivolo  perditempo, nemico mortale del sodo e conducevole sapere.  A che giovino tali ludibrii d’ingegno il provano le scritture  date fuori in Italia, durante quegl’iterati periodi, in cui  ciascuno poteva render complici i torchi dei propri delirii; le  quali son di tal fatta, che avremmo a temerne per l’onor della  patria, se la profonda obblivione, in cui sono sepolte, non ci  salvasse dal rischio della vergogna. Alcuni principi italiani  hanno date tali prove di amare le lettere graziose, le utili  dottrine e i cultori di esse, che farebbe loro gravissima  ingiuria chi per coonestare la propria infingardia ne recasse  gli effetti principalmente agli ordini del paese, in cui vive.  Imperocché alla più trista, il solo articolo su cui gli  scrittori nostrali si trovano inceppati, è un ramo secondario  di filosofia mista; dove che le altre discipline pratiche, la  filosofia schietta speculatrice, (scienza amplissima e  universalissima), le fisiche, le matematiche, l’erudizione, la  storia, le lettere amene forniscono agl’ingegni un  campo fecondo ed illimitato di ricerche, di meditazioni e di  trovati maravigliosi. Vero è che qui si fa innanzi l’altra  generazione di queruli, i quali recano il sonno degl’ingegni  alle influenze cattoliche e clericali, e pretendono che il  magisterio autorevole della religione tolga agli uomini il  pensare e lo scrivere liberamente. Io non entrerò altrimenti  su questa materia, intorno alla quale ho già discorso più  volte; noterò solo che, se l’argomento valesse, ne  seguirebbe che non si può esser moralista libero, se non si  comincia per volgere in dubbio il decalogo, né fisico  insigne, se non si sospende il proprio assenso sull’esistenza  dei corpi. Questo fu veramente il gran trovato di Cartesio,  che dubitò di tutto per poter saper qualche cosa, e  comprovò col fatto l’eccellenza del suo metodo, inventando  una fisica degna dei tempi di Talete e di Democrito, e  sviandosi in tutte le scienze, che alle cose concrete si  riferiscono: la sola disciplina, in cui egli valse e rifulse, è  la matematica, come quella che versa su attinenze astrattive  e indipendenti dal processo dubitativo e psicologico. Nel  resto, se v’ha un tempo, in cui il magistero cattolico, non che  impaurire, debba animare gl’ingegni, è il presente; quando  la vena scarsa dell’errore è esausta, e la sola pellegrinità  sperabile in tutte le materie attinenti alla speculazione è  quella che nasce dagli spiriti cristiani. Chiunque vuole al  dì d’oggi esser trovatore di nuovi veri, o creatore nelle arti  nobili e nelle lettere di nuove bellezze, ricorra  sapientemente ai fonti cattolici: questa fu sempre la via regia  e sicura; ma ora è la via unica; perché la fecondità  dell’eterodossia è spenta, come le razze di certi malefici  animali, o le propaggini organiche di certi morbi, che col  tempo si estinguono. Non occorre avvertire il lettore che  predicando come utile e conducente agl’ingegni la regola  cattolica, non intendo ascrivere a questa i torti degli uomini,  e spezialmente il vizio di certuni, che misurano coll’angustia  del loro spirito la norma delle credenze. Ma contro i fastidi e  le schifiltà di costoro i valorosi ingegni hanno un ottimo  rimedio; il quale consiste nel togliere loro ogni appicco di  ragionevoli accuse, e nel contrapporre l’ossequio e il culto  del vero all’idolatria delle preoccupazioni; perché il vero è  onnipotente di sua natura, e ha la virtù di conquidere i suoi  medesimi esageratori.</p>
<p>	Io mi allungo in questi discorsi, perché reputo  funestissima all’Italia sopra ogni altro errore quella vana  persuasione, che l’inerzia, in cui giacciono i suoi figliuoli,  provenga principalmente, (nota bene, mio caro lettore,  questo avverbio), non da loro medesimi, ma dalle condizioni  civili e religiose della penisola. Certo questa opinione basta  da sé sola a troncare i nervi dell’ingegno, e a renderlo  perfettamente sterile; conciossiaché non può nulla al  mondo chi stima di nulla potere. Il male sommo d’Italia, lo  ripeto, consiste nella declinazione volontaria del genio  nazionale, nell’indebolimento degli spiriti patrii,  nell’eccessivo amore dei guadagni e dei piaceri, nella  frivolezza dei costumi, nella servitù degl’intelletti,  nell’imitazione delle cose forestiere, nei cattivi ordini degli  studi, della pubblica e privata disciplina. Se queste vergogne  non si troncano, se questi vizi non si sterpano  animosamente, andando alle radici del male, ancorché  Iddio scendesse una seconda volta dal cielo per darci la  legge, saremmo sempre il rifiuto e l’obbrobrio dell’umana  generazione. Io non credo d’ingiuriare i miei compatrioti,  dicendo loro con franco animo queste verità acerbe,  poiché i fatti parlano; e adempiendo verso gli altri l’uffizio  sacrosanto dello scrittore, non mi escludo dal comun novero,  e predico eziandio a me stesso. Chi non vede che quando  pur l’Italia fosse in condizioni assai peggiori che non è in  effetto, i suoi figli potrebbero fare a pro di essa infinitamente  più di quello che fanno? Allorché la povera plebe  rammarica che le manchino i mezzi di migliorare le sue sorti  e d’ingentilirsi, la querela per ordinario è pur troppo giusta  e fondata. Ma le classi agiate e opulenti hanno forse la  medesima scusa? Chi impedisce i nobili e i ricchi di studiare  e di scrivere? Chi toglie loro l’arbitrio di volger l’oro, la  clientela, il favore, la potenza, l’efficacia medesima e lo  splendore del nome che posseggono a pro delle buone  lettere, e di coloro che le coltivano? Chi obbliga i giovani  gentiluomi a infemminire nell’ozio, a smugnersi nelle  lascivie, a rendersi stupidi, obesi nei bagordi, anziché  avvezzarsi a gustare i nobili diletti della virtù dell’ingegno  e della gloria? Voi deplorate le miserie d’Italia ridendo e  gozzovigliando, e non v’accorgete che le vostre lagnanze  sono un amaro sarcasmo, una velenosa ironia, un nuovo  insulto alla patria. Voi deplorate la bassezza, in cui sono  cadute le lettere e le cose italiane, e per ristorarle non  leggete che libri francesi, non istudiate che la lingua  francese, non apprezzate che le instituzioni e i costumi  francesi, e non vi vergognate nemmeno di far ridere dei fatti  vostri, attillandovi ed innanellando la chioma all’usanza  francese. La povera Italia è giunta a tal segno di viltà, che  veste a modo dei forestieri, e non ha più, <hi rend="italic">come soleva  avere, abito che sia conosciuto per italiano</hi>; e laddove le  fogge nostrane erano <hi rend="italic">segno di libertà</hi>, quelle e lor  sottentrarono, furono <hi rend="italic">augurio di servitù</hi>; perché,

<quote rend="block">
l’aver noi mutati gli abiti italiani negli stranieri fece  presagio tutti quelli negli abiti de’ quali i nostri erano  trasformati, dover venire a subiugarci
</quote>
<note place="foot"><p> Castiglione, <hi rend="italic">Corteg.</hi>, II.
</p></note>

. E con  queste imitazioni servili si scapitò eziandio dal canto della  bellezza; perché le fogge e le gale francesi sono leziose,  brutte, disgraziate; in prova di che, vedete, come all’ideal  perfezione dell’arte ripugnino. Voi chiaccherate talvolta, per  ozio o per istrazio, di libertà, d’indipendenza, di virtù  patria, e non pensate che a straricchire, e a godere  non onorate se non coloro, che accrescono i vostri  trastulli. Anche nei trastulli non fate caso se non di quelli  che dilettano il senso; e profanate la divinità della musica,  regina delle arti, e fonte di nobili idee e d’inspirazioni  magnanime, volgendola a strumento di servitù e di  mollezza. Guidati da questa sapienza, voi anteponete la  sveltezza dei trafusoli e la maestria del gorgozzule  all’eccellenza del senno e dell’ingegno, e largheggiate agli  istrioni quelle ovazioni solenni e quei trionfi, che gli antichi  Romani serbavano ai salvatori della patria. E mentre levate a  cielo uomini frivoli e talvolta indegni, calpestate i pochi  grandi, che ancor vi rimangono; e un Vico nella sua vilipesa  solitudine pagò fra voi il fio di sovrastare per ingegno al  suo secolo, un Parini, un Leopardi, un Romagnosi, morirono  poveri e negletti, un Manzoni, un Pellico, (bisogna pur  dirlo), vivono quasi sconosciuti nel paese illustrato dalla  loro culla. Oh! lasciate di lamentare le sciagure d’Italia, e di  rimemorare l’antica sua fortuna; perché se ella fosse cento  volte più abbietta e infelice che non è realmente, voi non  avreste buon viso a rammaricarvene. Lasciate sovrattutto di  vantar l’amore, che le portate: siate molli e infingardi, se vi  aggrada, ma senza ipocrisia, guardandovi dall’usare e  dall’ostentare il linguaggio dei prodi; così almeno, se non  migliori, sarete manco inverecondi e stomachevoli. Partite  sapientemente la vostra vita fra i crocchi, i diporti, i teatri, i  balli, le mense, le bische, le taverne e i postriboli; ma non  insultate alla memoria degli avi, celebrandoli fra tali tresche;  perché, se quei generosi sorgessero dal sepolcro, si  adonterebbero delle vostre lodi. Se volete placare le loro  ombre irritate dal vituperio dei nipoti, volgetevi piuttosto a  biasimare e compiangere l’età rozza, in cui toccò ad essi  di vivere, e la barbarie dei loro costumi; deridete la misera  grettezza di quelli, che colla mano e col senno nobilitarono  la patria loro e vinsero il mondo, ma non seppero azzimarsi e  cinguettare alla vostra guisa. I trionfatori di Zama e di  Legnano si confesseranno di buon grado ignari delle vostre  arti, e digiuni di quella insigne sapienza, che vi fa propinare  il nome, le glorie, le speranze, il presente e l’avvenire d’Italia  ai trilli di un cantore e alle capriole d’una danzatrice.</p>
<p>	La mollezza e la pravità degli studi risponde a quella  dei costumi. Oggi si studia poco e male, eziandio dalla  maggior parte di quelli, che fanno professione di scienze e  di lettere; perché il culto di esse si piglia per ordinario in  conto di passatempo. Ora lo studio, qualunque sia la natura  dell’oggetto in cui versa, vuole un’applicazione longanime  per poter portare i suoi frutti, e incredibili fatiche,  sovrattutto nei cominciamenti; le quali però, di mano in  mano che l’uomo vi si avvezza, traendone e gustandone i  desiderati acquisti, si agevolano e si addolciscono, sinché  in fine diventano piacevoli e graziose. Oggi si studia poco,  perché niuno vuole impallidire sui libri; si studia male,  perché il lavoro pigliandosi a gabbo, e non come  cosa seria, i buoni metodi e proficui sono in gran parte  smarriti e viziati. Nelle lettere e nelle speculazioni, l’ingegno  italiano non è più un originale e un testo, come  anticamente, ma una copia e una traduzione di ciò che si  pensa, s’immagina e si ciancia nel resto di Europa: le sorti si  sono scambiate, e il popolo principe è divenuto valletto e  mancipio dell’universale. Lo stesso forestierume è  accompagnato da mala elezione; conciossiaché per lo più  si legge, si volgarizza, si dà naturalità al più cattivo:  così le cose francesi sono anteposte alle tedesche, che con  tutti i loro difetti sono pure di gran lunga migliori: e fra i  libri tedeschi si sceglie per ordinario il men buono e  disgraziatamente si riproduce. L’arte del tradurre fu già una  gloria d’Italia, quando il Boccaccio, il Cavalca, il Passavanti,  il Sanconcordio, il Segni, il Caro, il Varchi, l’Adriani, il  Davanzati, il Baldi, il Bentivoglio, il Salvini e tanti altri  l’applicavano alle lettere classiche e eccellenti; e in età più  recente il Gozzi, il Monti, il Gherardini, il Maffei e lo  Scalvini, (uomo d’ingegno finissimo e di gusto  delicatissimo, testé rapito all’Italia e agli amici), mostrarono  che anche le opere d’oltremonti sono atte a ricevere la  cittadinanza italiana. Ma per una di queste versioni se ne  fanno le centinaia di cattive o mediocri; e nulla più  contribuisce a corrompere il sapore e il giudizio dei giovani  studiosi e di tutta la nazione semidotta dei leggitori. Alle  dottrine poi nuoce assaissimo la partizione soverchia del  lavorio scientifico; la quale, usata con riserbo, è opportuna  e salutare, ma spinta tropp’oltre diventa perniciosissima,  perché, sequestrando una disciplina dall’altra, rende  impossibile la notizia dei legami e delle attinenze, che  corrono fra i vari generi e ordini di oggetti; nelle quali pure  è riposta tanta e sì nobil parte dell’umano sapere. Un altro  divorzio innaturale è quello dell’amena letteratura e della  scienza; il quale non passa, senza grave danno di entrambe;  perché la dottrina incolta, ruvida, scarmigliata, è solo  utile a pochi; la leggiadria vuota e frivola è inutile a tutti.  Ecco un articolo, su cui i moderni sottostanno di gran lunga  ai sommi antichi, latini e greci; presso i quali l’ignoranza  faconda, oggi frequentissima in Francia, e la scienza  inelegante, comune in Italia, erano ignote o rarissime. E  pure la civiltà richiede che il bello si congiunga col vero e  l’idea non si scompagni dalla venustà proporzionata; e ciò  che in natura soventi volte non si verifica, perché nello  stato presente è travagliata da un principio morboso,  dovrebbe almeno effettuarsi nel dominio dell’arte, che  dipende dall’arbitrio dell’uomo, e avvalorata da influssi più  eccelsi, non solo può competere colla sua sorella, ma  superarla, ritirandola alla primiera eccellenza. Or donde  nasce che in Italia, dove gl’ingegni sono più atti da natura a  sentire ed esprimere la bellezza, e dove ne abbondano le  tradizioni e gli esempi di ogni genere, l’ineleganza e la  barbarie sian tuttavia frequentissime fra gli scrittori, senza  pur eccettuare molti di quelli, che non mancano  nelle altre parti di buon gusto e di buon giudizio? Il male  deriva dall’ontosa trascuranza, in cui si tiene la propria  favella; la quale, ridotta a stato di lingua morta in tre quarti  della penisola, pochi si risolvono a studiarla, ed è bene  studiata da pochissimi; e pure vorrebbe esserlo da tutti,  eziandio nei paesi in cui vive. Imperocché nessun idioma,  benché vivente, e nei tempi del suo fiore, può essere  saputo e posseduto in quel modo che si ricerca al perfetto  scrivere, se al dono della natura non si aggiungono gli  amminicoli dello studio e della disciplina; onde negli stessi  secoli aurei a costa degli scrittori eccellenti occorrono  talvolta autori dottissimi, che scrivono rozzamente. Così ai  tempi di Cicerone e in quelli che di poco lo precedettero,  sappiamo, per testimonio del sommo oratore, che non tutti i  Romani parlavano e scrivevano bene il latino, né tutte d’oro  sono le pagine dei nostri trecentisti. Queste e altre cagioni,  che fora troppo lungo l’annoverare, hanno pervertiti gli studi  italici; le quali, se al non m’appongo, non dipendono per  alcun modo dalle influenze regie e pretesche. La cattiva  educazione privata accrebbe il male, snervando le volontà e  quindi gl’ingegni, spegnendo negli animi ogni sentore di vita  pubblica, soffocando il magnanimo sentire nelle sue fonti,  lasciando persino languire e quasi smorzarsi la sacra fiamma  della religione, che è lo stimolo più vivo e più efficace di  tutti. Per questo rispetto gli stati moderni non sono senza  colpa; perché l’educazione vi è trascuratissima e lasciata  all’arbitrio dei cittadini; i quali son tanto più degni di  biasimo, quanto che l’obbligo e il vincolo di natura superano  d’importanza e di forza gli altri legami sociali. E pure la  maggior parte dei padri di famiglia non si curano  dell’instituzione orale e civile dei loro figliuoli; e  abbandonano un’opera così rilevante, (come quella che  crea una seconda natura), a gente estrana, venale e per lo  più inetta, o veramente al corso degli accidenti e della  fortuna.</p>
<p>	Per medicare al possibile questa universale e deplorevole  incuria, i giovani, che si sentono nati alle cose grandi,  debbono far opera di emendare da sé medesimi la torta o  nulla educazione, che hanno ricevuta. Il che essi otterranno,  avvezzandosi e connaturandosi a evitare i frivoli passatempi  e le vane brighe del mondo, a fuggir l’ozio, a sprezzare gli  agi soverchi, a considerare il tempo come uno de’ capitali  più preziosi, compartendolo e adoperandolo sapientemente,  a imbeversi dei santi costumi antichi, a compenetrarsi in  ogni cosa del genio proprio della patria. Indurino il corpo,  avvezzandolo al sole, allenandolo alla corsa e ai ginnici  esercizi, rompendolo alle operose veglie e alle utili fatiche,  costringedolo a nutrirsi di cibi frugali, a posare su dura  coltrice, e assoggettandolo in ogni cosa all’imperio  dell’animo; il quale col domare i sensi, si rende libero e  franco, e si dispone ai nobili affetti, ai vasti e  magnifici pensieri. Alternino la vita civile colla solitaria;  nella quale l’uomo impara a conoscere sé stesso e la natura  umana in generale, rimestando e rendendo feconde colla  meditazione le cose sentite e vedute, e maturando le  pellegrine scoperte, le audaci fantasie, le imprese eroiche e  magnanime. Ma fuggendo il consorzio vano e romoroso dei  loro simili, entrino in quello d’Iddio e della natura;  contemplino, a esempio di Scipione il grande, le cose divine  nei mistici recessi del santuario, ovvero secondo l’uso dei  Selli, dei Druidi, dei Lucumoni, al cupo rezzo e fra lo  stormire delle selve, o come i savi d’Oriente, sui gioghi  eccelsi e sereni delle montagne. Conciossiaché  maravigliosa l’efficacia delle bellezze naturali per innalzare  l’ingegno, quando esse siano avvalorate dall’abito meditativo  e dalla solitudine; e se oggi nella maggior parte degli uomini  la poesia è spenta e il pensiero rasenta la terra, ciò nasce,  che la vita urbana prevale alla rustica, o si trasporta nella  villa e nelle peregrinazioni gli usi, le frivolezze, il frastuono  delle città. Il che basta a diminuire o annullare le  impressioni più sublimi; quali sono quelle, che vengono  eccitate dalla veduta dei mare, dei monti e delle foreste in  un animo, che sia già disposto e connaturato a sentirle  dalla meditazione taciturna, e avvezzo a conversare in  silenzio con sé medesimo e col cielo. Lo spettacolo delle  sublimità naturali desta sovente nello spirito concetti nuovi  ed alti, e lo accende ai mirabili trovati, forse perché il  sublime, ingenerato dall’idea di creazione, somiglia alla  causa che lo produce, fecondando le potenze recondite  dell’ingegno e mettendole in moto, come le virtualità  contingenti son poste in atto dalla parola creatrice. La  maestà delle ruine gareggia con quella di natura anche per  questo rispetto, facendo risalire il contemplatore per la  corrente degli anni e dei secoli sino alla fonte divina e  misteriosa delle origini. L’Italia e la Grecia sono le due  regioni di Europa, che contengono maggiori reliquie di una  civiltà vetusta e posano sulle ruine di un antico mondo,  fabbricato e distrutto dall’industria e dalla barbarie degli  uomini. Egli è doloroso a pensare che così pochi siano al  dì d’oggi gl’Italiani solleciti di conoscere e studiare le  patrie ruine, che tale inchiesta si abbandoni come inutile  all’ozio erudito di qualche antiquario. Le ruine sono come i  fossili delle nazioni e delle civiltà estinte, e perpetuano in  un certo modo le età che passarono, rappresentandone in  modo vivo e concreto l’istoria; tanto che gli annali di più di  un paese si potrebbero cavare dalla sola descrizione de’  suoi antichi avanzi. Una storia di Grecia, d’Italia, di Spagna,  dedotta dalle ruine, sarebbe un lavoro curioso e degno di un  eloquente filosofo. L’archeologia, non meno che la filologia,  ben lungi dall’essere una scienza sterile o morta, è viva e  fecondissima, perché oltre al rinnovare il passato giova a  preparare l’avvenire delle nazioni. Imperocché la  risurrezione erudita dei monumenti nazionali porta seco il  ristauro delle idee patrie, e congiungendo le età  trascorse colle future, serve come di tessera esterna e di  taglia ricordatrice ai popoli risorgituri, destandone e  alimentandone le speranze colla sveglia e coll’esca delle  memorie. Per questo verso le ruine sono spesso il ritrovo  delle generazioni disperse, e la coscienza superstite delle  genti dome e abbattute; le quali dissipate od oppresse dalla  forza e dalla violenza, e talvolta spogliate perfino del nome e  della lingua, vivono ancora per qualche guisa e perennano  nei monumenti dei loro avi. Se la Grecia non perdé affatto  il sentimento di sé medesima sotto il ferro dei Turchi e  oggi comincia a rivivere, n’è debitrice in parte al suo  Partenone; e la vana fiducia antica degli Ateniesi nella dea  guardatrice dell’acropoli cecropia, si verificò per un certo  modo nel tempio a lei dedicato. La grandiosa presenza delle  Piramidi giovò ad infiammare il valore europeo contro i  barbari e agguerriti Mammalucchi; e chi sa quanto avvenire  non istà ancora racchiuso in quelle moli stupende, quanto  l’ira di Dio, e la maledizione, che pesa sulla camitica Egitto,  verrà scongiurata dalla virtù placatrice dell’Evangelio?  Così la Tadmora di Salomone rinverdisce fra le squallide  sabbie del deserto, e nelle selva delle colonne palmirene;  perocché le macerie illustri servono a determinare le soste,  le pose e le stanze dei popoli migranti o pellegrini,  perpetuando sovente le medesime linee nella configurazione  artificiale dei paesi; e quindi vengono a intrecciarsi insieme  parecchie civiltà disparatissime, e una città sorge sullo  sfasciume dell’altra, come la spagnuola Messico s’innalza  sui rottami della metropoli azteca, e i villaggi cristiani di  Resina e di Portici campeggiano nidificati sulla sepoltura  vulcanica del municipio ercolanese. Laonde io credo che la  preservazione dei monumenti di ogni genere non succeda a  caso, e si colleghi colla teleologia divina delle nazioni; e che  un edifizio risparmiato dall’edacità del tempo e dalla  violenza degli uomini sia tutt’altro, che un mucchio di pietre  o di mattoni disutile. E ora che un moto insolito succede in  Oriente, e gl’Inglesi visitano e misurano l’Eufrate, per cui  forse le onde caspie ed eussine si mesceranno un giorno  colle eritree, chi ne vieta lo sperare che i ruderi probabili di  Babele, scoperti da un dotto Inglese, servano col tempo a  riunir gli uomini, come già furono causa del loro divorzio?  Ma checché sia di ciò, le anticaglie sono spesso più  importanti delle modernità, sovrattutto quando si  consertano colle memorie civili e valgono a rinfrescare gli  spiriti nazionali; onde la colta gioventù d’Italia farà gran  senno a non trascurare quelle della sua patria. E come alcuni  pazienti eruditi hanno rifatti a grande studio certi antichi  monumenti favolosi o distrutti, quali sono lo scudo di  Achille, i mausolei di Osimandia e di Porsena, i sarcofaghi  di Efestione e di Alessandro, il laberinto d’Egitto, e via  discorrendo; così i giovani studiosi, meditando le prische  memorie, potranno rinnovar coll’esempio la santità degli  antichi costumi, e instaurare, non già i fori, gli  anfiteatri, le terme, ma l’unità, la grandezza e la forza  dell’antica patria italiana.</p>
<p>	Uno degli sproni più efficaci a ben fare, onde sian  suscettivi gli uomini di ogni sorta, ma specialmente i  giovani, e che bene indirizzato si accorda colla virtù e colla  religione, è l’amor della gloria, che partorì tanti miracoli  negli antichi tempi. Ma al dì d’oggi questo amore è spento  nella maggior parte degli uomini, e regnano in sua vece  l’egoismo e la vanità volgare: il vizio medesimo non ha  più nulla di grande e rimbambisce fra grette e puerili  inezie. Gli uomini sono al presente orgogliosi e superbi,  come l’addietro, ma il loro orgoglio è abbietto, la superbia  timida e meschina; e laddove presso gli antichi aspiranti a  cose belle, grandi e giovevoli, l’ambizione potea meritar lode  o almeno scusa pel suo principio, e riconoscenza per gli  effetti, ora si pasce soltanto di frasche ridicole ed oziose.  Quanti sono ancora i gentiluomini che volgano l’innata  alterigia della loro schiatta a rendere immortale il proprio  nome colle lettere e colle dottrine, come fecero l’Alfieri e  Caluso?si trovano, che oltre al coltivare con ardore gli studi,  volgano lo splendore del titolo a onorarli pubblicamente, e  le influenze del casato a proteggerli, favorirli, difenderli,  come Cesare Saluzzo e Gino Capponi? L’appetito della  . L’appetito della gloria può certo riuscire  funesto, se non governato dalla ragione, e volto a buon fine;  ma non parmi che oggi si abbia in Italia materia ragionevole  di timore per questa parte. Imperocché non vi ha più chi  tenti ed ardisca alcun impresa magnanima: i più dormono,  e chi è desto attende solo a godere e arricchire, in vece di  rendere illustre ed immortale il suo nome. La penna è  negletta, come le altre pellegrine arti; e chi ne fa uso la  volge a brighe e a guadagno, ovvero a quella facile e  modesta glorietta, che si pasce di crocchi, di brigatelle e di  giornali. Gli applausi dei giornali sono la manna e l’alloro di  chi imprende presentemente opere grandi di mano e di  senno; e chi ottiene col loro aiuto una lode, che nasce col  levar del sole e si spegne col suo tramonto, crede di toccare  il cielo col dito e le notti insonni sui dotti volumi per  procacciarsi un premio così segnalato, o piuttosto che  correre il rischio di non ottenerlo? Giacché i giornalisti  non celebrano per ordinario se non le opere cattive e  mediocri, e seguono nei loro pareri quel naturale e salutifero  istinto, per cui piacciono maggiormente a ciascuno le cose  che gli somigliano. Non è dunque da stupire, se mancati o  indeboliti quasi universalmente i due stimoli operosi della  virtù e della gloria, i buoni scrittori son divenuti rarissimi,  eziandio in Italia, benché ivi abbondino più che altrove i  mezzi naturali, atti a produrli. Ma se in virtù  dell’educazione o per un benigno riguardo della Providenza,  le cose mutassero, e si ridestassero le sopite faville della  virtù e della gloria, la nostra patria racquisterebbe  ben tosto i suoi antichi vanti. E infatti qual fama è  più pura, che quella di uno scrittore, il quale,  ammaestrando e dilettando, benefichi e migliori gli uomini  in universale? Qual è più cara e desiderabile pel bene che  opera, per l’innocuo piacere che procaccia, per l’innocenza  dei mezzi che vi conducono, per la potenza che molti hanno  di aquistarla, senza dipendere dall’altrui beneplacito e dai  capricci di fortuna? E chi alla dolce esca della fama prepone  le attrattive più austere, ma eziandio più nobili, e le sante  dolcezze della fede e della virtù, può egli trovare una via  migliore per giovar largamente all’umana famiglia, non solo  nel tempo che corre, ma per tutte le generazioni avvenire?  Immenso è il bene, che nasce da un savio e virtuoso  scrittore, e per grandezza è solo paragonabile ai danni, che  provengono da chi volge la penna a lusinga, empietà e  corruttela. L’ufficio dello scrittore, oggi così negletto, non  è un carico solamente privato e letterario, come molti  credono; ma bensì un uffizio pubblico e moltiplice; cioè  una dittatura, un tribunato, un sacerdozio, e un ministerio  profetico nello stesso tempo. Chi esercita degnamente l’arte  dello scrivere è dittatore, poiché, fa accettare i suoi  pensieri e trovati alle menti libere degli uomini, e regna  efficacemente sugli spiriti e sui cuori più eletti ed  ingentiliti; è tribuno, perché crea, corregge, trasforma a  senno suo l’opinione pubblica, muove, concita, infiamma,  raffrena, mitiga, placa, governa proficuamente le  moltitudini; è sacerdote, perché negli ordini di natura  esercita un potere divino, rendendosi banditore ed interprete  del vero manifestato al suo ingegno, diffondendolo fra i  coetanei, tramandandolo ai posteri, e perché le sue parole  edificano e non distruggono, emendano e non corrompono,  illuminano e non attristano chi le accoglie, e producono  frutti durevoli di pace, di amore, di giovamento universale;  finalmente è profeta, perché senza trapassare i limiti del  naturale accorgimento, o fare a uso di certi filosofi del  sicofanta e del ciurmadore, egli conghiettura prudentemente  dal passato e dal presente i successi avvenire, prenunzia i  mali probabili, quando ancora sono discosti, antivede i beni  che si possono ottenere, e conforme a questi savi  presentimenti incuora i pusillanimi, avvalora i fiacchi,  sprona i codardi, spaventa gli sciagurati, consola i buoni, e  agita salutevolmente tutti gli uomini colle minacce e col  terrore, colle promesse e colle speranze. Tal è l’ufficio dello  scrittore, che alla sua vocazione degnamente risponde. Or  qual è, lo ripeto, la palma onorata, che adegui umanamente  questa quadruplice corona? Qual è la virtù, che negli  ordini naturali le si possa agguagliare per la copia, la  grandezza, l’utilità dei frutti? Giovani miei compatrioti, che  attendete di proposito al generoso culto delle scienze e delle  lettere, eccovi lo scopo, che dovete proporre alle vostre mire.  Il conseguimento di quei beni, a cui intende l’umana  ambizione, è impossibile a molti, facile a pochi, incerto per  tutti, poiché sta in mano della fortuna: questo solo  dipende da voi. Voi potete ragionevolmente aspirare a  rendere il vostro nome immortale con una di quelle glorie,  che si acquistano senza colpa, si posseggono senza pericolo,  e si godono senza rimorso, perché abbellite e nobilitate dal  puro diletto della beneficenza. Voi lo potete, purché il  vogliate con quella risoluzione ferma, costante, gagliarda,  tenace, indefessa, indomabile, che sola merita il nome di  volontà, e che quasi un raggio di onnipotenza divina opera  le meraviglie nel mondo dell’arte. Non dubitate che le forze  vi manchino; perché un ingegno sufficiente, quando è  coltivato dall’educazione, fortificato dalla consuetudine e  dalla fatica, maturato dallo studio, dalla solitudine e dal  tempo, può diventar grande, ed eziandio sommo: la natura  crea solo in potenza gl’ingegni sommi, e quelli che riescono  tali in effetto sono opera in gran parte del loro proprio  arbitrio e dello zelo volonteroso che gl’infiamma. Ma per  toccare l’ardua cima, a cui niuno oggi aspira, e tanto pochi  per lo addietro poggiarono, grande animo, lunga opera e  incredibili fatiche richieggonsi. Si richiede un animo  ostinato contro le lusinghe del senso, i prestigi dell’usanza,  la forza dell’ingiusta opinione, la contagione dei cattivi  esempi, le pompe e le attrattive del mondo, le passioni degli  anni fervidi, e spesso eziandio contro gli ostacoli suscitati  dall’invidia, dalla malevolenza e dalla cattiva fortuna. Tenete  per fermo che niuno ha fatto progressi notabili nelle buone  dottrine e nelle sane lettere, se non col tirocinio di lunghi e  forti studi, rinunziando, a ogni volgare ambizione,  maledicendo in gran parte ai piaceri, alle brighe, ai  passatempi, che allettano l’età verde, e occupano la modesta  boria di molti uomini maturi. Col solo prezzo di questa  rinunzia, e con una vita menata in sobria ed operosa  solitudine, si può pervenire alla vetta di quel monte  eccelso, su cui alberga la bellissima gloria, ed entrar  nell’augusto tempio, sacro alla fama immortale. Persuadetevi  altresì che l’ingegno nobile e ad alte cose aspirante non dee  confidarsi nei grandi, nei protettori e nei mecenati; ma solo  in Dio e nelle proprie forzesuonava così: L’essere derelitto e disprezzato dai potenti, non che nuocere, gli profitta; imperocché da questo vilipendio, da questo umano abbandonamento provengono la sua libertà e il suo valore: il non essere obbligato a  nessuno gli dà la franchezza richiesta a pubblicare il vero,  e il mancar di sussidi estrinseci lo salva da molte tentazioni,  e gli aggiunge efficaci stimoli a coltivare il proprio animo e  a bene usare il tempo, come l’unico patrimonio che gli resta. L’abbandono e il vilipendio di costoro, non che nuocere, gli profitta; imperocché il patrocinio del volgo illustre estingue la  generosa audacia, e tronca i nervi dello scrittore; laddove  l’indipendenza gli dà la franchezza richiesta a pubblicare il  vero, e il mancare di agi estrinseci lo salva da molte  lusinghe, obbligandolo a coltivare il proprio animo e bene  usare il tempo, come l’unico patrimonio, che il cielo gli ha  conceduto. Quella stessa pugna dolorosa e  incessante, ch’egli dee sostenere contro il disprezzo degli  uomini e le ingiurie della sorte, acuisce e rinforza il suo  vigore; perché i contrasti, che abbattono i deboli,  infondono un valore novello nei petti forti e  magnanimi

<note place="foot">
<lg>
	<l>“... Petti di bronzo</l>
<l>Contro ogni arte o minaccia: indomite alme,</l>
<l>Cui la sventura fa più audaci, a nulla</l>
<l>Forza soggette, fuorché a Dio: custodi</l>
<l>Incorrotti del vero: ai puri affetti,</l>
<l>A patria carità quanto devoti,</l>
<l>Formidabili tanto aspri, feroci,</l>
<l>Di abbietti sensi e di ogni error nemici”.</l>
</lg>
<p>Polinnia, <hi rend="italic">Torino</hi>, 1843, pag. 28.  .</p></note>

. Guardatevi parimente dal cedere agli  umani rispetti, dal blandire e servire all’opinione corrotta e  alla moda; il cui imperio è ancor più tirannico, che quello  dei potenti, poiché qui la tirannia è di uno o di pochi, là  di molti o di tutti. Sappiate adunque sprezzare gl’ingiusti  biasimi, le maligne censure, le acerbe ironie, le calunnie vili  ed atroci, che vi saran mosse contro per isbigottirvi e ridurvi  al silenzio; e acciò le punture e le ferite troppo non vi  offendano, avvezzatevi a non essere avidi delle lodi. Chi  scrive dee proseguire ardentemente e principalmente il vero,  dee amarlo per sé stesso e pubblicarlo, senza estrinseco  riguardo, dee onorarsi degl’insulti e dei danni, a cui questo  nobile culto lo espone, e non che ambire e cercare, dee  abborrire gli applausi, che all’errore si profondono. Chi non  sa vivere ignoto o disprezzato, non può essere virtuoso né  libero, poiché ubbidire ai capricci di chi loda, ai vizi di chi  bestemmia, e alla viltà di chi adula; pessimo genere di  servaggio e miserrima condizione di vita, quando niuno è  tanto schiavo quanto chi serve al volgo e agli schiavi, niuno  è tanto misero quanto coloro, la cui felicità dipende dai  ludibri della folla, e dal volgere dell’usanza. Il savio si dee  risolvere, se occorre, ad esser martire ed anacoreta,  sostenendo con animo intrepido le persecuzioni dei  malevoli, e rassegnandosi alla lor trascuranza; perché chi  contrasta alle opinioni dominanti per amor del vero si trova  solo in mezzo alla turba, ed è sfuggito o dileggiato dal più  degli uomini, come un lebbroso sul mondezzaio o uno stilita  nel deserto. Ma il vero sapiente non si contrista né  avvilisce, vedendosi manomesso od abbandonato: imperocché egli è sicuro che le sue parole gioveranno ai posteri e otterranno da essi quel tributo spontaneo di amore e di gratitudine, che vien loro disdetto dall’età corrente. E se egli allora, già fatto cenere, non  potrà udire quelle tarde benedizioni, prevedendole se ne  compiace, e compensa la lontananza dell’esito colla certezza  dell’aspettativa; giacché nel disprezzare il presente è  riposta la magnanimità dello scrittore. Ma siccome la  riconoscenza degli uomini, e la celebrità mondana,  ancorché grandissime, non bastano a satollar le brame e a  spegnere la sete dell’uman cuore, egli leva il pensiero a  quella vita immortale, dove la speranza è vinta dall’effetto e  il desiderio dal godimento.</p>
<p>	Dopo di aver discorso della debolezza individuale degli  scrittori, mi resta a parlare della loro disunione, che è  l’altro tarlo sovraccennato della scaduta arte di scrivere.  Questa disunione è più o meno universale; ma ha  luogo sovrattutto in Italia, e muove da varie radici, che per la  reità del frutto vogliono essere sterpate a dovere. In prima  si noti che io parlo principalmente delle gentili lettere, delle  scienze storiche, filosofiche, e delle altre discipline, che per  diretto o per indiretto s’attengono al morale; imperocché  nelle fisiche, nelle matematiche e nella pretta erudizione,  versanti sui fenomeni, sulla quantità, sui fatti, e su altri lati  materiali e sensatissimi, la concordia degli studiosi deriva in  gran parte dalla natura degli oggetti, in cui si travagliano;  benché ivi pure l’unione non sia mai perfetta, ogni qual  volta tali notizie, che son secondarie per loro stesse, non si  riferiscono a una scienza prima e suprema. La discordia  degli scrittori è in parte speculativa, in parte affettiva, cioè  derivante dal loro modo di pensare e sentire; giacché in  tutte le discipline, di cui discorro, l’intelletto non cammina  mai solo, ma si accompagna col cuore e coll’immaginativa,  che tingono più o manco i concetti della mente coi propri  colori. Speculativamente gli scrittori dissentono, perché  non movendo da principii, comuni, non giungono alle stesse  conseguenze; e anche quando s’accordano intorno ad esse o  per caso, o per virtù del senso comune, dell’istinto,  dell’autorità, dell’esempio, delle tradizioni, della  consuetudine l’unione non è mai intima e profonda, come  quella che non procede dall’unità dei primi pronunziati e  non è rannodata dai vincoli indissolubili del discorso  logicale. E mancando l’unità dei principii, manca eziaindio  i legami delle varie discipline, e ciascuna di esse si  sequestra dalle sue compagne; onde il matematico, il fisico,  il filosofo, l’erudito riescono fra loro quasi stranieri, parlanti  ciascuno una lingua propria, agli altri sconosciuta; e quindi  si burlano reciprocamente, o si scantonano e si appartano,  invece di sostenersi ed aiutarsi a vicenda; tanto  l’enciclopedia, oltre al diventare una cosa rotta e inorganica,  viene spogliata di quel ricco arredo di scienze miste, che si  aggirano su scambievoli attinenze delle une colle altre, e  formano una parte rilevantissima dello scibile. La  segregazione, la gelosia, la rivalità e l’inimicizia reciproca  delle dottrine, per cui ciascuna di esse o stà affatto isolata,  o si mostra infesta alle compagne, nasce anche dal difetto  accordo e di unità intorno agli estremi; imperocché le  varie discipline, essendo per l’indole degli oggetti, in cui si  esercitano, disgregate loro, non possono collegarsi  altrimenti, che mediante una origine e fine comune; quasi  rivi disseparati, i quali hanno ciascuno il suo proprio letto,  corso, e indirizzo, ma zampillano da una sola polla, e  sgorgando per diverse foci, si riuniscono di nuovo nel mare.  Affettivamente gli scrittori dissentono, quando non son  guidati da un genio comune, che insieme gli accordi; il qual  genio è universale e particolare insieme; ma tali due  condizioni insieme armonizzano, e hanno loro le attinenze  della parte col tutto. Si dee intendere per nome di  genio quella disposizion dello spirito a considerare  per un certo verso gli oggetti moltiformi, di cui si occupa,  (non potendo per propria imperfezione abbracciarli in tutta  la loro ampiezza,) secondo che essi rispondono alla tempra  del cuore e della immaginativa; disposizione, che si esercita  per mille modi in tutte le scienze attenentisi al morale, e si  raffigura specialmente in due cose, cioè nella scelta delle  idee, sovrattutto accessorie, e nello stile che è il colorito e  l’espressione della parola, come questa è il volto dell’idea e  dell’intelletto. Imperocché ogni idea si può paragonare a  un prisma moltilatere, che avendo diversi aspetti, può  essere variamente considerato, secondo le disposizioni  subbiettive dello scrittore; onde per questo riguardo si può  dire che la filosofia è l’effigie non solo del pensiero, ma  dell’animo de’ suoi cultori. Parrà a taluno che questa  mischia di elementi subbiettivi convenga alle lettere, che  servono al diletto, ma ripugni alle austere scienze; come  quelle che dovrebbero esprimere l’obiettività delle cose  schietta e purgata dall’individualità dello studioso. Il che  sarebbe verissimo, se si parlasse della scienza assoluta,  quale in Dio si trova; ma non può applicarsi alla scienza  relativa, sola possibile agli uomini; ai quali, imperfetti e  finiti, non è dato, considerando il vero, di spogliarlo affatto  della relatività loro propria, onde quando si studiano di  evitare ciò che v’ha di buono, incappano nel cattivo.  Chiamo buono quell’aspetto relativo della scienza, per cui il  savio si accosta, secondo il suo potere, alla natura assoluta  del vero contemplato, sforzandosi di abbracciarlo  compitamente, e collocandosi nel più alto punto possibile  di veduta; tante, che la subbiettività, con cui pure è  costretto ad appannare la pura obbiettività di esso vero, sia  per così dir subiettiva il meno che gli è fattibile. L’erudito,  il filosofo, il letterato, che saranno guidati da questa sorta di  subbiettività larga e flessibile, s’ingegneranno di  considerare l’oggetto dei loro studi da tutti i lati escogitabili,  e di comprenderlo interamente; ma non potendo spogliarsi  di ogni affetto e di ogni fantasma, accetteranno soltanto  quelle impressioni ed imagini, che sono pure, belle, nobili,  profittevoli e degne del loro tema. Ora il genio particolare ed  universale, di cui voglio parlare, è appunto di questa data,  essendo italiano e cattolico e quindi specifico e generico.  Fra le varie indoli nazionali l’italianità è vastissima, come  apparisce dalle cose dianzi discorse; onde l’italianità è la  disposizione etnografica che più si accosta all’universale, e  meno si dilunga dalla natura dell’assoluto. Perciò il genio  italico è il più ampio, imparziale, indulgente, tollerante,  conciliativo, enciclopedico, di tutti i genii speciali; ed  essendo il manco esclusivo, pare eziandio a prima fronte  meno sculto e risentito, che quello delle altre schiatte. Il  genio cattolico poi è l’unico, che sia veramente  cosmopolitico e tutto abbracci nella sua comprensiva;  giacché non si può immaginare un’idea o un instituto più  universale della religione in genere, e del  cattolicismo in ispecie. Il quale a tutto sovrasta sì  fattamente, che lo spirito umano per quanto s’innalzi, vede  sempre sopra di sé l’Idea cattolica, come quei gorghi  sublimi e inaccessibili delle montagne, che non si lasciano  superar sfidando la lena e il coraggio degli audaci salitori.  Chi aspira nelle sue contemplazioni a levarsi più alto della  fede cattolica somiglia a quei selvaggi, che poggiando alla  vetta di un colle, credono di poter arrivare e ghermire la  luna. Laonde mentre il genio cattolico, collega fra loro le  generazioni dei pensanti, mediante il forte vincolo della  religione, egli porge ai loro concetti la maggiore  obbiettività, di cui siano capaci, col principio sommamente  obbiettivo dell’Idea espressa dalla parola ieratica. E siccome  il cattolicismo, benché universale, ha il suo seggio  principale in Italia, ed è inseparabile dalla nostra indole  nazionale, il genio particolare e il genio universale  s’immedesimano insieme nella penisola, e aiutandosi a  vicenda, per opera dell’unità ortodossa, acquistano una  forza e un’attività indicibile. E d’altra parte il cattolicismo  essendo indiviso dalla notizia dei principii, mediante il  connubio dell’Idea colla parola, l’unità speculativa degli  uomini e degli scrittori viene per esso a confondersi  coll’unità affettiva; e questa, libera e sciolta dalle angustie e  pastoie individuali e subbiettive del senso, piglia in vece al  possibile quell’abito di obiettività e assoluta universalità,  che è il segno più arduo e più sublime della scienza.</p>
<p>	Gli scrittori italiani non sono per lo più governati dalle  condizioni speciali della loro patria, né dall’indole di quelle  credenze, che dovrebbero pur essere un vincolo nazionale e  comune riguardo a loro non meno che per tutti i sapienti in  universale. Imperocché molti di essi hanno un modo di  sentire e d’immaginare, che non gli fa apparire più italiani,  che francesi, tedeschi od inglesi; non più cristiani cattolici,  che politeisti, come Erotodo ed Omero, o nudriti nelle  credenze panteistiche, come i dotti orientali. In Germania  all’incontro, benché l’unità dei principii sia pure perduta,  havvi tuttavia una conformità d’indole, una fratellanza  intellettuale, una similitudine di volti e di fattezze, che fa  parer gli autori quasi d’una medesima famiglia, e supplisce  in parte al difetto di più intima congiuntura. La stessa  consonanza correva fra gli scrittori francesi del passato  secolo, benché riuscisse più dannosa che fruttifera,  perché male avviata e guasta dalla frivolezza, dalla  ciarlataneria, dalla corruttela, che avvalorate da tale  esempio, si stesero a poco a poco ed infecero quasi tutta  Europa. Ma i danni partoriti dall’unione indirizzata a mal  fine, mostrano quanto ella sarebbe potente e fruttuosa, se a  scopo legittimo si ordinasse; laddove quando i cultori delle  lettere sono sparpagliati e discordi, ciascuno di essi ha solo  un valore individuale, il quale, anche quando è  notabile, non agguaglia quello che nascerebbe dal  concorso di tutti insieme affratellati. Se le lettere al dì  d’oggi sono così poco efficaci, se ne vuol recare la causa a  questo assoluto isolamento degli studiosi;. imperocché,  sebbene il vaticinio del Boccaccio, che
<quote rend="block">
 le forze della  penna sono troppo maggiori che coloro non estimano, che  quelle con conoscimento provato non hanno
</quote>
<note place="foot"><p> <hi rend="italic">Decam.</hi>, VIII, 7.</p></note>, sia già stato  in gran parte avverato dalla stampa, tuttavia si può  affermare che la forza dello scrivere sarebbe assai maggiore,  se fosse da coloro che l’esercitano a uno scopo solo  indirizzata. Non parlo qui di unione esteriore e artificiale,  ma di quella che procede dall’armonia intima dei pensieri e  degli affetti: né tampoco di una congiunzione violenta o  fattizia ed artificiata, la quale, non che avvalorare gl’ingegni,  è buona soltanto ad attutarli e troncarne il vigore. Parlo di  una concordia spontanea, causata da conformità di  principii e di spiriti animativi, qual è quella che nasce  naturalmente dall’unità religiosa e nazionale. Questa  unità, essendo amplissima, non che cessare le differenze e  varietà individuali, le ammette, le svolge, le perfeziona e le  fa combaciare insieme; rimovendone le contraddizioni  stonanti e non le contrarietà armoniche. Imperocché la  varietà e l’unione sono del pari richieste a costituir l’ordine  in ogni ragione di esistenze; e come nella natura delle cose e  del mondo la diversità, sebbene grandissima, all’unità  confluisce, così nel gira dello scibile e della  immaginazione la svariata ricchezza degl’ingegni non  ripugna, ne contrasta per nessun modo all’unità del bello e  del vero. Ogni scrittore dee certo rappresentare sé stesso ed  esprimere le proprie opinioni e fantasie, non le aliene; ma  queste opinioni e fantasie non può fallire che siano diritte,  pure, ragionevoli, e concordi sostanzialmente a quelle degli  altri, ogni qualvolta egli abbia avuto cura di educare in sé  medesimo e di connaturarsi i principii della verità assoluta  e della sincera bellezza, mettendo in armonia il proprio  pensare e sentire colla ragion divina e coll’ordire impresso  nel mondo dal supremo artefice. E quando tale accordo ha  luogo, le differenze, che tuttavia corrono fra scrittore e  scrittore, e le varie tinte individuali o nazionali, non che  nuocere, giovano, assaissimo, perché la verità essendo  come un immenso poligono, che ha lati e rispetti infiniti, e il  mondo estetico dell’immaginazione non apparendo men  vario e molteplice dell’ideale, e ciascuno ingegno  particolare, ancorché vastissimo, non potendo esprimere se  non un piccol numero di quegli aspetti, egli è bene che  molti concorrano, a rappresentarli, acciò l’effigie scientifica  e fantastica del Logo e del Cosmo sia meno ristretta e  manchevole. Così ottiensi dal concorso di molti ingegni  quello che non potria conseguirsi da nessuno di essi in  particolare nei due mondi sterminati della scienza e dell’arte:  e tutti i loro lavori si accordano insieme  spontaneamente e naturalmente in una opera di unico  magisterio, come le varie parti e quasi membra di natura  nell’euritmia universale del cosmico, animante, secondo la  fantasia politica degli stoici e degli ilozoiti. Da questo  concorso procede l’unità delle letterature, delle arti, delle  enciclopedie nazionali; ciascuna delle quali non esprime  una semplice aggregazione, ma un corpo organico, e direi  quasi un edifizio, una cantica, un sistema, un concento  musico, individuato dall’Idea universale e dal genio  particolare che lo informa; e da tutte insieme congiunte  nasce una sola enciclopedia, un’arte, una letteratura unica,  che abbracciano tutti i paesi e i secoli civili, e nel quali  Omero e Dante, Archimede e Galileo, Fidia e Michelangelo,  Pitagora e il Vico si danno le destre, come tutte le stirpi e le  nazioni confluiscono distinte nell’unità dell’umana  famiglia, e come tutti i fiumi confondono le loro acque nel  mare oceano, senza dismettere la specialità delle loro foci e  il rigo separato delle loro correnti. Ma donde proviene  questa grande e magnifica unità, che copula i contrari,  ravvicina gli estremi, parifica le disuguaglianze, assimila le  differenze, senza scapito della varietà universale?  Dall’unità più alta, il ripeto, e più complessiva che sia  dato all’uomo di concepire, dell’Idea, della religione, dal  cattolicismo. E perciò la maravigliosa armonia non si  rinviene effettuata nella storia del nostro mondo, se non in  quanto i principii, i sentimenti e gl’instituti ortodossi  soprannuotano ai loro contrari e l’opera della Provvidenza  prevale a quella dell’arbitrio sviato. Ciò si verifica  specialmente nella scienza, dove il cattolicismo è in ordine  alle notizie ideali quel medesimo che la matematica rispetto  alle fisiche; in cui la notizia dei fenomeni è per lo più  incerta, confusa, sterile, se non vien determinata,  chiarificata, fecondata dal calcolo, e insignorendosi di  quello scompigliume di fatti, ne intesse una tela regolare,  concinna, uniforme, in cui ogni evento, ogni accidente  governa a norma di leggi ferme e sapientissime. E come il  calcolo non è subbiettivo, ma supremamente obbiettivo,  poiché esprime il pensiero del sommo artefice, che  procedette alla geometrica, ordinando l’opera sua, nello  stesso modo che il filosofo geometrizza per conoscerla,  così la ragion cattolica è la matematica obbiettiva del  morale e ideale universo, e la legislatrice della speculazione.  In prova di che si noti che molti teoremi della filosofia,  importantissimi per la vita pratica, non acquistano una  certezza e ragionevolezza assoluta, se non quando sono  autenticati dalla rivelazione e ridotti da essa a forma di  legge. Perciò nello scrittore cattolico vi sono tre uomini,  che camminano di conserva e insieme si accordano; cioè  l’individuo, il cittadino e il Cristiano, il primo dei quali  esprime l’indole propria, il secondo quella della nazione e  della stirpe, a cui appartiene, il terzo è cosmopolitico e  collega insieme gli altri due, mediante il concorso di una  superiore unità dominante. E quindi gli scrittori  ideali sono i soli, che avendo un elemento comune a tutti,  possono considerarsi come ordinati a ferma e reciproca  fratellanza, e contengono il germe di quella pitagorica  confederazione, che si appella repubblica, e dovrebbe  piuttosto chiamarsi aristocrazia delle lettere.</p>
<p>	La quale è stata sinora piuttosto un desiderio che un  fatto, una utopia che un instituto, e venne anzi abbozzata,  che effettuata, per mancanza delle proprietà e condizioni  necessarie a produrla. Imperocché la sua forma ideale  consiste in una gerarchia simile a quella delle nazioni e  delle scienze, e unificata del pari dall’Idea organatrice;  mediante le quali i popoli fanno quella colleganza, che  Cristianità si chiama, e le dottrine compongono quel corpo,  che enciclopedia si denomina. Così il concilio dei letterati  e dei dotti dee formare, come dire, una nazione intellettuale,  sparsa, come il popolo monumentale degl’Israeliti, per tutte  le parti del globo e non riposantesi in nessuna, appartenente  a tutte le stirpi, parlante tutte le lingue, composta di tutte le  classi, organata, non dalla nascita, dalla fortuna, dal favore,  né da eletta arbitraria, ma dalla spontanea e divina  iniziazione dell’ingegno privilegiato; la qual nazione  esprime il pensiero e il cervello della civile e cristiana  repubblica ed è quasi il sacerdozio dell’incivilimento negli  ordini naturali, come lo stato e la Chiesa ne esprimono la  parte sovrannaturale ed estrinseca. L’Idea è la molla  interiore, che dee congiungere e armonizzare le varie  membra di un sì vasto assembramento; ma siccome ogni  interiorità si esterna con qualche sensata apparenza, ed è  l’anima di una compage organica, resta a vedere qual sia il  capo visibile di quel corpo, smisurato, e dove alberghi lo  spirito animatore di esso. Ora il principio unificativo ed  esterno della repubblica letteraria dee essere quello, che  collega le scienze e le nazioni; giacché l’unità suprema  non si può moltiplicare in sé stessa, ma solo nella varietà  delle sue estrinseche attinenze. La nazioni s’incentrano  nell’Italia e ne ricevono tutta la civiltà loro, mediante la  dualità italiana della Toscana e del Lazio, onde il pensiero  e l’azione, il laicato e il sacerdozio, la scienza e il culto, la  gentilezza umana e divina provengono. L’enciclopedia  s’unifica nella scienza ideale, che ne è la fonte e la cima; la  quale si parte in due discipline universali, cioè in filosofia  e in teologia, rispondenti ontologicamente all’intelligibile e  al sovrintelligibile, e socialmente alla civiltà e alla  religione, alla classe secolaresca e al ceto ieratico. Ma la  scienza ideale, considerata nelle sue congiunture colla  etnografia, ci riconduce pure all’Italia, come quella che è la  nazione ideale e sacerdotale per eccellenza; e risponde co’  suoi due rami alla dualità dell’italiano, e del latino, di  Firenze e di Roma, che sono i due occhi della penisola; l’una  città filosofica e poetica, madre di Dante e di Galileo,  toscano anch’egli e nato nel suo dominio, l’altra,  città teologica e politica, sedia di Pietro e d’Ildebrando.  Dunque anche in Italia dee avere il suo primo seggio la  grande e universale repubblica dei dotti e degli scrittori;  conciossiaché ivi vuol essere il capo di questa eletta  aristocrazia, dove risplendono più vivi i primi principii del  vero ideale, e risuona più forte la parola che li promulga.  La repubblica delle lettere è dunque una monarchia libera e  civile, che ha per capo l’Italia, donna delle menti e delle  nazioni, onde provengono gl’influssi liberi ed efficaci, a cui i  pensanti della Cristianità tutta quanta per isponeaneo e  ragionevole ossequio ubbidiscono. Eccovi come il primato  italiano risulta dalla natura essenziale delle cose, qualunque  sia l’aspetto, in cui ella si considera; tanto che nell’Italia, per  virtù della sua intima e privilegiata congiunzione coll’Idea,  si estrinseca e s’incarna il primo membro di quella formola,  che abbraccia tutto il reale e tutto lo scibile. Che se la patria  nostra oggi è scaduta, chi può dubitar che non debba  risuscitare un giorno, e mandare ad effetto in ogni ordine di  cose quella civile e moral maggioranza, che è il tema del  presente discorso? Certo nel mondo attuale l’Idea non  s’impronta in modo perfetto, onde il Cosmo non risponde  giammai appieno all’esemplare del Logo; e però si può  tenere per fermo che il vero, il bene, il bello e il santo non vi  saranno altro che abbozzati. Imperocché la perfezione  appartiene alla meta, non al viaggio, né al diversorio e  all’ostello, qual si è questo universo sidereo, che si dilata  fuggendo nello spazio e nel tempo, come un anfiteatro e un  aringo aperti per poche ore alle prove dei lottanti e corridori,  non come un tempio continuo e immanente, dove la vittoria  si premia colla corona. Ma siccome ogni abbozzo è  perfettibile, e progressiva è la natura delle cose create,  possiamo antivedere e sperare un giorno, in cui il primato  moraledella patria nostra sarà messo atto assai meglio che per  l’addietro. Allora la repubblica dei letterati non sarà più  un sogno, e si verificherà non meno che la lega delle  nazioni e il concerto delle dottrine; giacché i popoli, le  scienze e coloro, che le coltivano sono quasi tre strumenti  moltiformi e accordanti, onde nasce la sinfonia pitagorica  del mondo intellettuale e civile. L’unione dei pensieri e degli  affetti perì colla concordia primitiva del genere umano, e  verrà con essa ristabilita; tuttavia, come dopo la divisione  falegica rimasero alcuni vestigi della fratellanza, che prima  correva fra le nazioni, così più di una volta fu tentato con  qualche successo il coordinamento delle dottrine e il  fratellevole connubio di coloro che vi danno opera. Ma tali  tentativi nell’età gentilesca si ristrinsero fra i limiti di una  stirpe: il solo instituto, che mirò ad un’alleanza più estesa,  e tentò di comporre una parte dell’Oriente con una parte  dell’Occidente, fu la scuola di Alessandria, crede del  concetto cosmopolitico e pelasgico del Macedone; la quale  chiuse il ciclo paganico, e fu quasi l’albore del Cristianesimo  sorgente. Le altre consorterie letterarie, che fiorirono fra i  popoli eterodossi, furono solo nazionali, ed ebbero per  centro il santuario, come le caste sacerdotali di Oriente, i  Misteri della Grecia, le Orgie pitagoriche d’Italia, e le  arabiche assemblee di Ocàd prima di Maometto<note place="foot"><p> Wenrich,
<foreign lang="lat"><hi rend="italic">De poeseos hebraicae atque arabicae  origine</hi></foreign>
, etc. Lipsiae, 1843, pagine  48, 49, 50.</p></note>; o le scuole, come l’Accademia, il Liceo, il Portico; o le feste, e i giuochi pubblici, come gli Olimpici, i Pitici, gl’Istmici, le Panatenee,  le Deliche; o certi ritrovi privati, come le compagnie  letterarie della Cina; o le corti, come i circoli eruditi dei  Tolomei, degli Attali, dei Califfi, e di quel Vicramaditia, la  cui istoria è del resto più problematica dell’era, poiché  non si sa pure se il Bramanismo o il Buddismo allora  predominasse nell’India, e la leggenda, che fa di Calidasa il  quarto avatara di Brama, ci può far dubitare della famosa  pleiade. Il Cristianesimo introdusse nel mondo la nozione di  una vasta società spirituale, conciliatrice degli spiriti e dei  cuori, e vincolata dalla parola; la qual società, trapassando  i limiti angusti dei popoli e delle schiatte, è destinata a  rifare quella morale unione delle genti, che dall’attentato di  Babele fu alterata o distrutta. Questo mistico consorzio  dovea suggerire tanto più agevolmente l’idea di una  comunione intellettuale e scientifica. quanto che il Concilio  e il presbiterio, (cioè le due spezie di assemblee  ecclesiastiche, l’una transitoria e l’altra permanente, nelle  quali si manifesta in modo più sensibile il gran corpo della  Chiesa insegnante), si occupavano non solo di culto e di  cose disciplinari, ma eziandio di dogmi e di scienza sacra,  ed erano assemblee dottrinali, che ricordavano anche per tal  riguardo alcune instituzioni dell’antico popolo eletto; quali  erano il ceto levitico, i collegi dei profeti, la Sinagoga, le  congreghe monastiche degli Esseni, e il famoso Sinedrio, sia  che questo risalisse al seniorato mosaico, o dopo la servitù  babilonica solamente cominciasse. E concetto delle  adunanze letterarie e dottrinali uscì dunque dai comizi  israelitici e cristiani, non altrimenti che quello delle  assemblee politiche, industriose commerciali; e come prima  la decrescente barbarie il permise, si manifestò sotto tre  forme principali, quali sono l’università, l’accademia e il  congresso scientifico; le quali contengono il germe della  futura unità intellettuale, e della repubblica erudita del  mondo. Imperocché per le due prime si lavora, si sparge, si  accresce, si perpetua in ciascuno stato il capitale delle  cognizioni, che per la terza forma, quasi anfizionato e,  concilio enciclopedico, o compagnia trafficante i tesori  dell’intelletto, si propaga da provincia a provincia e  da nazione a nazione, sin che questo nobile scambio di  concetti e di trovati sia accomunato a tutti i popoli cristiani e  civili. Ora il primo e il secondo instituto ebbero origine  indubitatamente in Italia; e quanto all’ultimo mi par di  vederne un saggio nella corte medicea del secolo  quindecimo, e in certi crocchi letterari, come quello del  Manuzio, i quali erano in abbozzo quasi il ritrovo letterato  di Oriente e di Occidente. Le dotte comunicazioni della  Cristianità adolescente ebbero da principio per organo la  favella nobile della religione e d’Italia, cioè il latino, che fu  per più secoli lingua letteraria di Europa, e giovò a  maturare i rispettivi vernacoli delle varie nazioni, sinché di  balbettanti che erano, divenuti fanti dalla loquela nudrice si  divezzarono, a lieta pubertà arrivarono, dalla tutela di  quella si emancepparono, in eruditi e gentili sermoni si  trasformarono, e coniugati coll’idea cattolica, la ricca  famiglia delle lettere e scienze europee per ultimo  procrearono. E non solo l’Italia fu la prima in tutti questi  trovati per ordine di tempo, ma spesso ancora per ragione di  eccellenza; imperocché, se le sue instituzioni letterarie non  riuscirono così romorose ed appariscenti, come quelle di  altri popoli, esse furono per alcuni rispetti meglio ordinate e  più utili. Qual è l’accademia, anche odierna, che pel forte  impulso dato agli studi fisici si possa paragonare a quella  del Cimento? Egli è vero che fortunose vicende, a cui la  penisola soggiacque da un mezzo secolo, ci hanno addietrati  per questa parte non poco; il che dovrebbe servirci di  stimolo per farci correre con tanto più di lena, onde  raggiunge e vincere le altre nazioni civili. E già i congressi  scientifici, che in nessun paese di Europa da un lustro in  qua furono così frequenti e copiosi applauditi dalle  popolazioni e onorati dai principi, come in Italia, paiono un  buon pronostico di questo moto dell’italico ingegno,  aspirante a ricuperare l’avito seggio. Il che, succedendo negli  ordini di pensiero, addurrà seco un simile risorgimento in  quelli dell’azione; e come gl’intelletti e le fantasie  formeranno dal Varo all’Isonzo, dal giardino lacustre delle  Borroimee alle rupi di Malta una sola famiglia, così i  principi ed i popoli peninsulari si stringeranno affratellati in  una sola patria. Imperocché dalle idee germogliano i fatti, e  dal moto ciclico degl’intelletti e delle dottrine nasce quello  della società e degli eventi; perché la vita esterna della  natura e degli stati è il risalto e il germinamento del corso  degli spiriti, come la storia è riverbero e l’eco della  dialettica. Laonde chi studiasse con accorgimento filosofico  gli annali letterari d’Italia, ci troverebbe dentro le vicende  politiche della nazione, e vedrebbe, per così dire, la patria  riflessa ed effigiata nello specchio dell’enciclopedia e delle  lettere, come l’astro del giorno nel suo parelio. Così, per  allegare un sol esempio, allorquando nella passata età  l’Accademia di Torino, nata nella casa di un patrizio  privato, ma divenuta ben tosto una pubblica instituzione,  celebre anche fuori d’Italia, mostrò che l’ingegno subalpino  era maturo ai più ardui esercizi della mente, un civile  bisogno conforme ardeva ne’ cuori; e nel punto stesso,  (come ho già avvertito), che il Saluzzo, il Lagrangia e il  Caluso inauguravano nella lor nativa provincia il pensiero  scientifico della nazione, la coscienza politica di quella  trovava in Vittorio Alfieri un robusto interprete e quasi un  sacerdote, che iniziava il Piemonte alla comune patria  italiana, e, nuovo Dante, ripigliava alle falde delle Alpi  l’opera sacrosanta, cominciata cinque secoli innanzi alle  radici dell’Appennino.</p>
<p>	La repubblica delle lettere non potendo darsi in effetto,  senza la loro concordia nell’unità enciclopedica, abbisogna  di una scienza prima, che colleghi e stringa insieme le varie  discipline, non già con quella coordinazione superficiale,  che nasce dalla esteriorità degli oggetti, e si può  paragonare all’assetto più o meno arbitrario e apparente di  un museo o di una biblioteca, ma con un ordine interno,  logico, necessario, che dall’intima natura dello scibile  scaturisca. L’albero enciclopedico, immaginato da Bacone e  rimesso in campo più volte nel seguito con modificazioni,  che non ne toccano la sostanza, si fonda in una di quelle  classificazioni esteriori, arbitrarie e capricciose; ed è tanto  buono a costituire l’enciclopedia, quanto il riunire le ossa e  il ricomporre lo scheletro di un cadavero fatto in pezzi e  valevole a restituirgli la vita. L’enciclopedia non dee essere  una galleria di mummie, ma una famiglia di esseri viventi e  bene organati: le varie scienze ci si vogliono consertare in  guisa, che l’una nasca dall’altra per modo, di generazione,  invece di accostarsi e congiungersi insieme per via di  semplice aggregato. Insomma l’enciclopedia ha mestieri di  un principio vitale ed organico, non possibile a trovarsi fuori  di una scienza prima ed enciclopedica, di una filosofia  sublime ed universale, che raccolga e riduca a unità di  artifizioso tessuto, e non di rozzo gomitolo, le fila sparse  delle cognizioni. La quale dee essere rispetto alle altre  discipline ciò che è l’Italia riguardo alle altre nazioni,  cioè Primo e Ultimo, principio e fine, protologia e teleologia,  proemio ed epilogo, assiomatica elementare e coronide  suprema. Quando le condizioni della nostra patria furono  almen tollerabili, noi concepimmo il disegno di una tal  disciplina e osammo abbozzarla; e i due saggi più insigni,  che ne abbia veduto il mondo, furono il Pitagorismo della  Magna Grecia e il realismo del medio evo, frutti amendue  dell’ingegno italiano, e da lui procreati, l’uno nell’età  gentilesca, ma avvalorata dalle tradizioni pelasgiche,  ritraenti assai dell’ortodossia primitiva, l’altro nell’età  cristiana, ma ancora infetta dalla barbarie. Benché,  ragguagliata ogni cosa, il Pitagorismo sia forse la teorica  scientifica più vasta, che abbia sinora veduta la  luce, tuttavia siccome da un lato l’osservazione  e l’esperienza di quei tempi erano tuttavia bambine e  dall’altro lato non soccorreva il principio sovrano di  creazione, il sistema italico fu più poetico che scientifico  quanto ai particolari, e difettoso quanto agli universali.  Tuttavolta a malgrado della poesia, la scuola di Crotona  scoperse la monarchia del sole e l’armonia universale del  creato; si accorse che tutto il mondo cammina a ragione di  compasso e di abaco, di figure e di numeri, ed è nel tempo  medesimo un tutto vivente, squisitamente organato:  congiunse la sintesi all’analisi, la speculazione alla  cognizione empirica e alla pratica, il processo dinamico al  meccanico e corpuscolare; e vide in fine che la vita  dell’universo risulta di due elementi differentissimi, cioè  dalla varietà e pugna dei contrari tenzonanti fra loro, e  dall’unità, che li compone e armonizza. E benché gli  mancasse colla parola legittima il principio protologico del  sapere, tuttavia il dogma pelasgico del Teo e il dualismo del  Noo e dell’Ile lo salvarono dal panteismo schietto, e da  quelle esorbitanze, in cui trascorse poco appresso la setta  eleatica. Il realismo del medio evo mancò, per la rozzezza  dei tempi, di ogni corredo matematico e sperimentale; ma  sé pel difetto assoluto di osservazioni e di calcoli sottostà  al Pitagorismo, lo vince di gran lunga per la bontà dei  principii speculativi, sgombri affatto da ogni nebbia di  dualismo e di panteismo. Ciò nulla meno, siccome il  principio di creazione non venne posto dai realisti in capo  alla scienza, ne nacque fra loro il divorzio del processo  intuitivo dal processo riflessivo; divorzio, che col tempo  diventò una vera pugna, produsse il semirealismo di  Giovanni Duns, il nominalismo di Abelardo, e partorì  infine la ruina totale della Scolastica, che morì fra il  sensismo nominale dell’Occamo, e le sottigliezze verbali  degli Scotisti. Chi voglia formarsi un genuino concetto del  realismo cristiano del medio evo dee incominciarne l’istoria  da Anselmo di Aosta. che ne fu il vero padre; da cui  uscirono quei due fiumi di Bonaventura e di Tommaso, che  compartendo fra loro la ricca unità del lor precessore,  rappresentano la dualità dell’intuito e del pensiero  riflessivo, disgiunti sì, ma non ancora nemici; imperocché  coloro, che ad esempio dei Rosminiani, sequestrano le  dottrine di quei due sommi pensatori, e si credono di  vantaggiare il secondo, mettendolo in contraddizione col  primo, s’ingannano a gran partito, e ignorano in che consista  il vero realismo. Il problema, che oggi si dee proporre la  filosofia italiana, è di unificare questi due ordini, e di  conciliare il platonismo del Bagnorese coll’aristotelismo  dell’Aquinate, ricostruendo l’unità pitagorica  dell’Augustano, e procedendo, non già all’empirica e  coll’analisi critica, secondo l’uso degli eclettici e dei volgari  conciliatori, ma alla sintetica ed a priori, mediante  un principio, che sovrasti a tutti i sistemi e comprenda nella  sua moltiplice unità l’ordine intuitivo col discorsivo,  accordandoli insieme, senza confonderli, e distinguendoli,  senza separarli. Ora questo principio è quello di creazione,  espresso dalla formola ideale; la quale è l’unica  conciliatrice delle contrarietà apparenti dei sistemi  ortodossi, e reca nella storia della filosofia la stessa armonia,  che l’effettuazione di essa formola produce nel mondo; onde  il reale collo scibile si ragguaglia. La formola costituisce per  tal modo una scienza sublime e universale, apice e base ad  un tempo della piramide enciclopedica; sublime, perché  sovrasta a ogni disciplina, e la genera, come il comignolo,  da cui muove la proiezione di una guglia; universale,  perché comprende potenzialmente tutte le cognizioni e le  puntella, come il dado, che sostenta ed abbraccia la mole  acuminata e rivolta verso il cielo. Ma da che deriva l’unità  della piramide scientifica, se non dall’Idea, che siede in capo  alla formola, e si diffonde per tutte le sue membra, senza  scapito della unità e semplicità propria? Iddio è  adunque, come uno, il principio e il fine, l’alfa e l’omega  della enciclopedia, e come immenso, nella sua unità la  comprende allo stesso modo, ch’egli abbraccia coll’amoroso  amplesso creativo tutte le sue fatture. Per tal guisa il  concetto di Dio, come capo e termine del sapere, è  virtualmente l’enciclopedia tutta quanta; e come senza  Iddio, né il mondo può darsi, né può concepirsi come  universo, così senza la nozione di Lui si possono bensì  avere più scienze disgregate e imperfette, ma non la  scienza. La quale in virtù di quella idea suprema diventa  una religione, onde gli atenei, le accademie, le biblioteche  sono il tempio, e il concilio dei savi è il chiericato. Ma  siccome la prima formola procreatrice del conoscimento non  si può ripensare, senza la parola ortodossa, e oltre l’umana,  contiene fontalmente la divina sapienza, ne segue che la  filosofia e la teologia, il culto delle lettere e quello della  religione, la repubblica erudita e la società cristiana sono  discipline e instituzioni sorelle, che non si possono  scompagnare, senza far violenza alla natura delle cose,  alterare l’armonia morale dell’umano consorzio e  interrompere il corso dell’incivilimento. Eccovi come le  ragioni dell’enciclopedia ci riconducono con rigore di logica  al verbo legittimo e conseguentemente all’Italia, la quale,  essendo il seggio della religione, e come dire la patria e il  prediletto albergo della formola generatrice di ogni vero, è  invitata dal privilegio che possiede a inaugurare in Europa la  scienza principe. Insomma la religione è necessaria alle  dottrine per cessarne le ripugnanze apparenti, empiere i vani  e rimuovere gl’intervalli che le dividono, classificarle in  modo naturale ed organico, non per via arbitraria e per  semplice addizione, e in fine comporle tutte insieme,  collegarle e ridurle a quell’unità complessiva, che  enciclopedia si appella. Egli è chiaro che, così  discorrendo, io non intendo per cattolicismo un sistema  ristretto e speciale, come si fa da molti, sovrattutto Francia,  ma una teorica vasta come l’universo, anzi immensa come il  suo fattore, la quale comprende ogni cosa nel suo giro, e  solo esclude il male e l’errore, cioè il nulla, al modo  medesimo, che lo spazio celeste ricetta nel suo grembo le  miriadi dei mondi e dei soli, ma non il caos, né lo  scompiglio. Certo la parte più sublime della religione è  quella, che riguarda la salute eterna degli uomini; non però  se ne dee rimuovere ciò che concerne gli ordini del tempo,  i quali benché non siano di alcun momento in sé stessi,  perché passeggieri, acquistano un pregio infinito, in quanto  mirano a uno scopo estemporaneo, e all’immanente durata si  riferiscono. Altrimenti essa religione più non sarebbe ciò  che suona il suo vocabolo, e riuscendo parziale, invece di  esse universale, più non comprenderebbe ogni cosa in sé  stessa, avrebbe ragione di contenuto, e non di contenente,  sarebbe limitata, anzi meno ampia dello spazio cosmico, in  cambio di essere infinita, come il suo principio. E non  risponderebbe all’idea, che ce ne diede il divin fondatore,  quando diceva con semplicità sublime alle turbe ansiose  per le temporali cure:
<quote rend="block">
Cercate in primo luogo il regno di  Dio e la sua giustizia: e tutte queste cose vi saranno  sopraggiunte
</quote>
<note place="foot"><p> Matth., VI, 33.</p></note>.
	Come la religione è creatrice dell’enciclopedia e  conciliatrice delle scienze, così queste possono e debbono  rendere in un certo modo a essa religione il benefizio, che  ne hanno ricevuto, conciliandole gl’intelletti degli uomini,  mettendo in luce l’armonia di tutte le sue parti, e  sgombrandone le caligini, con cui l’ignoranza, i viziosi  affetti e le preoccupazioni cercano di oscurarla. Anche per  questo verso il ceto dei dotti dee esercitare una spezie di  sacro apostolato, ed è negli ordini umani ausiliare del  sacerdozio. Il che succede agevolmente, ancorché gli  studiosi delle profane discipline non escano dei loro limiti,  purché ciascuno di essi coltivi diligentemente quella, a cui  si è dedicato, addentrandosi nelle sue viscere con  profondità d’ingegno, e cercandone con vastità di mente le  attinenze colle sue compagne; giacché la scienza  superficiale e la scienza rotta sono le sole, che tornino inutili  od infeste alla fede. Il sapere moderno, fu sino a Cartesio,  salvo pochi casi pio e cristiano, perché profondo e  concorde, secondo i tempi; laddove con questo filosofo  cominciò la guerra delle dottrine contro la religione,  perché egli fu primo a renderle frivole e dissenzienti; se si  eccettua la matematica, nella quale il suo ingegno si mostrò  penetrativo e sagacissimo, rasentando il calcolo dell’infinito,  e vastissimo, adattando l’algebra alla scienza delle figure.  Ma in tutte le altre parti egli fu artefice di leggerezza e di  discordia col suo dubbio analitico e preliminare, e  col suo metodo psicologico; perché la saldezza e l’armonia  delle cognizioni non possono altronde procedere, che dalla  sintesi dogmatica, informata e guidata dall’unità di un  principio ontologico e supremo. Il filosofo francese soffocò  pertanto l’enciclopedia, quando appunto stava per nascere,  mercé la scuola esperimentale fondata da Galileo, e quando  la creazione della fisica moderna compiva col realismo della  natura il realismo ideale della filosofia italoplatonica,  purificata e aggrandita dal Cristianesimo. Onde allorché i  pronipoti del Descartes posero mano a riunire in una sola  opera alcune verità sparpagliate e la ricca suppellettile  degli errori del secolo, nulla fu meno enciclopedico  dell’enciclopedia loro; componimento babelico e vero caos  dottrinale, sprovveduto di ogni unità, salvo l’unanimità  derivante dall’odio e dalla disdetta del dogma religioso,  privo di ogni legatura, eccetto quella che nasce dall’alfabeto,  e preceduto da un albero scientifico, che manca di radice, di  tronco, di frutti e non ha che le foglie. Uno dei sintomi  dimostrativi dello stato inorganico, a cui sono giunte le  scienze, è appunto la mania, divenuta d’allora in poi  universale, di tritarle in frammenti, sminuzzarle in giornali,  trinciarle in dizionari; il cui primo saggio venne dato da  Pietro Bayle, che applicando il pirronismo cartesiano agli  eventi, mise la storia in dubbio e in facezia, la religione in  bestemmia, fu precursore del Voltaire e fabbricò  quell’arsenale donde l’erudita e procace ignoranza del secolo  decimottavo trasse le armi, di cui si valse per combattere il  Cristianesimo. Perciò l’empietà della scienza  accompagnò di pari passo i suoi progressi nell’anarchia e  nella frivolezza; e se fra questa plebe letterata i veri eredi di  Galileo e del Leibniz non mancarono, essi resero omaggio  alle comuni credenze; onde anche negli ultimi tempi il  Caluso, il Sacy, il Cuvier, l’Ampére, il Bidone e altri  insigni furono devoti alla religione, perché seppero tutto,  quando gli eclettici e gli umanitari dei dì nostri sono  irreligiosi, perché non sanno nulla. Vero è che si  trovarono e tuttavia si trovano uomini dottissimi e  ingegnosissimi in qualche special disciplina, i quali non  fanno buon viso alle religiose credenze, e si lasciano  trasportare su questo articolo dalla corrente del secolo,  benché nelle altre cose se ne burlino, e siano d’ingegno  bastevolmente libero. Ciò nasce da due cagioni; l’una delle  quali si è che costoro, quantunque versatissimi negli  oggetti speciali dei loro studi, non conoscono ciò che  ripudiano, e se ne formano un concetto, non pure  superficiale e inesatto, ma onninamente falso; imperocché  si può tenere per una regola generale che mai non falla,  l’incredulità congiunta a buon giudizio e a diritto animo  essere un effetto dell’ignoranza. Se accade che un uomo,  dotato di sano accorgimento e di rette intenzioni, si mostri  avverso al dogma cattolico, se ne dee inferire che non lo  conosce, e che rigetta non già esso dogma, qual è  veramente in sé stesso, ma un fantasma, che piglia in  suo scambio. Il valore logico e la credibilità di  un’opinione procedono dall’esattezza del concetto, che altri  se ne forma; imperocché chi si ferma alla corteccia e non  considera la cosa, di cui si tratta, nel suo genuino aspetto,  non può essere in grado di apprezzarla, solendo avvenire  che il vero veduto di traverso sembri falso, come un oggetto  bellissimo squadrato di lontano, o per isbieco può perdere  la sua venustà, e contemplato coll’aiuto di un vetro  irregolare riesce necessariamente un mostro. Il che accade  tanto più di leggeri, quanto più la verità è complessiva  e moltiforme; qual si è appunto la religione, che essendo la  disciplina più vasta e moltiplice, che si dia al mondo, può  facilmente essere alterata dall’imagine, che altri se ne forma  nel suo cervello; giacché i casi possibili di alterazione sono  proporzionati al numero di elementi, che compongono la  cosa alterabile, e all’artificio della sua struttura. Così egli  è molto più agevole il ben conoscere un cristallo, che il  corpo umano, perché quello è un essere inorganico,  questo porge l’organismo più ricco, più vario, più  complicato e magistrale, che si trovi in natura. Ora la  religione è la più ampia ed organica delle scienze, come  quella che abbraccia nella sua universalità tutte le cose, e  dal tempo s’innalza all’eterno; ond’è anco la più gravida di  antinomie apparenti e di misteri; giacché le contrarietà e  le oscurezze, nascendo dagl’intervalli che corrono fra un  vero e l’altro, sono proporzionate al numero e alla  complicazione degli oggetti, da cui risultano. E non è  meraviglia che l’uomo, anche dotto e ingegnoso, abbia solo  una notizia mendosa o superficiale della religione, sia  perché le sue opinioni su questo articolo sono spesso  effetto di una cattiva educazione, di letture frivole,  dell’esempio, della moda, di quella influenza, che il secolo  ha più o meno anche sugli spiriti privilegiati; e perché  occupato continuamente dal tema prediletto degli studi suoi,  egli è inclinato a giudicare delle altre cose piuttosto cogli  occhi e col senno altrui che col proprio. Onde spesso  troverai uomini eruditissimi e sommi in qualche austera  disciplina, i quali si mostrano inetti in una disciplina  diversa, poniamo nelle lettere, nelle arti belle, nella politica;  meno forse per difetto d’ingegno, che di pratica in queste  materie, e di quella consuetudine, che si ricerca a farne  stima dirittamente. Spesso anche si dà sentenza sulla  verità delle dottrine e sulla bontà delle instituzioni,  secondo la qualità di coloro che le insegnano e le  rappresentano; onde avviene che, considerando le auguste  verità e le sante pratiche della religione attraverso i difetti,  gli errori, i vizi, le passioni, la meschinità, la grettezza,  l’ignoranza e talvolta anco pur troppo la perversità di quelli  che le predicano ed esercitano, si fa un cattivo concetto delle  cose medesime; il che suole accader sovrattutto, quando la  disciplina ecclesiastica è trasandata e scadente. Questa  certo fu in ogni tempo una delle cause principali della  miscredenza e delle eresie; e anche oggi si può  affermare che la maggior parte di coloro che avversano la  religione, non la contemplano in sé stessa, ma la  consociano nel loro spirito ai mancamenti degli uomini, e ne  la rendono mallevadrice, somigliando per questa parte a  quel celebre misantropo dell’età scorsa, che mosse guerra  alla società umana, perché spesso viziata dalla debolezza  o dalla colpa di coloro che la compongono, e reputò beati,  come gl’iddii di Omero, i popoli bestiali e selvaggi, solo  perché non è angelica la natura degli uomini civili.</p>
<p>	L’altra cagione della miscredenza in alcuni dotti eziandio  insigni per ingegno e sapere, è la ristrettezza degli studi,  l’estensione dei quali non pareggia la profondità loro,  limitandosi a una sola disciplina e talvolta a un solo ramo di  essa. Ora le scienze non arrecano gran pro alla religione, se  non in quanto sono insieme unite e confederate, ed alla  enciclopedica unità si riducono; anzi quando vengano  disgiunte, possono, agevolmente nuocere a quella,  imprimendo nei loro cultori un abito di mente ristretto e  poco atto ad afferrare quella evidenza, che non risulta tanto  da ciascuna di loro separatamente, quanto dal loro consorzio  e dalla considerazione simultanea delle loro armonie e  attinenze reciproche. Così, verbigrazia, le matematiche e le  fisiche, scienze nobilissime e importantissime, possono,  accoppiate alle altre dottrine, giovare assai alla retta filosofia  e alla religione; ma non si può negare che gli studiosi,  avvezzi a non uscir mai dai confini di quelle o digiuni delle  altre ricerche, non ne contraggano una certa disposizione a  non ammettere altro criterio del vero, che il calcolo e  l’osservazione esteriore; onde diventano in filosofia  materialisti e scettici, ripudiando tutto ciò che sfugge alla  sensata notizia degli sperimenti, o alle equazioni  dell’algebra. Oltre che l’utilità principale, che la scienza  umana porge alla divina, nasce dalle moltiplici e svariate  attinenze, ch’ella mette in luce fra le varie cognizioni;  mediante le quali attinenze, il filosofo può conciliare le  antinomie apparenti, che si trovano nelle credenze legittime.  Questa avvertenza mi par di tanta importanza, per mostrare  il nuovo indirizzo, che l’enciclopedia dee prendere a pro  della religione, e dei vantaggi, che questa può trarre dallo  scibile umano, che prego il lettore di fermarvi specialmente  la sua attenzione, benché io non possa qui far altro che  accennarla, riserbandomi a svolgerla più minutamente in  un altro lavoro. L’eterodossia regna in Europa da tre secoli,  benché sia discorsa per diverse forme; prima, tenendosi fra  i limiti delle eresie parziali, e poscia, riuscendo a irreligion  manifesta, mediante quel razionalismo assoluto, che non  lascia in piedi alcuna parte del Cristianesimo. Ora se io  domando qual sia la causa di tanta ruina, odo rispondere da  tutti, essere la ragione, la quale a poco a poco smantellò e  diroccò affatto l’edifizio della rivelazione; e benché i  pareri si diversifichino sul valore morale dell’opera, e gli  uni, cioè gl’increduli, l’abbiano per buona e  legittima, e gli altri, vale a dire i credenti, l’ascrivano per  contro all’abuso della facoltà più nobile, ciascuno però si  accorda a tenere per cagion dell’effetto, onde si parla, una  potenza affatto distinta dalla rivelazione e divenuta a diritto  o a torto sua nemica. Io ammetto di buon grado la dualità  della ragione e del lume rivelato, come quella della civiltà  e della religione; se non che, siccome la ragione, di cui qui  si parla, non può essere l’intuito solo, ma bensì la potenza  riflessiva, confesso che non so risolvermi a tenerla per  sorella della rivelazione, e che la considero solamente come  sua figliuola, nudrita del suo latte e uscita dalle sue viscere.  Imperocché la ragion riflessiva può ella esercitarsi, senza  la parola? E qual è la parola, che forma la ragione ed  instituisce il senno dei popoli civili se non il verbo religioso  e ieratico? Giacché dal culto e dal sacerdozio nasce tutta  quanta la coltura delle nazioni. Ciò posto, io chieggo, qual  è questa ragione, che ribellandosi dalla Chiesa e  combattendo, il Cristianesimo, partorì tutti gli errori, che  da tre secoli infestano l’Europa? Forseché è una ragione  indipendente da esso Cristianesimo, anteriore a lui,  sopravvissuta al suo stabilimento, e insorta quindi contro di  esso, come una potenza nemica? Certo le lingue, le  instituzioni e le credenze antiche di una porzione d’Europa,  e spezialmente di Germania, essendo infette di panteismo,  esercitarono l’ufficio di un avversario esteriore verso la  nuova parola e dottrina dell’Evangelio; ma siccome d’altra  parte questo si collega colla cattolicità primitiva, di cui fu  il rinnovamento e il compimento, e le origini dell’eterodossia  gentilesca furono posteriori alla nativa fede ortodossa del  genere umano, io chieggo se la ragione autrice del  traviamento sia stata una potenza affatto distinta dalla  verità, quando questa venne assalita per la prima volta? No  sicuramente; poiché innanzi all’età falegica una sola  lingua regnava fra gli uomini, e il divorzio degl’idiomi fu  l’effetto, non la causa, dell’eterodossia già invalsa, benché  contribuisse ad accrescerla. Dunque io conchiudo, la  potenza che oppugna il vero essere nata fontalmente dal vero  medesimo, e la ragione eterodossa, che da trecento anni  imperversa in Europa essere uno sviamento della ragione  ortodossa; tanto che la fede è combattuta e straziata non da  una straniera, ma dalla sua propria figliola, o piuttosto la  ragione cozza e si lacera da sé medesima. La discordia, che  regna fra i due principii è una vera guerra civile, nella  quale la ragione dei popoli cristiani, plasmata e disciplinata  dal tirocinio cattolico, si vale delle armi che ha ricevute per  combattere la sua propria madre. Infatti, che cos’è modo di  pensare e di sentire dei popoli cristiani, se non un portato  del Cristianesimo? Il presupporre nell’uomo una facoltà  razionale, non dipendente dalla parola ricevuta a principio,  è cosa al tutto assurda; poiché lo spirito umano non fa mai  un passo, senza lo strumento della riflessione, e fuori  della loquela che adopera. Chiaminsi a rassegna le opinioni,  che regnano in Europa, e vedrassi che tutte sono opera del  Cristianesimo, o se gli sono anteriori, risalgono alle  credenze primigenie del genere umano. Da queste  considerazioni nasce una conseguenza rilevantissima; la  quale si è che la ragione combattitrice della fede è una  figliuola ingrata di essa, e che quindi non ha il diritto  d’inalberarsi ed insuperbire, quasi fosse una potenza distinta  da quella, indipendente ed autonoma di sua natura. Ma  come mai, dirà taluno, può succedere che l’errore nasca  dal vero? O pure che un vero ad altro contrasti? Come  dunque l’eterodossia è potuta scaturire dalle credenze  ortodosse, ovvero, (ciò che è tutt’uno), dalle opinioni  procreate da loro? Per ben conoscere la natura dell’errore,  bisogna avvertire che esso è composto di due elementi  distinti e differentissimi, cioè di un’affermazione e di una  negazione. Nel componente negativo risiede l’essenza  dell’errore; ma siccome la negazione per sé medesima è  un mero nulla, essa non può sussistere, né cader nel  pensiero e dar luogo a un giudizio, né venire espressa, né  produr certi effetti, se non in quanto, a qualcosa di positivo  è congiunta. E siccome in ordine alla cognizione non v’ha  altra positività che il vero, la parte affermativa del falso dee  essere una verità; ma una verità parziale, monca,  esclusiva, imperfetta, sequestrata dalle altre, che  l’accompagnano e la compiono, tanto che ella riesce più  tosto un brano del vero, che altro. Ora nel credere che  questa verità difettosa sia tutta la verità, che un vero  parziale sia il vero universale, e quindi nel valersi di quello  per dar lo sfratto al rimanente, come se altri credesse che un  lato del poligono sia tutta la figura, di cui rappresenta  soltanto una particella, consiste appunto l’essenza di ogni  falsa dottrina. L’errore adunque, in quanto è dotato di una  certa entità, è un vero divulso, di cui lo spirito si serve per  negare altri veri, che in vista seco ripugnano. Se non che,  chiederanno alcuni, come mai la mente umana può  rinvenire nello specchio obbiettivo delle cose una  contraddizione, che non ci è in effetto? Rispondo che ciò  nasce in parte dalle imperfezioni della cognizion riflessiva,  in parte da un difetto metodico. La riflessione di sua natura  non può conoscere, né esprimere distintamente, se non un  vero per volta, ed è quindi costretta a sciogliere in molte  parti, e per così dire a fare in pezzi, l’unità semplicissima  del vero intuitivo, come il prisma, che divide i colori  racchiusi dalla luce nella sua bianchezza, e fa guizzare il  variopinto e acceso trapunto dell’iride dal candido tessuto  dell’onda luminosa. Questa division riflessiva si rifrange  nella parola; la quale, costretta di sua natura a mettere un  piede innanzi all’altro e a fare un passo per volta,  rappresenta col graduato sgomitolarsi della sintassi  grammaticale l’analisi operata dalla facoltà ripensante  intorno ai dati primitivi dell’intuito. Il qual difetto inevitabile  della riflessione può  e dee essere corretto dalla sintesi, che rifà successivamente  la tela intuitiva, disfatta dall’analisi e colloca questa sintesi  primordiale in capo alla scienza, armonizzando il processo  di questa con quello del primo e immediato conoscimento.  Ma se in vece di far riverberare l’unità dell’intuito nella  cognizion riflessiva per mezzo del metodo sintetico, l’uomo  si ferma all’analisi, in luogo del vero unico egli non assegue  che molti brani di verità sparpagliati; i quali, disgiunti gli  uni dagli altri e divisi da misteriosi intervalli, paiono slegati  di lor natura e fra sé discordanti. L’analisi è buona a  dividere, ma la sintesi sola, procedendo per deduzione, è  atta a comporre i veri, mostrando la moltitudine delle  conseguenze racchiuse nell’unità dei principii, e riducendo  i vari principii derivati a un principio originale, unico e  supremo, che tutti gli abbraccia; il quale non è altro che la  prima formola. Perciò, se si adopera il solo processo  analitico, la verità dà luogo necessariamente a molte  antinomie e dissidenze intestine, che al sembiante paiono  fondatissime, e inducono gli spiriti logici e severi allo  scetticismo assoluto. Così il pirronismo di Davide Hume si  fonda su tali ripugnanze, benché da lui percepite solo in  modo confuso; ma Emanuele Kant, sottentrando allo  Scozzese, le ridusse a certe leggi subbiettive dello spirito  umano, finché l’Hegel tolse a conciliarle, valendosi del  panteismo, confondendo insieme le contrarietà di ordini  differentissimi, e riducendole tutte a un’assoluta e discorde  medesimezza. Ora in ciascuna di tali antinomie il vero è  messo a pugna col vero dal cattivo metodo del filosofo, che  non sa vedere la loro concordia nell’unità di un principio;  come accade, verbigrazia, a coloro che sequestrano l’ideale  dal reale, perché non risalgono a quel pronunziato, in cui  l’idealità s’immedesima colla realtà assoluta, e aprono,  senza avvedersene, il varco a uno scetticismo senza limiti.  Imperocché chi non avvisa che nella nozione dell’Ente  l’ideale si unifica col reale, perché l’ideale non si può  pensare se non come reale, né il reale se non come ideale,  si ostina a mantenere il contrario, anche dopo che tal errore  fu posto in pienissima luce, farebbe forse meglio a lasciar di  filosofare, piuttosto che far increscere e ridere bonamente di  sé.</p>
<p>	Applicando queste avvertenze al Cristianesimo, egli è  chiaro che, se l’analisi ne sminuzza la dottrina, senza che la  sintesi la ricomponga e con un solo sguardo tutta l’abbracci  nell’armonica unità di un principio, molti articoli di quello  posti fuori del loro luogo e spogliati dei debiti riguardi, che  hanno colle parti e col tutto, debbono parer contraddittorii  gli uni verso gli altri, e dar luogo a una seguenza di  antinomie similissime a quelle, che furono trovate dal Kant  e dall’Hegel nella ragione speculativa. L’eterodossia consiste  appunto nel tenere queste ripugnanze apparenti per effettive,  e nel servirsi di un dogma per ripudiarne un altro; e quindi  essa trascorre per tre momenti distinti. Nel primo,  l’analisi licenziosamente procedendo, rompe l’unità  cattolica della tela dottrinale, e sequestrandone le varie parti  le une dalle altre, le priva dei riscontri reciproci: nel  secondo, il discorso critico, raccostando i dogmi estremi tra  loro, senza frapporvi le verità mediatrici che li conciliano,  trova fra essi una ripugnanza apparente, nata dal  contrapposto loro, e la piglia per effettiva: nel terzo in fine,  la ragione ripudia l’uno dei due estremi in grazia dell’altro, e  dando al dogma superstite un’estensione, che non ha in sé  veramente, lo rende falso, distruttivo e in eresia lo trasforma.  Ora questo dogma superstite, che serve alla ragione  eterodossa di strumento negativo, e diventa eretico per l’uso  che se ne fa, e il modo prepostero, con cui si allarga a  dispendio di altri veri, è per la sua sostanza ed origine un  dettato del Cristianesimo, e senza l’aiuto di esso non si  sarebbe potuto conoscere. Tanto che l’eresia, considerata  generalmente, e qualunque sia la sua natura specifica, si  può definire una pugna ed antinomia del dogma cristiano  seco medesimo, nata dalla rottura dell’unità cattolica, dalla  disunione, che l’esame licenzioso <hi rend="italic">introduce fra le varie parti di quello, e  dall’apparente contrarietà, che hanno fra loro gli estremi,  quando è tolto via l’armonico temperamento dei mezzi</hi>.  Perciò il miglior modo di atterrare l’eresia sta nel rapirle  l’arme, di cui si vale, ritirando il dogma abusato a’ suoi  principii, ricostruendo la sintesi primitiva e cattolica, e  introducendo fra i contrapposti discordi l’armonia mediatrice  e pitagorica, che li concilia. La scienza, che attende di  proposito a questo lavoro, si può chiamare Dialettica  cattolica; la quale fa negli ordini cristiani ciò che la  Dialettica ontologica negli ordini meramente speculativi,  accordando i contrari e consertando gli estremi; e procede  con un metodo così rigoroso, fermo, inconcusso, come  quello dei matematici. Io voglio sperare che a questa  Dialettica ortodossa, tanto nuova nella sua scientifica  orditura, quanto antica pei risultamenti, si volgeranno  principalmente gli studi teologici del giovane clero della mia  patria; perché da lei sola, a parer mio, possono essere  pienamente distrutti gli errori, che da tre secoli travagliano i  popoli cristiani. Essa sola può dimostrare agli uomini che  quegli argomenti riputati invincibili, con cui si combatte la  rivelazione, e di cui la ragione si vanta, come di un proprio  trovato, non sono altro che particelle di Cristianesimo  soprusate e poste fuor di luogo, e che quindi i razionalisti ed  increduli più ingegnosi non potrebbero pur muovere una  sola parola contro la fede, se da lei non pigliassero in  prestanza le batterie, che adoperano. Il che conferma ciò  che abbiamo avvertito più volte intorno all’universalità  della religione; la quale è, per così dire, la dottrina  verticalmente più eccelsa e orizzontalmente più dilatata;  onde tutto abbraccia e rilega nella sua espansione  semplicissima ed immensa. Attalché si può asserire di lei  ciò che Plutarco afferma della divina potenza, dicendo che  l’uomo, in qualunque parte rifugga, non può sottrarsi a Dio,  perché tutto il mondo è sua casa

<note place="foot"><p> <hi rend="italic">De Superst.</hi>, 9.</p></note>

; così dovunque  ricorra il pensiero umano, a qualsiasi concetto si appigli, a  qualsivoglia altezza d’idee s’innalzi, egli incontra la  religione; la quale, onnipresente, come il suo autore, agli  spiriti e all’universo, è un cerchio, da cui non si può  uscire, perché non ha limiti, che lo ristringano. Potrei chiarire e dimostrare la  mia asserzione, riandando la storia delle eresie più  disparate; ma per esser breve, contenterommi di due soli  esempi, che si attengono agli errori correnti e riepilogano  l’eterodossia in universale. Il razionalismo ha oggimai rivolte  tutte le sue armi contro il mistero e il miracolo generalmente  considerati, come quelli che sono il perno, la sostanza e il  sunto di tutta la rivelazione; e si confida di poter liberarsene  agevolmente, opponendo loro due verità razionali cioè  l’intelligibilità intrinseca del vero e la costanza delle leggi  cosmiche. Ma coloro che, gridando evidenza e natura,  danno lo sfratto agli arcani della fede, come inintelligibili, e  ai prodigi della storia religiosa, come contrannaturali, non  debbono avere avvertito che la nozione dell’intelligibile e del  naturale, chiara, distinta e precisa, quale noi la possediamo,  è un portato e un dono del Cristianesimo. E di vero la  filosofia della gentilità più sana e meno aliena dalla forma  ortodossa, qual fu la sapienza italogreca, non seppe mai  innalzarsi all’Idea schietta, e ne alterò sempre la notizia  colla mischianza di qualche sensibile; onde nacquero gli  sprazzi panteistici, che macchiano le dottrine eziandio più  squisite, come son quelle di Pitagora e di Platone, dai quali  il Logo è confuso più o meno col Cosmo, che è quanto  dire l’intelligibile assoluto col sentimento. Così pure il  concetto del corso stabile degli eventi naturali non è  distinto, né espresso, né compito appo gli antichi: il  prodigioso si frammescola del continuo col naturale nelle  loro menti, secondo l’essenza dell’emanatismo, del  politeismo e del panteismo; tanto che i migliori ingegni di  quel tempo si trovano costretti a scegliere fra le varie  superstizioni e lo scetticismo assoluto di Pirrone, di Sesto  Empirico, o il dubbio temperato di Cicerone, di Carneade,  ovveramente l’ironia e la miscredenza più volgare di  Aristofane e di Luciano. E non è meraviglia che i pagani  non avessero, distinta notizia di due veri, oggi volgarissimi,  poiché mancavano del principio che solo può darli, e in  sé contenendoli, li compone ed accorda cogli altri veri. Il  quale è il dogma di creazione, per cui l’Ente ci apparisce  nella sua mera intelligibilità, non appannato da alcun alito  sensibile, e l’esistente ci si mostra come un complesso di  forze armoniche, che si vanno esplicando  regolarmente e formano il corso della vita cosmica. Perciò  il primo ciclo della formola ideale ci dà la nozione  dell’intelligibile, e ci rappresenta Iddio in ispirito e in  verità, cioè come l’Ente schietto e l’Idea assoluta: il  secondo ci porge il concetto di natura e del suo equabile  andamento verso un fine da leggi savie e costanti  preordinato. Quindi è che la vera metafisica, sgombra da  ogni nebbia di sensismo, di psicologismo, di panteismo, e la  vera fisica fondata nelle osservazioni, nelle esperienze, nel  processo induttivo, e avvalorata dagli strumenti e dal  calcolo, sono un possesso privilegiato dei popoli cristiani, e  nacquero con Agostino e con Galileo. Il razionalismo  moderno adunque, contrapponendo l’intelligibile al mistero  e il naturale al miracolo, combatte il Cristianesimo con due  elementi cristiani male adoperati, e ritorce contro alle idee  madri le loro figliuole: giacché il sovrintelligibile  all’intelligibile, e il sovrannaturale alla natura logicamente  precorrono. L’antinomia introdotta nei due casi fra gli  estremi nasce dall’ignoranza del terzo armonico, che li  concilia e li tempera; il quale vien pure somministrato dal  dogma cattolico, mediante l’unità della prima formola, in  cui le contrarietà combaciano, e l’una nell’altra si  trasfondono. Così allo stesso modo che l’ideale si trasforma  nel reale assoluto e viceversa, la natura importa il  sovrannaturale e il miracolo, quanto alle origini, e il  sovrannaturale arguisce la natura colla stabile costituzione  delle sue leggi, quanto all’effetto: così pure l’intelligibile  inchiude il sovrintelligibile, come le proprietà conoscibili  di un oggetto presuppongono l’essenza sconosciuta e  reciprocamente. E il nesso fra questi vari estremi, il terzo  pitagorico, che li concilia insieme, e quasi il centro, in cui si  appuntano i raggi divergenti, è l’idea di creazione, nella  quale il reale s’immedesima coll’ideale, il sovrintelligibile  coll’intelligibile, il sovrannaturale coll’atto primo della  natura, e via discorrendo, perché l’azione creatrice  comprende simultaneamente tutte queste parti e non ne  esclude nessuna. Laonde, riscontrando lo studio delle idee e  dei fatti col principio protologico del sapere, il mistero delle  essenze e il miracolo delle origini diventano tanto plausibili,  quanto ogni intellezione e legge naturale, e i due cardini  della religione, cioè le maraviglie, che autenticarono la sua  fondazione nella doppia alleanza, e le sante oscurità  entrosparse nelle sue dottrine, vengono legittimate da quei  medesimi concetti, che la filosofia razionale mette in uso a  distruggerle.</p>
<p>	Non vi ha propedeutica che sia tanto acconcia a  preparare, comporre ed avvalorare questa dialettica cattolica,  che stermina l’errore coll’errore medesimo, come la dialettica  eterodossa, cioè la sofistica, combatte il vero col vero,  quanto l’enciclopedia profana, la quale ha eziandio le sue  contrarietà subbiettive, che nascono dai cattivi metodi,  dalla debolezza dello spirito umano, e da quella pugna  armonica di forze, in cui è riposta la vita e la  vertigine organale del creato. Ondeché i dotti possono  rendere alla fede il servigio, che ne ricevono; perché, se il  principio protologico, suppeditato dalla religione, organizza  e architetta l’edifizio enciclopedico, questo conferma alla sua  volta la sintesi religiosa, e corrobora il pronunziato, che n’è  il fondamento. Le discipline umane diventano per tal modo  la convalidazione e il riscontro delle divine, e possono  ricondurre ad esse gli spiriti sviati; conciossiaché alla  stessa guisa che le prime fisiche e matematiche uscirono  dalla religione e furono allattate nel recesso de’ templi e  dei frontisterii sacerdotali, le medesime scienze adulte e  insieme intrecciate possono oggi per un rigiro naturale  ricondurre gli spiriti alle neglette credenze, come il raggio,  che dal cielo discende ad animare le nostre pupille, e le  guida, riverberando, a contemplare le bellezze del cielo. La  qual opera è già incominciata, senza forse che molti di  quelli, a cui si dee, sel sappiano; imperocché i progressi  della matematica l’hanno condotta a conoscere l’arcano  dell’infinito e la creazion del discreto per mezzo del  continuo, (nel che consiste il principio metafisico,  generativo del calcolo infinitesimale), e gl’incrementi delle  scienze naturali le costringono ad ammettere l’atto creativo,  come unico esplicatore delle origini, e a tenere per  impenetrabile l’intima natura delle cagioni e delle forze.  Ogni trovato che si fa nel campo delle cognizioni adduce  seco stesso colla nuova luce un aumento di tenebre: ogni  acquisto della scienza obbliga i suoi cultori a confessare una  novella ignoranza: ogni legge naturale, che si discuopre, è  impotente a spiegare sé medesima, e necessita il savio a  concepire una causa libera e intelligente superiore a essa  legge; tanto che tutto il sapere umano punta e gravita verso  il misterioso e il sovrannaturale, e il finito ci strascina verso  l’infinito, dove la mente si perde, ricavando la coscienza  della propria debolezza dagli stessi titoli, che attestano il suo  potere. L’enciclopedia dei popoli eterodossi fu soltanto la  cognizione del finito: i Pitagorici e Archimede ebbero il  presentimento dell’infinito, ma non la scienza. I panteisti  orientali ingrandirono il finito, cogli sforzi  dell’immaginazione; ma non poterono romperne i cancelli e  trasformarlo in infinito; onde con tutti gli smisurati Calpi e  Cappi, (periodi divini), che assegnarono a Brama ed a  Budda, queste loro fantasie furono assai più povere  dell’astronomia moderna, quando è riuscita ultimamente a  determinare lo spaventoso intervallo, che corre dall’atomo  terrestre alla stella fissa, che ne stà meno lontana. Ma la  grandezza delle distanze, per quanto sia smisurata, non pare  infinita che al fanciullo; e tutte le cifre più scoccolate de’  libri sanscritici e palici, non trascendendo gli ordini del  tempo, riescono tanto inette ad esprimer l’eterno, quanto  all’incontro sono efficaci a tal effetto quelle frasi bibliche,  sublimi per la semplicità loro, onde ridondano  principalmente i Salmi e i Profeti. La vera e distinta  apprensione dell’infinito comparve nella poesia e nell’arte  moderna con Dante e Michelangelo, nella cognizione del  cielo col Copernico e col Galilei, nel calcolo col Leibniz e  col Newton, nello studio della natura coi moderni fisici e  naturalisti; ma nella filosofia ha ancora da nascere, poiché i  panteisti tedeschi, benché ingegnosissimi, fecero rinvertire  la scienza verso l’Oriente eterodosso, e ci diedero lo  sgorbio, non il ritratto, dell’infinito, confondendolo col  finito, e non uscendo dai limiti del discreto, del sensato e  del fenomenico. La filosofia dell’infinito non può essere  altro che l’esplicamento del principio di creazione, come  quello che esprime il pretto intelligibile, il continuo,  l’assoluto e l’infinità intensiva della prima forza causante  ed ordinatrice. E benché per la maggioranza intrinseca  della dottrina ideale, l’infinito di cui ella si occupa, sia  assoluto, quando quello in cui le altre scienze travagliansi  è relativo, cioè ristretto a un certo ordine determinato di  oggetti, tuttavia la considerazione di questa infinità  secondaria predispone allo studio dell’altra, e giova, se non  altro, ad aggrandire e a dilatare la mente del teologo  filosofante. Un’abitudine richiesta agli studiosi della divina  scienza, e che pur troppo manca a molti di essi, è quella  larghezza di mente, che concede altrui di abbracciar tutti i  veri, qualunque sia la classe, a cui appartengono, e  l’impedisce di ristringere la religione, imprigionandola fra le  angustie del proprio cervello. Ora chi è assuefatto a  considerarle attinenze, che legano insieme le varie discipline  eziandio disparatissime, non può fare che non acquisti  quella flessibilità di spirito, quella imparzialità di  giudicio, quella vasta capacità d’intelletto, e direi quasi  generosità di pensieri, che sa dare accesso a tutte le verità,  evitando lo scoglio comune d’immolar le une alle altre, e si  mostra solo intollerante verso l’errore, come quello che è  in sé stesso una pretta negazione vanissima. La ristrettezza,  di cui mi lagno, ha luogo al dì d’oggi in moltissimi privati,  ed anche in molti governi; i quali vorrebbono che chi  tratteggia l’idea generale della politica cattolica, l’adattasse  alla piccola e circoscritta loro forma; senza avvedersi che la  politica municipale è troppo contraria alla politica  cattolica, cioè universale. Il vero maestro di civiltà  ortodossa ammette tutte le forme governative, e le reputa  buone, ciascuna di esse nel luogo e tempo, a cui è  proporzionata; ma non si rende schiavo di nessuna. Egli  detesta le fellonie di ogni genere, le rivoluzioni violente,  scellerate, dissipatrici; ma approva, loda ed esalta i  successivi miglioramenti della società e i progressi della  civiltà umana; perché governandosi altrimenti, egli  bestemmierebbe l’opera di Dio, e farebbe mostra di credersi  più savio e oculato della Providenza. I principii e le regole  ch’egli stabilisce, sono applicabili a ogni paese e ad ogni  secolo; ond’egli non porge mai il suo assenso alle  instituzioni particolari, se non in tali termini e con  siffatte cautele, che l’universalità della scienza e civiltà  cristiana non ne siano pregiudicate. Il che dovrebbe essere  avvertito da certuni i quali trovano biasimevole il mio modo  di scrivere nelle cose civili, e stimano che io  dovrei contentarmi di lodare lo stato politico, in cui oggi si  trova l’Italia, rappresentandolo come il migliore possibile,  senza muovere un dito più innanzi. A questo io veggo una  sola difficoltà; ed è che per iscrivere in questo modo io  avrei dovuto lasciare di essere cattolico. Imperocché chi è  cattolico, e abita in un paese libero, e si adopera, secondo il  suo potere, a gittar le basi di una filosofia cristiana ed  universale, non dee solo pensare al municipio, di cui è  membro, ma a tutto il mondo civile, non solo all’anno in cui  vive, ma ad ogni tempo e persino al più lontano avvenire.  Come cattolico, io non son cittadino di questa o quella  provincia, ma della Cristianità universale; e non debbo per  amore dell’età a cui appartengo, precondannare il secolo  ventesimo, e tutti i secoli futuri. Le instituzioni cambiano  coll’andar del tempo, ma la verità e la religione sono  immutabili e immortali; onde chi si studia d’immedesimarle  con un ordine perituro di cose, fa un’opera sacrilega in sé  stessa e di pessimo effetto. Uno dei più gravi trascorsi, in  cui possa cadere chi parla e sovrattutto chi scrive, è quello  di rendere il cattolicismo odioso, facendolo complice e  mallevadore dei difetti e delle imperfezioni umane. S’egli è  vietato agli uomini il violare l’autorità legittima, e di dar  opera a rivolgimenti sanguinosi, non è loro interdetto da  alcuna legge umana o divina il desiderare alcuni  miglioramenti civili, operabilissimi per vie legittime e senza  nuocere ai diritti di nessuno. Ora chi, parlando in nome  della religione, vuole proibir questo innocente desiderio,  vuol soffocarlo, e impedire che annidi o almeno si manifesti;  chi, parlando in nome della religione, rappresenta il governo  di quel tal anno e di quel tal paese, come l’esemplare ideale  di un ottimo reggimento, quando tutto il mondo è persuaso  e chiarissimo del contrario; egli fa opera detestabile, poiché  rende la fede esosa e ne allontana gli spiriti dell’universale.  Costui potrà tuttavia esser celebrato, come un suddito  zelante ed egregio, potrà esser carico di stipendi e di onori;  ma egli dovrà render conto a Dio ed ai posteri del male che  avrà fatto colle sue menzogne. E quando si trovasse una  sola di queste vittime infelici, immolate al misero interesse  di un governo, la pena di chi avrà dato lo scandalo sarà  tuttavia ineffabile ed immensa; perché i carnefici delle  anime sono ancora più infami ed abbominevoli che quelli  dei corpi; e la giustizia, che corre nel foro di Dio, è  per buona ventura assai diversa da quella, che si loda e si  amministra nelle corti de’ principi.</p>
<p>	La religione, come ogni altra cosa umana, vale e frutta fra  gli uomini, proporzionatamente al modo, in cui viene  praticata ed estrinsecata da’ suoi fautori. Posta nel suo  vero aspetto, ella fa miracoli: non v’ha un intelletto sano,  che non sia colpito dalla sua luce, non un animo diritto e un  cuore ben fatto, che non si sentano tocchi dal suo benefico  calore e adescati dalle sue attrattive. Ma, come infinita in  sé medesima, ella è una cosa obbiettiva, di cui la  subbiettività umana, per quanto si voglia supporre squisita  e capace, non può appropriarsi che un piccolo sorso: Iddio  solo, se posso così esprimermi, è perfettamente religioso,  perché la religione è la sua essenza. Noi poveri mortali, a  cui è disdetto di abbracciare e di esaurir l’infinito,  dobbiamo fare ogni nostro potere, affinché quella tal  porzioncella di scienza divina, che possediamo, abbia la  maggiore ampiezza e perfezione possibile. Questa misura  varia e dee variare, secondo la qualità degl’ingegni,  l’inclinazione degli animi, e l’artificiale loro cultura; ma si  può dire, generalmente parlando, che nessuna classe  d’uomini è meglio disposta e condizionata per tal rispetto  dei letterati e dei dotti di professione, avvezzi a comprendere  le ragioni universali dello scibile. Perciò a voi, o sapienti  d’Italia, più che ad ogni altro ceto di cittadini, incumbe il  glorioso officio di ristorare le dottrine ideali in quella patria,  che coll’ingegno e cogli studi cotanto onorate. La quale  negli ultimi tempi, corsa, battuta, spogliata, lacerata dagli  stranieri, ha vedute di ogni sorta ruine: lettere, scienze, arti,  libertà, dignità, onore, e ogni altro bene le fu tolto, e colle  presenti dovizie vennero anco disperse e manomesse in gran  parte le memorie e le ricchezze dei secoli trapassati. Ma i  brutali non ancora contenti a tanto sterminio ci vollero  persino rapir la speranza, e privarci dell’avvenire, trattandoci  come quei popoli antichi, ch’erano strappati dagli altari, a  cui vinti fuggivano; così noi orbati fummo della religione,  unico conforto dei miseri, unica fiducia degli abbattuti e arra  del loro risorgimento. La religione è necessaria a tutti, ma  più ancora al nostro che agli altri paesi, perché è  connaturata alla sua indole e non si può scompagnare dalle  sue umane grandezze. Oh che sarebbe l’Italia, se questo  lume divino si spegnesse nel suo seno? Che diverrebbero le  sue preterite glorie, e le magnifiche poesie, e le vaste,  sontuose basiliche, e i sovrumani dipinti, se la fede  inspiratrice di questi miracoli a superstizione si ascrivesse?  Qual sarebbe il suo avvenire, se consigliandosi con certi  savi, ella sostituisse le vie ferrate e i colli di cotone alle idee  consolatrici, e credesse di poter supplire ai voli  dell’ingegno, ai trionfi morali e civili, colle macchine a  vapore? E pure i barbari han fatto ogni opera per disertarci  anche da questo lato: i barbari ci hanno inoculata una  filosofia pestifera, ci hanno insegnato a ridere dei  nostri padri, a schernire a straziare le cose più venerande, a  mettere in deriso i misteri di Dio, le consolazioni del cielo e  i sacramenti della patria. E benché non siano riusciti a  spegnere la fiaccola immortale, benché questa arda tuttavia  in molti cuori eletti e gentili, e riscaldi il corpo delle  generazioni italiche, non si può negare che in molti  intelletti ella non sia estinta e in moltissimi illanguidita. Ora  siccome il male è proceduto dalla falsa scienza straniera,  che soffoca la divina fiamma e cospira ad ammorzarla, egli  è debito della vera scienza italiana il farla rivivere e  restituirle l’antico suo splendore. Tanto più che il danno è  anche maggiore negli altri paesi; imperocché i giorni  falegici e paganici sono risorti per tutta Europa, e quella  fede, che or sono diciotto secoli in lei discese ad illuminarla  ed ingentilirla, sdegnata alle ingiurie e all’ingratitudine degli  uomini, s’è di nuovo ritirata nel cielo. Ma a chi appartiene  il richiamarla ad abitar fra i mortali? Chi dee ammannirle  l’albergo? A chi sta il prenunziarne l’arrivo e prepararne i  nuovi trionfi? A chi spetta insomma l’incominciare la  seconda ribenedizione dei popoli? Non certo alle nazioni,  che furono prima causa di tanta ruina e pietra di scandalo: non  alla Germania eretica, alla Francia incredula, all’Inghilterra e  alla Russia scismatiche, alla Spagna imitatrice e copiatrice  servile de’ suoi sviati vicini. L’onor del riscatto e il  benefizio della salute non possono provenir da coloro, su cui  pesano la colpa e l’onta del servaggio e del parricidio.  Questa gloria si addice solo all’Italia, alla nazione creatrice e  redentrice, religiosa e ieratica per eccellenza, perpetua  conservatrice delle promesse e mallevadrice delle speranze,  arca del nuovo patto e simbolo di quel cielo, dove non  arrivano le ombre della terra, né le alternative del giorno e  della notte, perché vi piove un fulgore eterno dalle faci del  firmamento. Tal è l’Italia sacra, che vive nel cuore dell’altra,  e in cui il fuoco celeste è perenne, perché sebbene reso  talvolta men chiaro dai nembi che lo circondano, non può  mai essere spento dalla furia degli elementi, né orbato di  quello splendore, per cui brilla nel buio notturno, come un  faro inalberato a salute dei naviganti. A questa diva Italia  dee ricorrere con fiducia chi voglia emergere dalle tenebre  addensate sul resto di Europa, di cui la nostra bella penisola  è quasi l’astro vivificatore; onde a lei sogliono rifuggire i  malinconici figliuoli del norte, quando stanchi delle brume  perpetue e dei gelati aquiloni, aspirano a fruire di un’aura  balsamica e di un raggio sereno di primavera. Ma l’alta  impresa d’intiepidire e ralluminare il mondo assiderato e  ravvolto nelle caligini dell’errore, è vostra principalmente,  o ingegni divini, che rappresentate l’intelletto e il senno  italiano nel concilio dei popoli civili. L’età, in cui vivete,  è propizia per fecondare la scienza colla religione, per  ravvivare la religione colla scienza, e per valersi di entrambe  insieme confederate a rianimare il cadavere di quella  patria, che è nostra madre comune. L’irreligione al dì  d’oggi pesa e cuoce alle stesse sue vittime; e chi ha perduto  il più sodo e dolce pascolo dei pensieri e dei sentimenti  anela a racquistarlo. La società è piena di miseri fra le  delizie di affamati nell’opulenza, che dolorano ramingando e  vivono tribolando, perché mancano di quel soave cibo, che  solo può appagare lo spirito e satollare l’umano affetto; ai  quali niuno può meglio di voi soddisfare colle scienze che  insegnate, guidandoli quasi per mano alla meta suprema  degli umani desideri, e facendoli salir dolcemente dalle  maraviglie terrene a quelle del cielo. Abbiate pietà di tanti  poveri giovani ingegnosi, fervidi, avidi del bello e del  grande, che bevono la falsa scienza solo perché non  trovano chi amministri loro la sincera; lo spirito dei quali si  schiuderebbe cupidamente alla verità, quando altri la  porgesse alle loro brame, come il calice dei teneri fiori si  apre alla rugiada dell’alba e al sole mattutino. Movetevi a  compassione della misera plebe; perché a lungo andare  essa pensa e giudica sottosopra, come gli uomini colti,  benché non possa partecipare alle squisitezze della loro  coltura; onde quando i dotti cominciano a non credere, il  morbo si propaga in breve pel rimanente della nazione,  com’è avvenuto in Francia. Ora il torre la fede al povero  volgo è come il torgli la vita, anzi per un verso è azione  più detestabile; perché da un lato il volgo è il ceto più  infelice e più bisognoso di conforto, e dall’altro lato la  religione è il solo balsamo e l’unica speranza del  meschinello, penurioso o manchevole di ogni altro bene. Le  umane consolazioni poco giovano nei gravi infortunii,  eziandio a quelli che possono averle più a dovizia; e chi fa  professione di studi, di sapienza, dee conoscere la vanità di  tali conforti più ancora degli altri uomini, poiché  penetrando più addentro nella nostra natura, è altresì  meglio informato dell’insanabile miseria, che la travaglia. E  in vero di qual efficacia può essere la scienza contro  l’acerbità del dolore? E pure il dolore empie il mondo,  piglia tutti gli aspetti, e non v’ha mortale così privilegiato,  che sfugga alle sue punture. E ancorché le evitasse,  potrebbe forse sottrarsi al morbo della vecchiezza o  rimediare alla morte? Che giova ai morituri la scienza  scompagnata dalla speranza? Chiedetelo a tanti uomini  insigni, che giunti all’ultimo passo si dolsero di averla  acquistata, e si pentirono della loro fama. La sapienza  umana è impotente, non che a differire o ad evitare, ma ad  addolcire l’ultima e suprema sciagura; la quale è altresì a  ciascuno la più imminente, com’è la più inevitabile ed  universale. A ogni momento che scorre nella lenta sequenza  dei secoli migliaia e migliaia d’uomini mandano fuori  l’anima nelle varie parti del mondo con diversi modi e  dolorosi di morte. Tutta la terra è un vasto tormentatorio,  dove il nostro genere è straziato continuamente con ogni  qualità di supplizi, finché tocchi ad ogni individuo il  colpo mortale, che lo estingue; e i brevi piaceri della  vita, (onde anche molti son privi), si possono paragonar a  quei corti intervalli di riposo, che i giustizieri concedono ai  martoriati, acciò non manchino troppo presto, e ripreso un  po’ di lena, tornino freschi e più sensibili ai tormenti. Se  i singhiozzi, i pianti, e le strida, gli ululati dei dolenti e dei  moribondi, che si trovano dispersi nelle varie parti del  globo, insieme si accozzassero, che suono lugubre, che  gemito immenso farebbero nell’universo! La scienza, non  che poter medicare la maggior parte dei mali, è ridotta al  doloroso uffici di denunziarne l’esistenza. Laonde, s’ella è  sola, serve piuttosto a aggravare ed inacerbire, che a  mitigare la miseria degli uomini; oltre che le sciagure  vengono spesso avvalorate dall’immaginazione, e riescono  tanto più forti, quanto chi le sostiene ne ha una conoscenza  più chiara, più distinta, ed è persuaso che la maggior  parte di esse son quaggiù senza rimedio.</p>
<p>	A che valga il sapere, anche più eminente, senza la  religione, l’Italia ha testé potuto vederlo in uno dei più  rari spiriti, che l’abbiano illustrata da lungo tempo. Giacomo  Leopardi fu alla nostra memoria un ingegno straordinario ed  universale: grecista e latinista consumato e finissimo in  quella età che suole appena balbettare gli elementi delle  lettere, lirico nuovo e stupendo, prosatore squisitissimo,  erudito vasto e profondo, acuto osservatore del cuore  umano, non ospite in alcuna ragione di scienze, alienissimo  negli studi, nelle opinioni letterarie e politiche, dalla levità  e frivolezza moderna, dotato di un gusto austero, sobrio e  delicatissimo; egli fu insomma uno di quegli uomini di  antica stampa italiana, che non furono frequenti in alcuna  età, ma non mai così rari come al dì d’oggi. A questo, un  costume illibato, un sentire modesto, un animo schietto,  equabile, temperato, forte, costante, schivo di ogni  simulazione, aborrente da ogni viltà ed ingiustizia, e uno  de’ cuori più generosi e benevoli, ch’io m’abbia  conosciuti; tanto che essendo io stato suo amico, avendolo  non solo amato, ma sto per dire adorato, la ricordanza de’  suoi errori non può in me scompagnarsi da quella delle sue  morali e civili virtù, e trova nella considerazione di esse  qualche cagione di lenimento e di conforto. Questo  pellegrino e sovrumano spirito visse e morì vittima di  quelle filosofiche dottrine, che nate o piuttosto educate e  cresciute in Francia da per tutto allora signoreggiavano,  avvalorate dalla triplice forza della novità, dell’esempio e  delle apparenze; mostrando col fatto suo che i più alti doni  della mente e l’animo più libero dalla tirannia dell’opinione  non possono sempre salvare un valentuomo dai traviamenti  del suo secolo. Ma all’incontro degli altri sensisti il robusto  ingegno del Leopardi recò nel suo sistema la logica  intrepida, ond’egli aveva il bisogno e il coraggio; strappò  con fiero ardimento quel velo bugiardo, che l’eterodossia  pretende alle sue dottrine, per renderle allettative e  piacenti; ne mostrò nude e ne sciorinò al cospetto  dell’universale le sconsolate conclusioni, e giunse per  ultimo risultamento a maledire la filosofia e la scienza, come  capitali nemiche degli uomini. Prima di lui Davide Hume  avea già messe in luce le ultime deduzioni speculative del  dogma cartesiano: il Leopardi applicò la stessa acutezza e  intrepidità di dialettica alle conseguenze pratiche, e rese,  senza avvedersene, un gran servigio al sapere; perché il  modo più efficace per distrugger l’errore è il porre in  evidenza i corollari, che ne derivano. Le opere del Leopardi  sono animate da una malinconia profonda, da una tranquilla  e logica disperazione, che apparisce al lettore, non come un  morbo del cuore, ma come una necessità dello spirito, e il  sunto di tutto un sistema. La pittura, ch’egli fa delle miserie  umane, è dolorosa, ma utile, perché vera sostanzialmente,  e solo difettosa, in quanto non è accompagnata dalla  speranza; e quando lo scrittore deplora la nullità di ogni  bene creato in particolare,
	E l’infinita vanità del tutto

<note place="foot"><p> <hi rend="italic">Canti</hi>, 28. Napoli, 1835, pag.  133.</p></note>

 egli non fa se non ripetere le  divine parole dell’Ecclesiaste e dell’Imitazione

<note place="foot"><p> Eccl. I, 1. De imit., I, 1.</p></note>

. L’errore  di quel grande infelice consiste nel fermarsi ai fatti presenti  e sensati, e nel volere con essi soli costruire la scienza; quasi  che il fatto contenga in sé stesso la propria dichiarazione, e  possa essere spiegato, senza risalir più alto. Il fatto è muto  per sé medesimo, essendo un mero sensibile, e non può  pure essere pensato, senza l’intelligibile che lo rischiara, e ne  porge la legge, cessando le antinomie, e conciliando le  discordanze, che possono emergere tra i vari fenomeni. La  contrarietà, che corre tra il fatto del dolore e il desiderio  della felicità, i quali son due fenomeni sensati del paro  attuali e presentissimi, vien tolta via dalla ragione, che  appoggiandosi alle notizie ideali, trova la spiegazione di  questa pugna in quel principio universale dello scibile, per  cui tutte le asprezze si raumiliano e le ripugnanze si  accordano. Il qual principio, rivelandoci la teleologia del  creato e l’intreccio dei due cicli, ci mostra nel dolore e  nell’appetito del piacere due mezzi egualmente ordinati alla  finalità materiale e morale del mondo, come strumenti di  conservazione e come forniti di perfezionamento; giacché  l’uomo collocato nel tempo, ma destinato all’eterno, non  può anelarvi, sia che la brama di un’infinita beatitudine non  alberghi nel suo animo, sia che questa sete venga saziata nel  corso della vita terrestre; poiché in ambo i casi il cuore  umano non potrebbe aspirare all’avvenire, e senza uscir dai  cancelli del tempo, troverebbe il suo riposo nella  presente apatia o nell’attual godimento. Oltre che le ragioni  speciali della religione, le tradizioni dei popoli, e la  conferenza dell’ordine colle antinomie dell’universo, ci  fanno eziandio considerare il dolore come un vero morbo,  liberissimo nella sua prima cagione, quindi giusto e sapiente  nell’effetto. Ma la filosofia, che il Leopardi bevve col latte,  non gli permetteva di uscire dai termini sensibili; onde  mosso dalla contraddizione presentanea, che corre fra la  realtà e il desiderio negli ordini di questo mondo, egli  negò che la moralità e quindi l’intelligenza preseggano  alla natura; senza avvedersi ch’egli ammetteva l’ordine  morale nel punto stesso che lo negava, e per non risalire a  un principio superiore lo riputava discordante dall’ordine  sensitivo. Io porto ferma  opinione che questo precoce ingegno, se non fosse stato  costretto da un morbo insanabile e fierissimo a dismetter gli  studi fin dall’entrare della giovinezza, non sarebbe indugiato  a scoprire i vizi cardinali delle dottrine, che allora  regnavano; tanta era la perspicacia e la forza della sua  mente. Con lui rivisse l’estro italogreco in tutta la sua  perfezione; imperocché io non conosco scrittore antico o  moderno di alcuna lingua, che per l’attica squisitezza del  buon gusto e della immaginativa lo superi. Ma l’ingegno  grecolatino venne in lui accompagnato dai difetti di  quell’antica coltura, a cui apparteneva, cioè dalle dottrine  scarse e alterate del paganesimo, inette a edificare  sodamente la scienza. Lo studio dei classici partorì più o  meno lo stesso effetto in una buona parte de’ suoi cultori,  persin dal primo periodo dell’antichità risorta; onde nacque  quella spezie di miscredenza che infettò le lettere nostrali  ancora bambine nella corte del secondo Federigo, e trapela  più o meno velata in parecchi de’ nostri prosatori e poeti,  finché si mostrò quasi alla scoperta nel Pomponazzi,  nell’Ariosto, nel Machiavelli e nel Bruno, per non parlare di  altri scrittori meno illustri. Il che non si dee già attribuire  allo studio degli antichi in sé stesso, necessario, non che  utile, alla civiltà moderna; ma bensì al difetto di quella  instituzione filosofica e cristiana, che dee accompagnarlo e  correggerlo, per cessarne ogni pericolo e renderlo  profittevole, non solo alla significazione del pensiero, ma  eziandio alla sua sostanza. Nel Leopardi poi alle impressioni  dell’antico paganesimo si aggiunsero quelle del nuovo, che  allora signoreggiavano: la più generosa pianta del suolo  italico fu avvelenata dai gallici influssi. Simbolo eloquente  d’Italia in quei tempi infelicissimi; quando delusa e straziata  in mille guise, e compresa da ineffabili angosce, non poteva  riposarsi nemmeno nella speranza, perché i suoi tiranni  l’avevano avvezza a schernire quelle credenze, che  l’inspirano ed alimentano, invece d’invocarle nei propri  dolori. Singolar cosa! Dall’Alfieri al Leopardi gli  spiriti più liberi, più indomiti, più italiani, più  avversi al giogo e al genio francese, sentirono  francescamente intorno a quelle cose, che per la loro  nobiltà ed importanza occupano la cima dell’ingegno  umano. Se non che il primo di questi grandi parve ricredersi  nell’età matura delle preoccupazioni, che aveano sedotta la  sua giovinezza; laddove l’ultimo, men fortunato, fu vittima  del proprio inganno, e dopo, avere errato dolorosamente di  villa in villa, solo, infermo, privo di ogni conforto, salvo  quello dell’amicizia, ma buono, innocente, generoso,  magnanimo, e con un cuore non complice degli errori  dell’intelletto, morì esule, si può dire, nel seno della sua  patria. Io spero che il doloroso ciclo della eterodossia  italiana sia terminato col Leopardi negli ordini del pensiero,  come finì col Buonaparte in quelli dell’azione; il quale,  naturalmente religioso, ebbe tuttavia il Cristianesimo per un  trovato della politica, come il primo virtuosissimo d’animo e  di costumi, fu non dimeno condotto dal suo sistema a riputar  la virtù per una chimera dell’immaginativa

<note place="foot"><p>Pochi uomini resero alla virtù un culto così caldo,  sincero, profondo, ed ebbero un intuito di essa così vivo  come il Leopardi, malgrado gli errori suoi. Fra i molti luoghi  delle sue opere, che esprimono l’alta bontà del suo animo,  ne eleggerò un solo, che mi pare il più singolare, poiché  si tratta di un topo morto valorosamente in battaglia. Dopo  di aver descritto il fato eroico di Rubatocchi, il poeta  esclama:</p>
<lg>
<l>“Bella virtù qualor di te s’avvede,</l>
<l>Come per lieto avvenimento esulta</l>
<l>Lo spirito mio: né da sprezzar ti crede</l>
<l>Se in topi anche sii tu nutrita e culta.</l>
<l>Alla bellezza tua ch’ogni altra eccede,</l>
<l>O nota e chiara, o ti ritrovi occulta,</l>
<l>Sempre si prostra: e non pur vera e salda,</l>
<l>Ma imaginata ancor, di te si scalda.</l>
</lg>
<lg>
<l>Ahi, ma dove sei tu? Sognata o finta</l>
<l>Sempre? Vera nessun giammai ti vide?</l>
<l>O fosti coi topi a un tempo estinta,</l>
<l>Né più fra noi la tua beltà sorride?</l>
<l>Ahi, se d’allor non fosti invan dipinta,</l>
<l>Né con Teseo peristi o con Alcide,</l>
<l>Certo d’allora in qua fu ciascun giorno</l>
<l>Più raro il tuo sorriso e meno adorno”.</l>
</lg>
<p><hi rend="italic">Paralip.</hi>, V, 47-48.</p></note>.

	Come mai quel divino ingegno del Leopardi non si  avvide che l’apprensione dell’ordine morale è infinitamente  più efficace, vigorosa, irrepugnabile, che quella dell’ordine  sensibile e del materiale universo? Che se altri, dietro la  scorta del senso, ammette l’esistenza dei corpi, dee molto  maggiormente dietro la guida della ragione riconoscere  quella della virtù? Che il sistema dell’idealista è cento  volte meno assurdo dell’immoralismo? E chi meglio sentiva  questa differenza di un uomo, che anteponeva sinceramente  un atto virtuoso alle più splendide bellezze e delizie di  natura? Se la realtà di un oggetto è proporzionata alla  vivacità della sua intrinseca evidenza, e alla forza  dell’impressione, che produce sul nostro spirito, qual è la  cosa che sia più effettiva del bene morale, di un’azione  virtuosa, nobile, magnanima, eroica? E pure il Leopardi, che  non dubitava della realtà del caldo e del freddo, di un  sassolino, di un insetto, considerava la virtù e la  Provvidenza, come una chimera dell’immaginazione. E  perché? Perché la virtù non è felice sulla terra, e la  Provvidenza permette all’arbitrio umano di turbarne il regno  quaggiù. Ma non è appunto nella difficoltà, nel dolor  della pugna, e nella dilazione del premio, che consiste la  grandezza della virtù? Il Leopardi ritorce contro l’ordine  morale ciò che ne fa l’essenza. Egli misura la realtà di un  ordine, che si affaccia allo spirito, come assoluto ed eterno,  perché l’uomo ha la potestà di prevaricarlo, durante uno  spazio di vita più corto di un secolo, e perché questa  potenza temporaria è appunto una condizione richiesta a tal  ordine. Tali sono le contraddizioni, a cui giungono  gl’intelletti più prelibati, quando muovono da un falso  principio.
	<note place="foot"><p>Il predominio del senso sull’animo dell’uomo è l’unica  causa, per cui questi è innato ad antiporre le impressioni  sensibili alle apprensioni ideali. Singolar cosa il filosofo  sensista, che crede col suo ingegno di toccar le stelle, è  schiavo della preoccupazione più grossolana e volgare;  imperocché, spremute le ragioni, per cui egli nega l’ordine  morale e la Providenza, esse riduconsi a dire, che Dio e la  virtù non sono, perché non si possono vedere cogli occhi  del corpo. Il suo ragionamento è simile a quello del cieco  di natività, che nega l’esistenza dei colori; il che però non  accade, se al vizio della pupilla non si aggiunge quelli  dell’intelletto. L’intuito ideale, non potendo penetrare  quaggiù l’essenza intima delle cose, non può certo  appagare le brame dell’intelletto; ma questa impotenza dee  nutrire il desiderio, e non partorire il dubbio. L’anima  viatrice dee aspirare alla visione dell’essenza increata, come  la cieca di nascita, che brama di fruire cogli occhi l’oggetto  più caro al suo cuore e delicatezza presso uno scrittore  nostro coetaneo, che aggiunge l’ingegno poetico a una grazia  e delicatezza presso uno scrittore nostro coetaneo, che  aggiunge l’ingegno poetico a una nota e rara maestria  nell’arte divina della musica.</p></note>

.<note place="foot"><p> Ferranti, <hi rend="italic">Nuovi frammenti.</hi> Brusselle Meline, Cans et  C., 1842, pag. 137, 138, 139.  .</p></note>

.Quando una dottrina è giunta a partorir  tali frutti, si può tenere per morta, senza rimedio;  imperocché gli uomini, mossi da quell’istinto di  conservazione che annida in ciascuno individuo e nella  società umana, e inorriditi all’ultimo esito speculativo e  pratico di una opinione tenuta dianzi per vera, si rifanno ad  esaminare i principii, con animo imparziale e libero da ogni  preoccupazione in loro favore, e ne scuoprono la falsità  intrinseca. Il sistema, onde Davide Hume trasse nel giro  della speculazione un nullismo e uno scetticismo assoluto, e  da cui Napoleone e il Leopardi derivarono negli ordini della  vita operativa la politica della forza e la morale della  disperazione, ebbe per primi autori Lutero e Cartesio, e si  fonda su pronunziati così frivoli e ripugnanti, che non  possono essere fatti buoni, se non da chi alla cieca gli  abbraccia. Per tal modo la Providenza permette gli errori di  alcuni sommi ingegni, come le calamità e le ruine di stati  fiorentissimi, per richiamare gli uomini ai veri principii, far  loro toccare con mano nella perversità degli effetti il vizio  delle cagioni, e ricondurli a quella beata concordia della  civiltà e della religione, dell’umana e della divina sapienza,  che è il sovrano principio della quiete e felicità loro.</p>
<p>	Io mi sono ingegnato nel presente discorso di accennare i  modi più opportuni per ristabilire questa concordia fra i  miei compatrioti. E perciò, riepilogando le cose dette, e  riducendo in uno le fila sparse del mio ragionamento, dico  che la salute d’Italia dipende dall’unione di tutti i  componenti della civiltà nostra; la quale si può ridurre a  tre capi, cioè alle cose, alle persone e alle dottrine. La  divisione regnò finora su questi tre articoli e fu causa di  ogni nostra sventura; e non vi si poté rimediare, perché  tutte le medicine adoperate, essendo negative, lasciarono  intatto il male, o lo accrebbero ed avvalorarono,  invece di guarirlo. Il che nacque dal voler procedere  col metodo esclusivo, in cambio del conciliativo, intendendo  a distruggere in ciascuna dualità occorrente l’uno dei due  membri contrapposti e pugnanti, in grazia dell’altro, invece  di comporli insieme nella perfezione del mezzo coll’aiuto di  un principio armonico, più eccelso e comprensivo di  entrambi. Così, riguardo alle cose, la libertà e il  principato, il moto e la quiete delle instituzioni, la Chiesa e  lo stato, la civiltà e la religione, furono spesso a conflitto; e  i più di quelli, che avvocavano una di queste cause,  contrastavano all’altra, quasi che ciascuna di tutte, e tutte di  ciascuna non bisognassero. Fra gli uomini il dissidio fu  ancor più grande, perché più intimamente congiunto  colle loro passioni; onde lasciando stare le dissenzioni varie  e continue fra gl’individui, le famiglie, i municipii, le  province, gli stati e i loro rettori, ogni classe della società  fu in guerra coll’altra; cioè i principi coi sudditi, i nobili  coi borghesi, i letterati coi militi e coi trafficanti, i laici coi  chierici, i preti coi frati, e via discorrendo per tutte le  diramazioni secondarie di questi ordini. A tal pugna civile e  universale degli uomini e delle cose loro, le cupidità ingenite  del cuore umano conferirono certo non poco; tuttavia io non  credo che sarebbero prevalute come fecero, e avrebbero  condotta l’Italia a quello stato, in cui si trova, se non ci si  fosse aggiunta la discrepanza delle dottrine. La quale di sua  natura contiene il principio degli altri scismi; giacché  l’azione procede dal pensiero, e ad esso appartiene, prima di  prorompere e di estrinsecarsi. La principal cagione  dell’italiana scissura consiste adunque nella discordia  degl’intelletti; per cui le divine scienze tenzonano colle  umane, le filosofiche colle matematiche e colle fisiche, le  lettere amene colle austere discipline, la cognizione dei fatti  con quella delle idee, e sovente in una sola specie di studi  un ramo di essa e un sistema sono a lite cogli altri rami e  cogli altri sistemi. Uomini dotati di buon giudizio e di  ottime intenzioni tentarono talvolta di comporre alcune di  queste differenze; ma non ci riuscirono con tutta la buona  volontà loro; il che avvenne per due cagioni principali.  L’una delle quali si è, che vollero procedere per via di un  eclettismo volgare, operando sugli elementi discordi, senza  penetrare nella loro essenza e salire a un principio  sovrastante, che li comprenda e li signoreggi. L’altra, che  recando tropp’oltre l’amor della pace, vollero, se così posso  esprimermi, pacificare la stessa guerra, conservando nelle  varie opinioni ciò che le rende fra loro dissonanti, e  contrarie, e mantenendo quindi il fomite della disunione  nell’ atto stesso che si proponevano di estirparlo. Havvi  infatti in ogni dottrina imperfetta un principio di esclusione  assoluta verso le altre dottrine diverse e contrarie: facendo  sparagno del quale, torna impossibile ogni accordo; onde  bisogna reciderlo senza misericordia, e imitare il chirurgo,  che risparmia con grande studio le parti integre e profittevoli  del corpo infermo, ma adopera senza pietà il  gammautte nei tumori e nelle nascenze. Né pertanto altri  tema di mancare all’ufficio di conciliatore; imperocché la  parte delle opinioni, che si dee troncare, non è positiva, ma  negativa, e la falsità, come il male, riducendosi a un mero  nulla, causa solo qualche effetto, in quanto al vero ed al  bene si attraversa. La tolleranza verso gli abusi delle  instituzioni e gli errori delle dottrine è la sola biasimevole,  perché riesce intollerantissima verso ciò che vi ha di  buono e di sodo nelle une e nelle altre. Ben s’intende che io  voglio parlare di tolleranza intellettuale, e non civile. Io mi  sono studiato di causare questi due inconvenienti  dell’eclettismo superficiale e della tolleranza biasimevole,  rannodando da una parte tutte le cognizioni ad un principio  unico, assoluto, enciclopedico, universale come il mondo,  immenso come il suo fattore, e discendendo da esso alle  varie parti di tutto lo scibile; e ripudiando dall’altra parte  tutti i sistemi negativi, quali sono il psicologismo, il  sensismo, il panteismo, il razionalismo e simili, che  costituiscono l’eterodossia dell’età moderna e di ogni  tempo. Il che io noto espressamente per rispondere a certi  benevoli, ai quali parve che io combattessi con troppo calore  alcuni sistemi di filosofia coetanei; quando egli è chiaro  che io ripudiai solamente la parte negativa di tali sistemi, e  credetti di doverlo fare con tanto più di vigore, quanto che  essi sono l’unico ostacolo alla concordia comune.  Imperocché, (posso dirlo risolutamente e senza paura dei  contraddittori), la dottrina che professo non esclude il  menomo elemento positivo, qualunque siasi la specie di  oggetti, che si consideri, ed è solo infesta alle negazioni ed  al nulla. Applicando poscia questa larghezza e imparzialità  speculativa alla pratica nella doppia sfera delle cose e degli  uomini, mi parve di poter affermare non esservi in Italia  instituzione,che non sia buona nella radice, e non possa giovare, quando gli abusi e i trascorsi se ne correggano. Perciò la dottrina esposta nel presente libro, per quanto gravi e copiosi ne siano i difetti), mi pare avere dalla maggior parte, di quelle che corrono questo vantaggio, che nella speculazione essa non rifiuta alcuna idea positiva, e nella pratica non rigetta verun fatto  vivo e reale; onde, senza aspirare a rifar di pianta la società  e l’enciclopedia, il reale e lo scibile, come oggi si costuma  da molti, essa si contenta di purgare i dati ideali e effettivi  dai difetti umani, che gli accompagnano, e di rannodarli  insieme con un principio comune. Quella gran testa del  Buonaparte è forse l’unica nell’età moderna, che abbia  concepita la necessità di tentar l’unione, o com’egli diceva,  la fusione di tutti gli elementi speculativi e reali della  società europea; ma l’uomo  sommo, non che riuscirvi, trovò nel suo conato  l’ultima rovina, perché volle dare per centro a tutte le cose  il suo egoismo, e scambiò con troppo enorme sbaglio, la  propria persona coll’assoluto. Ora ciò che Napoleone volle,  ma non seppe fare, in ordine all’Europa, gl’Italiani possono  effettuarlo, volendo, riguardo al proprio paese, giacché  l’unità, che dee por fine allo scompiglio delle cose, degli  affetti e dei pensieri, vive e risplende fra loro. Ed è appunto  alla grande opera di questa fusione italiana, che io consacro  questo libro e gli altri miei piccoli studi. E siccome  l’armonia delle cose e degli uomini deriva da quella dei  pensieri, io mi sono adoperato per introdurre nelle dottrine  quella varietà e quel concento, che mi par di ravvisare nei  letterati e nei sapienti della mia patria. E confesso che l’idea  del presente discorso mi fu in parte suggerita dalla  unanimità di menti e di cuori, che rifulse da parecchi anni  in qua in quelle assemblee, e direi quasi diete letterarie,  nelle quali si vide raccolto il senno della nazione. Vivo  specchio della universalità e potenza dell’ingegno italico;  perché, se questo appena uscito da una procella di  vent’anni e da un cumulo di calamità, che sarebbero bastate  a più di un secolo, non che essere abbattuto, si mostra  nondimeno così ricco di brio e di vita, che prodigi non se  ne potrebbono aspettare, quando ai doni e privilegi naturali  arridesse la fortuna? Imperocché, ragguagliata ogni  circostanza, e bilanciati sovrattutto gli ostacoli, che la  prostrazione degli spiriti nazionali nei molti attraversa al  culto dell’ingegno nei pochi, non v’ha forse nazione gentile,  che ci pareggi, non che ci superi, per la copia e bontà di  coloro che attendono alle lettere e alle dottrine. Si vorrebbe bensì vedere ampliato, non tanto il numero degli studiosi, quanto il giro degli studi italici; i  quali nelle discipline naturali, e in quelle che alle ragioni  civili s’attengono, furono sinora troppo digiuni di filosofia,  non dico già presso tutti, ma presso la maggior parte di  coloro che ci danno opera. Ora la ricerca dei fatti,  non rischiarata, né aggrandita dalle deduzioni e dalle  induzioni raziocinali, è piuttosto una descrizion di  fenomeni e una storia, che una scienza. I dotti italiani  dovrebbero pigliar dai Tedeschi, non già la filosofia, ma  l’uso di filosofare, che è il condimento, lo spirito e il seme  fecondativo di ogni altra dottrina, e fu quasi nei  tempi addietro un privilegio della penisola, rinnovando ed  ampliando l’antico connubio pitagorico della filosofia colle  altre cognizioni, e facendo per modo che tutti gl’ingegni  culti d’Italia siano insieme confederati da una sola sapienza  speculativa, come il sono da una sola fede e da una sola  favella, acciò si verifichi eziandio nelle altre parti l’antico  sogno dell’unità italiana.</p>
<p>	Quando i sogni possono alleviare, almeno per qualche  istante, il doloroso senso delle comuni miserie, e aprir  l’animo stanco a liete e generose speranze, non credo che sia  illecito il sognare. Non mi sembra né anche troppo  temerario o affatto ridicolo l’intrattenersi alquanto su tali  immaginazioni, allorché sono di tal natura, che a metterle  in atto non si ricercano condizioni impossibili o  straordinarie, ma solo un po’ di concordia fra i principi ed  i popoli. Tale mi par la chimera, (se altri vuole così  chiamarla), che ho descritta in questo mio discorso oramai  giunto al suo termine. Cedendo a questa soave illusione,  come i nostri antichi Pitagorici, e Platone lor successore ed  erede, io mi son figurata l’Italia, non già qual è, ma qual  dovrebbe essere, e qual potrebbe divenire, non solo senza  scossa violenta e senza miracolo, ma naturalmente e con  somma agevolezza, quando bene si educassero i germi  salutiferi in essa racchiusi. E mi avvenne d’intrinsecarmi per  modo in questa fantasia gioconda, che osai  quasi sperare che un giorno ella sia per verificarsi; e anche  ora, considerandola con animo riposato non so affatto  divezzare l’animo mio dalle dolcezze di tale speranza. Se ad  altri pare che io erri, niuno certo, sarà tanto crudele da  voler togliermi, o tanto rigido da voler vietarmi una fiducia  così innocente. E qual più bello spettacolo può  affacciarsi alla mente di un Italiano, che la sua patria una,  forte, potente, devota a Dio, concorde e tranquilla in sé  medesima, rispettata e ammirata dai popoli? Quale avvenire  si può immaginar più beato? Qual felicità più  desiderabile? Se per creare questa formosa Italia, fosse  d’uopo esautorarne i suoi presenti e legittimi possessori, o  ricorrere al tristo partito delle rivoluzioni, o al tristissimo e  vergognosissimo spediente dei soccorsi stranieri, la bontà  dell’effetto non potrebbe giustificare l’iniquità dei mezzi, e  la considerazione di questi basterebbe a contaminare ed  avvelenare il conseguimento del fine. Ma niuna di queste  idee torbide, niuna di queste speranze colpevoli contrista il  mio dolce sogno. Io m’immagino la mia bella patria una di  lingua, di lettere, di religione, di genio nazionale, di  pensiero scientifico, di costume cittadino, di accordo  pubblico e privato fra i vari stati ed abitanti, che la  compongono. Me la immagino poderosa ed unanime per  un’alleanza stabile e perpetua de’ suoi vari principi, la  quale, accrescendo le forze di ciascuno di essi col  concorso di quelle di tutti, farà dei loro eserciti una  sola milizia italiana, assicurerà le soglie della penisola  contro gl’impeti forestieri e mediante un naviglio comune ci  renderà formidabili eziandio sulle acque e partecipi cogli  altri popoli nocchieri al dominio dell’oceano. Io mi  rappresento la festa e la maraviglia del mare, quando una  flotta italiana solcherà di nuovo le onde mediterranee, e i  mobili campi del pelago, usurpati da tanti secoli,  ritorneranno sotto l’imperio di quella forte e generosa  schiatta, che ne tolse o loro diede il suo nome. Veggo in  questa futura Italia risorgente fissi gli occhi di Europa e del  mondo; veggo le altre nazioni prima attonite e poi ligie e  devote, ricevere da lei per un moto spontaneo i principii del  vero, la forma del bello, l’esempio e la norma del bene  operare e del sentire altamente. Veggo i rettori de’ suoi  vari stati e tutti gli ordini dei cittadini, animati da un solo  spirito, concorrere fraternamente per diversi modi alla  felicità della patria, e gareggiare fra loro per accrescerla,  per renderla stabile e perpetua. Veggo i nobili ed i ricchi  dignitosamente affabili, cortesi, manierosi, modesti, pii,  caritatevoli, non apprezzare i privilegi del loro grado, se non  in quanto agevolano l’acquisto di quelli dell’ingegno e  dell’animo, porgendo loro più ampie e frequenti occasioni  di esercitare ogni virtù privata e civile, di beneficare i  minori, di attendere al culto e al patrocinio efficace delle  buone arti, del sapere e delle lettere. Veggo i chierici  secolari e regolari pareggiar co’ laici di amore pei nobili  studi, eziandio profani, e di zelo pel pubblico bene;  consigliare, favorire, promuovere i progressi ragionevoli e  fondati, con quella riserva e moderazione che si addice alla  santità del loro ministerio, abbellire colla decorosa  piacevolezza dei modi la severità dei costumi illibati;  fuggire persino l’ombra della intolleranza, dell’avarizia, della  simulazione, delle cupidità mondane, delle brighe  secolaresche, di tutto ciò che sa di gretto, di angusto, di  vile, di meschino, rivolgersi per gli ospizi di carità e di  beneficenza, per gli alberghi della dottrina, frequentare gli  spedali, le carceri, i tuguri poveri, non meno che le scuole, i  musei, le biblioteche, le radunate dei sapienti, e coltivare  insomma con pari ardore ed assennatezza tutto ciò che  ammaestra, nobilita, adorna, consola, e migliora in qualche  modo l’umana vita. Veggo i cultori delle arti meccaniche e  gli uomini dediti alle industrie ed ai traffichi non pensare  solamente al loro proprio utile e a quello della loro famiglia;  preferire quelle opere ed imprese, che tornano anche a  profitto e a splendore del loro comune natio; e non  immergersi talmente nelle faccende, che trascurino di  coltivare il proprio animo ed ingegno, avvezzandolo a  gustare i nobili piaceri della religione, della virtù e della  gloria. Veggo tutti gli ordini de’ laici ossequenti alle leggi  e alla religione, riverenti con libero animo e senza genio  servile al principato e al sacerdozio, e quanto alieni  dall’approvare gli abusi delle cose e i difetti degli  uomini, tanto lontani dal confonderli colle instituzioni.  Veggo i giovani timidi e modesti senza pusillanimità,  verecondi senza affettatura, costanti senza pervicacia,  confidenti senza presunzione, ritirati senza salvatichezza,  solleciti di rinnovare in se stessi i costumi degli antichi avi  piuttosto che quelli dei propri padri; attendere  indefessamente agli studi, fuggir l’ozio, la dissolutezza, i  vani spettacoli, i donneschi trastulli, le frivole brigate, i  civici tumulti; compiacersi della natura e della solitudine;  avvezzarsi, non chiaccherando, ma imparando e meditando,  a potere un giorno utilmente operare; indurire, esercitare e  non accarezzare il corpo, per renderlo ubbidiente all’anima,  forte agli assalti, tollerante alle privazioni e indomito ai  travagli; volgersi la fatica in piacere, mediante la  consuetudine; acquistare in tutto la signoria di sé  medesimi, come la condizione più necessaria a far cose  grandi in qualunque genere, ed essere in somma, non di  nome, ma in effetto, le speranze della patria. Veggo gli  scrittori consci del grave e sublime ministerio loro concesso  dal cielo; non far delle lettere uno strumento di lucro, di  ambizione, di potenza a proprio vantaggio, ma di virtù, di  coltura, di religione a pro dell’universale; non dividere e  troncare le varie discipline, ma compierle, armonizzarle e  amicarle colle credenze, mettendo in opera il bello per  insinuare negli animi e rendere loro accetto e credibile il  vero. Veggo i principi essere gli amici, i benefattori, i padri  dei loro popoli; non comportare ai cattivi chierici i loro  disordini, non ai cattivi nobili le loro insolenze; mantenere  inesorabilmente l’egualità di tutti i cittadini sotto la legge;  impiegare l’ampia loro fortuna, non in delizie private, ma in  opere di utilità pubblica e degne per l’importanza loro della  regia magnificenza. Li veggo intenti con paterna  sollecitudine e con affetto speciale a educare, migliorare,  felicitare al possibile la povera e meschina plebe; perché è  cosa brutta, orrenda, pagana, degna di perpetua infamia in  questo mondo e di eterno supplicio nell’altro, che i regnanti,  rovesciando la morale di Cristo, levino al cielo i superbi  figliuoli del secolo, per cui fu creato l’inferno, e trascurino  gli umili e i tapini, che sono gli eletti di Dio e l’oggetto più  caro delle sue compiacenze. E per effettuare tutti questi beni  nel presente e assicurarli nell’avvenire, io veggo i rettori  d’Italia por mano a quelle riforme civili, che son consentite  dalla prudenza e ragion di stato, e conformi ai voti discreti  della parte più sana della nazione. Veggo protette, onorate,  prosperanti l’agricoltura, le industrie, le imprese  commerciali, le arti meccaniche, le arti nobili, le lettere, le  scienze; veggo l’educazione e l’instruzione pubblica in fiore,  e la libertà individuale di ogni cittadino così inviolabile e  sicura sotto l’egida del principato, come sarebbe nelle  migliori repubbliche. Veggo in fine la religione posta in  cima di ogni cosa umana; e i principi, i popoli  gareggiar fra loro di riverenza e di amore verso il romano  pontefice, riconoscendolo e adorandolo, non solo come  successore di Pietro, vicario di Cristo e capo della Chiesa  universale, ma come doge e gonfaloniere della  confederazione italiana, arbitro paterno e pacificatore di  Europa, istitutore e incivilitore del mondo, padre spirituale  del genere umano, erede ed ampliatore naturale e pacifico  della grandezza latina. E quindi mi rappresento assembrata  a’ suoi piedi e benedetta dalla sua destra moderatrice la  dieta d’Italia e del mondo; e m’immagino rediviva in questo  doppio e magnifico concilio, assiso sulle ruine dell’antica  Roma, quella curia veneranda, che girava le sorti delle  nazioni, e in cui il discepolo di Demostene ravvisava, non  una congrega di cittadini,ma un  consesso di principi. Così mi par di vedere il ben pubblico  finalmente d’accordo col privato, e la felicità d’Italia  composta con quella degli altri popoli, sotto il patrocinio di  un supremo ed unico conciliatore; e quindi spento con  questa beata concordia ogni seme di guerre, di sommosse, di  rivoluzioni. Laonde io mi rincoro pensando che la nostra  povera patria, devastata tante volte dai barbari e lacerata  da’suoi propri figliuoli, sarà libera da questi due flagelli,  e poserà, prosperando, in dignitosa pace. Non vi sarà più  pericolo che un ipocrita od insolente straniero la vinca con  insidiose armi, la seduca, l’aggiri con bugiarde promesse e  con perfide incitazioni, per disertarla colle sue forze  medesime e metterla al giogo; tanto che ella non vedrà  più le sue terre rosseggiare di cittadino sangue, né i suoi  imprevidi e generosi figli strozzati dai capestri, bersagliati  con le palle, trucidati dalle mannaie, o esulanti miseramente  in estranie contrade. Che se pur toccherà qualche volta ai  nostri nipoti di piangere, le loro lacrime non saranno inutili,  e verranno alleviate dalla carità patria e dalla speranza;  perché essi sapranno di avere a combattere solamente coi  barbari, e a ricevere, occorrendo, la morte dalla spada  nemica, non da un ferro parricida. Questa certezza renderà  dolci le più amare separazioni, quando al grido di guerra  correranno i prodi sul campo; e spargerà di soave conforto  gli amplessi dei vecchi padri e delle madri, e i baci delle  tenere spose e l’ultimo addio dei fratelli. E i morenti  potranno beare il supremo loro sguardo nel cielo sereno  della patria, o quando ciò sia negato, consolarsi almeno  pensando, che le stanche loro ossa avranno il compianto dei  cittadini, dei congiunti, degli amici, e non giaceranno  dimentiche, né illacrimate in terra forestiera.</p>
</div2>

</div1>
</body>
</text>
</TEI.2>
