<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Eva moderna</title>
      <author>Scipio Sighele</author>
    </titleStmt>
    <extent>321 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001530</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Eva moderna</title>
        <title type="part">cap.</title>
        <author>Sighele, Scipio</author>
        <publisher>F.lli Treves</publisher>
        <pubPlace>Milano</pubPlace>
        <date>1910</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-07-26T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-07-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1 type="epistola" n="Dedica">
<opener><salute>A MIA SORELLA 
EMMA CASTELLINI SIGHELE.</salute></opener>
<p>Questa, ch'io ti offro, è la frammentaria relazione di un 
vagabondaggio intellettuale attraverso un territorio psicologico 
molto studiato e sempre poco conosciuto.</p>
<p>Tu sai che la parte migliore di me è in quei libri coi quali 
ho voluto servire la scienza in cui credo, è in quella 
propaganda patriottica con la quale ho voluto difendere la mia 
terra irredenta che amo. Al di fuori di questa fede e di questo 
amore, io guardo il mondo con la tranquilla serenità di un 
modesto studioso che non ambisce dir cose nuove, ma desidera 
soltanto osservare. Queste mie pagine sono il frutto di 
un'osservazione obbiettiva: raccolgono, commentano, criticano 
quello che gli altri hanno detto: sono ricami intessuti coll'ago 
dell'improvvisazione su un tema che oggi interessa: sono brevi 
fuochi d'artificio con cui ho tentato illuminare fugacemente 
una questione molto complessa e molto confusa.</p>
<p>Pure, in queste pagine è un sentimento che le rende 
forse non indegne di essere dedicate a te. Il libro 
è in alcune parti ardito, ma il suo scopo è profondamente 
morale. Tu vi troverai, a volte, un'eccessiva semplicità, a volte 
un po' d'ironia. L'una e l'altra non sono che la paura di dar 
troppa importanza al mio pensiero. Ma tu vi troverai, 
anche, la convinzione sincera che il maggiore e migliore ideale 
della donna si realizza nella sua missione di madre. Per me è 
vangelo la parola di Nietzsche: <quote>la donna è un enigma la cui 
soluzione si chiama maternità</quote>. E per questo a te - che della 
missione di madre hai inteso modernamente tutti i doveri e 
godi oggi meritamente tutti gli orgogli - per questo a te ho 
voluto dedicare il mio libro, come un atto di riconoscenza 
d'affetto e d'ammirazione.</p>
<closer><signed>S. S.</signed>
<dateline>Firenze, marzo 1910.</dateline></closer></div1>
</front>
<body>
<div1 type="capitolo"><head>IL PROBLEMA DELL'AMORE.</head>
<epigraph><p lang="fra">Je ne propose rien, je ne suppose rien, j'expose.</p>
<p><bibl><author>PAUL ELTZBACHER</author></bibl>.</p></epigraph>
<div2 type="paragrafo"><head>Una sola morale per i due sessi.</head>
<epigraph><p lang="fra">- "On peut prédire à coup sûr que la morale de 
demain sera ce que seront les convictions de demain 
relativement à l'importance, à la nature, à la signification des 
rapports sexuels." -</p>
<p><bibl><author>GABRIEL TARDE</author></bibl>.</p></epigraph>
<p>Un destino ironico vuole che i grandi uomini creino dei 
discepoli piuttosto per esagerare e deformare le loro idee 
paradossali anziché per seguire e diffondere ciò che vi è di 
umanamente bello e nobile nelle loro teorie.</p>
<p>Tolstoi che è insuperabile artista e mediocre filosofo, ha 
visto sorgere troppi seguaci della sua filosofia e troppo pochi 
imitatori della sua arte. E delle sue dottrine filosofiche, che 
risentono tutte l'assolutismo del solitario e peccano tutte per 
l'inapplicabilità d'una psicologia d'eccezione, quella che ha 
avuto, anni or sono, più largo onore di discussione e anche il 
successo di un assentimento verbale, è stata la teoria 
dell'amore. Una teoria negativa, che si è diffusa nel mondo per 
mezzo di quel delizioso racconto inverosimile che è la 
<title>Sonata a Kreutzer</title>. Per Tolstoi l'amore nella sua 
significazione fisiologica di atto che obbedisce all'istinto è 
vizio e lussuria; e da perfetto asceta egli sacrifica volentieri la 
perpetuità della specie a questa perpetuità del male.</p>
<p>L'intelligenza ottusa degli uomini normali credeva 
ingenuamente che il consiglio di Tolstoi non sarebbe stato 
accolto. A rigore di logica, non si poteva ammettere che 
l'ideale dell'umanità consistesse nella negazione dell'amore e 
quindi nella soppressione dell'umanità. Ma la logica non è 
forse che un'opinione.... come l'aritmetica, e a combattere 
contro di essa pullularono i discepoli tolstoiani. L'inno alla 
castità fu cantato su tutti i toni da un coro di imitatori; e non 
soltanto l'inno alla castità relativa come vuole la morale 
cristiana, ma l'inno alla castità assoluta come pretende il gran 
sacerdote di Jasnaja Poljana.</p>
<p>Nell'ultimo capitolo della <title lang="fra">Femme inquiète</title> di Jules 
Bois si legge questa pagina ove è simbolizzata la "coppia 
futura" la coppia platonica che rispecchia il divino ma inutile 
amore secondo lo sterile vangelo di Tolstoi: - "... Il secolo 
stava per finire. Noi eravamo diventati i discepoli di Isaja che 
era il Messia della religione suprema. Un giorno il 
maestro mi disse: - Io ho molto amato, ma i miei amori mi 
avevano lasciato un senso di disgusto.... Finalmente incontrai 
colei che doveva decidere del mio destino e mutare la mia 
esistenza. Ella era vergine. Io ero sorpreso del rispetto che mi 
ispirava. Una sera tuttavia ho creduto che la mia passione 
sarebbe stata più forte del mio rispetto. Ed ella che mi vedeva 
pallido e tremante e mi comprendeva, appoggiandomi la testa 
sulla spalla mi disse: - Voi me lo avete confessato: le coppe 
ove avete bevuto non vi hanno mai soddisfatto: perché 
ricominciare un'esperienza vana? fra qualche istante voi non 
avrete più ideali ma soltanto un'amante di più. <hi rend="italic">Noi abbiamo 
un gesto più splendido a compiere sulla terra</hi>. - Ed io la ho 
ascoltata, soggiunse Isaja, ed ora dopo molti anni sento che 
essa mi guidò sulla via perfetta.</p>
<p>Le parole del maestro, malgrado la rivolta della carne, mi 
parvero la verità, ed io compresi che non valeva la pena di 
vivere se non si sorpassava la vita".</p>
<p>Il <hi rend="italic">gesto splendido</hi> che Isaja e la vergine avevano da 
compiere sulla terra e che hanno compiuto, era di rimanere 
amici anziché diventare amanti: e a questo <hi rend="italic">gesto 
splendido</hi> Jules Bois concede la sua incondizionata 
ammirazione.</p>
<p>Ma crede veramente Jules Bois a quello che scrive, o la 
sua non è che un'ammirazione.... letteraria, subito sconfessata 
appena egli è costretto a rispondere alla facile obbiezione che 
la sua teoria, anziché elevare l'amore, lo annulla e sopprime 
l'umanità?</p>
<p>Un giorno egli mi scriveva: - "Voi vi siete un poco 
sorpreso di vedermi celebrare la castità assoluta. Io credo 
veramente che vi sia una castità superiore, completa, tanto per 
l'uomo che per la donna, ma mi guarderei bene dall'indicarla 
come esempio alle moltitudini. È un'idea personale che io non 
mi permetterei di imporre a nessuno. Io predico soltanto la 
castità relativa. Ma il profeta, colui che, sacerdote d'una 
religione, trova le verità geniali per mezzo delle quali il mondo 
di secolo in secolo è esaltato e trasfigurato, colui deve secondo 
me essere sempre casto. Gesù e Buddha vissero nella purità 
assoluta. Giovanna d'Arco non ebbe le sue visioni che perché il 
suo cuore e il suo corpo restarono intatti. Sono delle eccezioni 
così rare e così venerabili che la loro imitazione non mi sembra 
pericolosa, sopratutto presso di noi che dobbiamo temere 
l'eccesso opposto. Amiamo e riveriamo questi genii 
incomparabili. I fanali delle strade non ci bastano: noi abbiamo 
bisogno anche di guardare le stelle".</p>
<p>Interpretata e modificata così, la dottrina della castità 
comincia ad apparir meno assurda: dalle nebbie del misticismo 
si scende sul terreno pratico della realtà, e si confessa che il 
precetto assoluto è messo innanzi soltanto perché abbia delle 
applicazioni relative. Non altrimenti la nostra psicologia 
dell'educazione crede di dover porre innanzi ai giovani gli 
esempii di virtù rare ed eroiche perché essi, imitandole da 
lontano, sappiano diventare, se non degli eroi, almeno dei 
galantuomini. Si domanda mille per esser certi di ottener cento. 
È la tattica di tutti i propagandisti.</p>
<p>E si ritorna così, senza saperlo o senza volerlo confessare, 
alla dottrina cristiana, la quale pur riconoscendo la verginità 
come lo <hi rend="italic">stato perfetto</hi>, riconosce tuttavia e benedice 
anche il matrimonio. La castità assoluta rimane cioè l'ideale cui 
tutti dovrebbero tendere, ma che a pochi è dato raggiungere.</p>
<p>Vi è però fra questi moderni predicatori di castità e l'antico 
precetto della religione cattolica, una differenza di metodo e di 
scopo. La castità religiosa, cioè monacale, era incompleta 
e socialmente dannosa perché la castità obbligatoria è 
una diminuzione di energia e un avvilimento. Invece, la castità 
quale è voluta dai riformatori moderni alla Jules Bois, la castità 
volontaria e "dosata" può essere socialmente utile perché è 
innegabilmente un aumento di forza per l'individuo e una 
prova ch'egli sa comandare all'istinto.</p>
<p>La religione aveva posto in contrasto quasi fossero due 
termini irreducibili la castità e l'amore: la verginità da una 
parte, il peccato dall'altra. Oggi si corregge questo assolutismo 
e non si vogliono mantener distinte le due categorie di vergini 
e di peccatori: oggi Jules Bois dice: bisogna unire la castità e 
l'amore, bisogna cioè realizzare l'amore casto, l'amore 
psichico, nel quale l'unione non sia la conseguenza d'un 
desiderio o d'un interesse, ma lo svolgersi d'un sentimento 
delicato e puro.</p>
<p>Come realizzarlo?
                              *</p>
<p>Prima di rispondere a questa domanda, constatiamo che i 
seguaci di Tolstoi, partiti dall'aberrazione del maestro, sono 
arrivati all'affermazione di una regola morale ed igienica 
molto semplice alla quale tutti potrebbero sottoscrivere. 
Per attirar l'attenzione intorno a sé hanno spiegata al sole la 
bandiera della castità assoluta, confidando di radunar la folla 
curiosa intorno a questa insegna mattoide, e poi, ripiegando a 
poco a poco sotto la grandine del ridicolo, hanno finito collo 
sventolare soltanto il pallido labaro della castità relativa.</p>
<p>Per far questo, non occorreva atteggiarsi a discepoli di 
Tolstoi, e nemmeno pretendere di essere dei novatori. Bastava 
ascoltare quello che consigliano i medici o, ancor più 
modestamente, quello che insegnano il senso comune e il senso 
morale.</p>
<p>La castità relativa è per un popolo come per un individuo 
una condizione di superiorità. Per l'individuo è l'indice di un 
<hi rend="italic">self control</hi>, di una padronanza su sé stesso che 
gli permetterà di esercitare in tanti campi più utili quell'energia 
che altri spreca unicamente nel piacere. Per un popolo è la 
ragione della sua forza conquistatrice e civilizzatrice nel 
mondo. La superiorità di espansione d'una razza è dovuta in 
gran parte alla sua salute fisica: un popolo fiacco per eccessi 
sensuali può avere soltanto una civiltà che non dura.</p>
<p>Queste sono, ormai, verità che corron le strade; e si 
capisce e si perdona che le ripetano i francesi i quali, vedendo 
che il loro paese muore per la continua diminuzione di nascite, 
e attribuendo giustamente questo pauroso fenomeno 
all'immoralità dei loro costumi sessuali, cercano di ricondurre 
la linfa nell'albero inaridito della loro razza predicando dai libri 
e dai giornali una castità relativa che nessuno sa o può mettere 
in pratica. Sono dei moribondi che chiedono ossigeno. Di 
fronte a una generazione di nevrastenici e di degenerati che 
non sanno più la via dell'amore fecondo e si perdono nei 
viottoli della lussuria o prudentemente adoperano le pratiche 
malthusiane, è legittima nei francesi la reazione che consiglia e 
invoca quella castità relativa che darà all'unione fra uomo e 
donna non solo un valore psicologicamente più alto, ma anche 
una conseguenza socialmente più utile, e creerà delle famiglie 
ove il figlio non è l'accidente imprevisto e rimpianto, ma il 
simbolo vivo, il fiore umano, lo scopo ultimo cui tende e in cui 
si nobilita la passione d'amore.</p>
<p>A realizzare praticamente questo ideale, Jules Bois non 
vede che un mezzo. Poiché, secondo lui, in questa crisi di 
immoralità la colpa è tutta o quasi tutta dell'uomo al quale la 
società permette e perdona una troppo libera condotta 
sessuale che non permette e non perdona alla donna, noi 
dobbiamo esigere dal maschio quella stessa castità relativa che 
noi esigiamo dalla femmina, e, modificando i nostri costumi, 
inaugurare <hi rend="italic">una sola morale per i due sessi</hi>. Al giovane 
non deve essere lecito ciò che non è lecito alla fanciulla: 
l'uomo deve arrivare al matrimonio nello stesso stato di 
purezza nel quale vi arriva, normalmente, una ragazza.</p>
<p>Lasciando da parte - per ora - l'ingenuità di questa tesi, 
riconosciamo che essa porta all'ultimo limite quel desiderio 
assurdo di perfetta eguaglianza fra i due sessi che è nel 
programma del feminismo. Jules Bois osa attaccare il 
<hi rend="italic">monopolio dell'uomo</hi>, come lo chiamava Anna 
Kuliscioff, in ciò che ha o crede d'avere di più sicuro e di più 
legittimo: un diritto di moralità sessuale diverso dalla donna. 
Jules Bois vuole che la morale per i due sessi sia unica. Vuole 
che non solo le leggi scritte ma anche le leggi morali 
parifichino dinnanzi al tribunale della pubblica opinione 
l'uomo e la donna.</p>
<p>Ed egli fa questa non nuova, ma lucida osservazione: oggi 
le colpe amorose sono per la donna quasi un marchio 
d'infamia, per l'uomo quasi un titolo di gloria. Se una 
donna ha un amante, essa è punita col disprezzo 
gesuiticamente verbale di tutti coloro che la conoscono: se un 
uomo ha un'amante, egli non è punito che dalla tacita invidia 
degli altri uomini. Se una fanciulla diventa madre e si consacra 
nobilmente e coraggiosamente al suo bambino, la sua azione 
sembra una sfida e un insulto alla moralità: se un uomo tiene 
con sé un figlio naturale, tutti esclamano in coro: quale 
generosità! che nobiltà d'animo!</p>
<p>Questi diversi giudizii sono per il Bois un'ingiustizia e 
un'illogicità. Ogni adulterio per compiersi, ogni bambino per 
nascere hanno bisogno non soltanto d'una donna ma anche d'un 
uomo (il signor de la Palisse ne converrebbe anche lui!): quindi 
si dia la stessa pena o lo stesso elogio a entrambi i complici 
necessarii di quel delitto o di.... quella buona azione.</p>
<p>C'è molta onestà in questi principii, ma c'è anche troppo 
semplicismo. V'è l'illusione di ridurre il tumulto della vita 
all'aridità semplice di un'equazione. V'è l'ingenuità di poter 
tagliare coll'arma rigida della logica i nodi gordiani della 
sociologia che solo un duttile bisturi psicologico può 
sciogliere.</p>
<p>La vita non è un'aritmetica dove due e due fanno 
sempre quattro: è piuttosto una chimica dove la riunione di 
diversi elementi può condurre a quei risultati imprevisti che si 
chiamano combinazioni e precipitati.</p>
<p>La morale, e sopratutto la morale dell'amore, vive di 
contraddizioni. E non si possono, non si debbono applicare ai 
rapporti sessuali le stesse leggi che si applicano ad altri 
rapporti sociali. Vedete, per esempio: l'uomo che riconosce suo 
preciso dovere avvertire un altro che un biglietto di banca cade 
dal suo portafoglio, giudicherà una bassezza avvertirlo che 
qualcuno gli ruba la moglie.</p>
<p>Così, noi possiamo essere d'accordo con Jules Bois (e 
come del resto non esserlo?) che per ottenere una <hi rend="italic">colpa 
sessuale</hi> (come egli la chiama) occorre un uomo e una 
donna: ma noi sorrideremo della sua logica ingenua che vuole 
identica la responsabilità dell'uno e dell'altra. Sono forse 
sempre identiche le conseguenze della colpa dell'uno e quelle 
della colpa dell'altra? E si può seriamente pretendere che un 
giovanotto si mantenga così platonico nei suoi amori come si 
mantiene, o si dovrebbe mantenere, una signorina? O si 
dimentica, o si vuole appositamente dimenticare che l'istinto 
sessuale è nell'uomo assai più forte che nella donna?</p>
<p>Uno psicologo arguto ha detto che come non v'è 
equivalenza fra l'adulterio della moglie e quello del marito, 
così non v'è equivalenza fra il peccato d'amore d'una fanciulla 
e quello d'un giovane. Se ad ogni costo si volesse stabilir 
questa equivalenza, essa non potrebbe stabilirsi che fra la 
completa infedeltà, il peccato consumato dall'uomo, e la 
semplice <foreign lang="fra">coquetterie</foreign>della donna. L'istinto che 
nell'uomo si manifesta in modo attivo, si traduce nella donna in 
una <foreign lang="fra">coquetterie</foreign>passiva. Un uomo che prova, e 
soddisfa, un vivo e breve desiderio per una donna che egli ha 
incontrato in una via o in un salotto, non commette 
un'infrazione più grave della donna che accoglie o incoraggia 
presso un adoratore l'espressione del suo amore.</p>
<p>Ma Jules Bois non tien conto né di quelle mie domande né 
di questa osservazione: egli astrae dalla vita e da ogni dato 
della fisiologia e della psicologia: egli si limita ad enunciare 
degli aforismi: <hi rend="italic">la colpa non conosce sesso, non vi è un 
peccato esclusivamente femminile</hi>, e lancia i fulmini della 
sua eloquenza predicatoria contro l'egoismo maschile che, per 
soddisfare le sue passioni o i suoi capricci, deprava le mogli e 
perverte la sua anima al contatto delle cortigiane. Per lui, il 
tipo ideale dell'uomo è rappresentato da quel suo amico 
di cui cita la franca confessione: - <foreign lang="fra">Je me suis marié jeune 
avec une femme qui fut pour moi la première révélation de 
l'amour: et je vous avoue que je ne m'en repens pas</foreign>. -</p>
<p>Io non dirò, come molti direbbero, che questo tipo ideale è 
molto ridicolo: io dico soltanto che è molto raro e che le teorie 
non si possono costruire sulle eccezioni.</p>
<p>Per il Bois, come per la Chiesa cattolica, l'unione tra uomo 
e donna non dovrebbe dunque avvenire altro che.... dopo la 
celebrazione del matrimonio.</p>
<p>E gli scapoli? Dovrebbero far voto di castità e mantenerlo? 
Che la religione professi di queste dottrine, non è più il caso di 
meravigliarsi: ma che seriamente le professi un letterato 
geniale è inverosimile. Noi credevamo che tale propaganda 
fosse riserbata a quei giovinetti pallidi e solitarii che, nei 
congressi per la moralità, s'illudono di riformare un mondo che 
non conoscono.</p>
<p>Sarà bene ripeterci per non essere fraintesi: è fuori di 
dubbio che la vita viziosa di molti giovani merita il disprezzo 
di tutti. Ma dovremmo concludere per questo, come conclude 
il Bois, che l'uomo debba rimaner sempre puro?</p>
<p>Le esagerazioni uccidono la teoria che vorrebbero 
sostenere. Carpenter ha detto: l'ascetismo non è uno scopo ma 
un esercizio. Spieghiamo meglio la frase e diciamo 
apertamente: la castità non è uno scopo ma un esercizio. Noi 
dobbiamo praticarla come un'igiene del corpo e dell'anima, 
senza assolutismi che comprimendo l'istinto danneggierebbero 
la salute: in altre parole, noi dovremmo fare dell'amore, non il 
vermut o l'assenzio che gli alcoolisti prendono troppo spesso, 
ma il vino generoso che gli uomini sani bevono regolarmente.</p>
<p>Jules Bois pretende addirittura che gli uomini siano 
astemii; e la sua domanda che sorpassa ogni limite ragionevole 
non può che ottenere un effetto contrario a quello voluto.
                              *</p>
<p>A dir vero, la dottrina del Bois fu ripresa ed esagerata
or non è molto in Germania da Otto Weininger ma in
Francia ha suscitato, tra i feministi, anziché
discepoli, un forte movimento di reazione.</p>
<p>Il principio che Jules Bois ha posto a base della sua 
teoria - <hi rend="italic">una sola morale per i due sessi</hi> - rimane identico. 
Soltanto, se ne capovolgono le applicazioni. E invece di 
pretendere dal maschio quella castità relativa e temporanea che 
i nostri costumi esigono dalle fanciulle, si propone di estendere 
a queste la libertà sessuale che oggi i costumi accordano al 
maschio.</p>
<p>L'araldo di tale dottrina audace, il feminista che scende in 
campo per offrire e consigliare alle vergini quelle numerose 
ma brevi avventure d'amore che oggi, prima del matrimonio, 
sono un privilegio dei giovani, è Leone Blum il quale ha 
dedicato un grosso libro e innegabilmente un bel libro alla 
dimostrazione della sua tesi.</p>
<p>Leone Blum non ha, si capisce, né gli scrupoli sentimentali 
di Jules Bois, né le pretensioni moralizzatrici di Tolstoi. Egli 
non si chiede ciò che sia bene e ciò che sia male da un punto di 
vista assoluto. Egli non è un idealista ma semplicemente un 
osservatore. E osservando la nostra vita sessuale - la quale 
legalmente si impernia sul matrimonio - s'è accorto (cosa non 
difficile) che la felicità vi è rara e fortuita, e per renderla meno 
rara e meno fortuita ha proposto un suo sistema che ora 
discuteremo. In lui non è alcun pessimismo alla Schopenhauer 
che par maledica ai bassi istinti che perpetuano il mondo: in lui 
non è che il desiderio di coordinare e per così dire incanalar 

questi istinti in modo che ne risulti una maggior somma di 
felicità per l'uomo e per la donna.</p>
<p>Egli dice: "né la monogamia (matrimonio) né la poligamia 
(unione libera) sciolgono in modo soddisfacente e completo il 
problema della relazione fra i sessi. Non si può affermare né 
per il maschio né per la femmina che la monogamia o la 
poligamia costituiscano la legge naturale e unica dei loro 
rapporti. L'uomo e la donna sono, prima, poligami e poi, nella 
gran maggioranza dei casi, arrivati a una certa età e a un certo 
grado del loro sviluppo, tendono verso la monogamia. Le 
unioni precarie corrispondono al primo stadio: il matrimonio è 
la forma naturale del secondo. Io propongo che l'uomo e la 
donna si sposino solo quando si sentono disposti al 
matrimonio, quando cioè il desiderio dei mutamenti e 
dell'avventura si è affievolito per lasciar sorgere il desiderio 
della fedeltà, dell'unione placida, del riposo sentimentale".</p>
<p>Era già stato osservato che uno dei difetti del 
matrimonio, forse il difetto massimo, è quello di unire un 
uomo che ha vissuto, un uomo cioè già arrivato a quello che il 
Blum chiama lo stadio monogamico, con una donna ancora 
<hi rend="italic">nuova</hi> fisiologicamente e psicologicamente. I moralisti 
si illudevano di rimediare a questo difetto pretendendo come 
Jules Bois che anche l'uomo fosse <hi rend="italic">nuovo</hi> al momento 
del matrimonio. Leone Blum, meno ingenuo, non crede 
possibile realizzare l'unione di queste due verginità, e per 
evitare lo squilibrio fisico che secondo lui fatalmente deriva 
dall'unire un uomo a una vergine, propone che anche la donna 
entri nel matrimonio dopo aver vissuto anch'essa la vita, dopo 
avere speso tutto ciò che vi era di troppo ardente nel suo 
istinto....</p>
<p>Con questo sistema egli spera e crede di rendere il 
contratto matrimoniale più sicuro dai colpi di temperino, 
perché l'uomo e la donna che hanno liberamente dato sfogo ai 
loro capricci sensuali non troveranno più alcun sapore 
nell'adulterio. Il Blum segue, senza citarlo, il pensiero che 
Rousseau aveva espresso con questa frase: - <foreign lang="fra">il faut 
toujours un temps de libertinage, ou dans un état ou dans 
l'autre; c'est un mauvais levain qui fermente tôt ou 
tard</foreign>. - E per evitare che questo cattivo lievito 
fermenti tardi, cioè dopo il matrimonio, il Blum vuole che lo si 
lasci fermentar prima. Egli ha insomma, di fronte agli appetiti 
sensuali, la stessa linea di condotta, la stessa prevenzione che, 
di fronte all'appetito dello stomaco, avrebbe colui il quale, ad 
evitare durante il pranzo i peccati di gola dei convitati, li 
obbligasse a sfamarsi prima.</p>
<p>È innegabilmente una tattica molto semplice. Ma appunto 
perché troppo semplice, non so quanto sia vera ed efficace.</p>
<p>Anzitutto, facciamo una ovvia constatazione. Gli uomini, 
normalmente, si sposano nelle condizioni volute dal Blum. 
Egli stesso lo riconosce. E i mariti sono forse, per ciò, più 
fedeli delle mogli? Se l'infedeltà e quindi l'infelicità 
matrimoniale dipendono esclusivamente, secondo il Blum, dal 
non aver fatto precedere, una vita d'avventure alla vita calma 
del matrimonio, o come va che proprio quel coniuge (il marito) 
che ha esperimentato questa vita di avventure è il più infedele 
o, per lo meno, è infedele quanto l'altro coniuge (la moglie) 
che è arrivato al matrimonio senza esperienza? Affinché la tesi 
del Blum fosse riconosciuta vera, bisognerebbe ch'egli 
dimostrasse che gli adulterii dei mariti sono molto 
meno numerosi di quelli delle mogli. E la prova, io credo, 
sarebbe un poco difficile.</p>
<p>Ma un'altra obbiezione sorge spontanea contro la tesi del 
Blum. E questa, per dire la verità, egli stesso l'ha preveduta. 
Secondo il suo sistema, il matrimonio non sarebbe che 
l'ospizio dei rassegnati, l'ospedale ove si rifugiano gli invalidi 
dell'amore, il porto ove riparano, stanchi e annoiati, coloro che 
attraversarono un mare assai burrascoso. Il matrimonio sarebbe 
cioè in amore quello che è il Senato in politica. Vi 
arriverebbero, a una rispettabile età, coloro che hanno molto 
combattuto, molto goduto, molto sofferto.</p>
<p>Ed è assai dubbio che sotto questa forma (la quale farebbe 
dei coniugi una specie di <hi rend="italic">pensionati dell'amore</hi>) il 
matrimonio continuerebbe ad essere, come è oggi, la forma 
normale e legale dell'unione fra i sessi. Può darsi che sia un 
pregiudizio del maschio il credersi in diritto di essere <hi rend="italic">il 
primo</hi> a svegliare l'amore nella sua sposa: ma mi par certo 
che egli non si rassegnerebbe ad essere <hi rend="italic">l'ultimo</hi> a 
coronare la vita d'avventure della sua svelta ed esperimentata 
compagna. Anziché l'orgoglio di svegliare l'amore nella 
psicologia e nella fisiologia d'una vergine, egli non 
avrebbe che il malinconico ufficio di addormentare, di 
spegnere gli ultimi guizzi dell'istinto nell'ormai stanco 
organismo di una donna che ha troppo vissuto.</p>
<p>Su che cosa potrebbero costruire la loro felicità questi 
coniugi che arriverebbero al matrimonio come due viaggiatori 
arrivano per caso insieme a un albergo da paesi lontani, dopo 
lunghe peregrinazioni durante le quali ognuno ha lasciato il 
meglio della propria energia, i fiori più belli della propria 
giovinezza, gli entusiasmi più sinceri della propria passione? 
Quale ombra stenderebbe sull'avvenire questo passato?</p>
<p>E veniamo all'obbiezione più forte. Che accadrebbe dei 
figli? Forse che il marito dovrebbe, oltre che sposare una 
donna la quale ha messo in pratica il motto dell'Accademia del 
Cimento <hi rend="italic">provando e riprovando</hi>, provvedere anche ai 
figli di questa donna, figli che sarebbero naturalmente di 
<hi rend="italic">molti letti</hi>, data la teoria delle molte avventure? Qui, se 
non mi sbaglio, si cade dalla commedia nella farsa.</p>
<p>Ma il Blum ha un suo modo spiccio per liberarsi da questa 
paurosa obbiezione.</p>
<p>Nella <title>Denise</title> di Dumas figlio, un seduttore 
di professione descrive a un moralista le sensazioni 
deliziose e sempre nuove del suo mestiere, e alla domanda del 
moralista: E i figli? risponde: I figli sono gli inconvenienti del 
piacere.</p>
<p>Si vede - commenta il Blum - che la commedia è vecchia: 
oggi il seduttore risponderebbe: - <foreign lang="fra">Des enfants? On n'en a 
plus</foreign>! -</p>
<p>La risposta è breve ma eloquente. E faccio grazia al lettore 
delle lunghe pagine esplicative nelle quali il Blum con un 
cinismo veramente parigino illustra l'utilità della teoria 
malthusiana.</p>
<p>Dunque, secondo lui, non solo il capriccio dovrebbe esser 
legge nei rapporti d'amore, non solo le fanciulle dovrebbero 
oggi risuscitare con poche modificazioni il costume antico 
della prostituzione sacra, e concedersi al dio istinto quante 
volte questo lo chieda, ed essere certe che quante più avventure 
potranno contare come fanciulle, tanto più saranno apprezzate 
e richieste come mogli, ma esse dovrebbero anche con 
moderna sapienza mescolare le precauzioni malthusiane a 
quell'atto di gioia e di abbandono che è l'amore, esse 
dovrebbero diventare prudenti e calcolatrici, non concedersi 
che a metà, prendere tutto ciò che è piacere, rifiutare 
tutto ciò che è responsabilità, e frodando la legge di natura, 
rinnegare ogni poesia, rinnegare la più alta poesia dell'amore 
che è la maternità.</p>
<p>Se ci piacesse insistere su un argomento tanto scabroso, 
noi osserveremmo che non sempre queste abilissime fanciulle 
e i loro amanti d'un giorno o d'un mese potrebbero essere sicuri 
di evitare il pericolo e il danno della fecondità. Malgrado le 
precauzioni, vi sono sempre delle sorprese. E malgrado il 
vangelo predicato da Leone Blum vi potranno sempre essere 
(lo crediamo e lo speriamo!) dei giovani cui ripugna 
intorbidare la limpidità della loro passione sia pure effimera, 
col veleno d'un calcolo utilitario, e che non osano, non sanno, 
non vogliono offendersi reciprocamente insegnando o 
proponendo l'uno all'altro delle pratiche che ripugnano - 
almeno in principio! - a due amanti sinceri.</p>
<p>E allora, i figli nascerebbero <hi rend="italic">malgrado</hi> la volontà 
dei genitori, e allora molte fanciulle porterebbero al marito, 
anziché una corona di fiori d'arancio, una collana di bambini 
formata colla cooperazione di molti padri!</p>
<p>Non sarebbe questo un ostacolo al matrimonio tardivo, al 
matrimonio di rassegnazione e di consolazione quale lo 
sogna Leone Blum? A me pare di sì. Al Blum pare di no. Egli 
anzi sostiene che i mariti accetteranno con gioia quei figli di 
varia e incerta provenienza, e scrive con una filosofia che 
somiglia molto all'ingenuità: "<quote lang="fra">L'agrément des enfants 
pourra même les determiner</quote>(i mariti) <quote lang="fra">au même 
titre que les qualités de la mère. Et j'en sais qui, redoutant de 
vieillir sans famille, n'auraient pas été fachés de trouver des 
enfants tous faits</quote>".</p>
<p>Così, il quadro della famiglia futura è completo. Non solo 
il marito stende un velo sul passato di sua moglie, ma il suo 
ideale matrimoniale è di trovare dei figli <hi rend="italic">già fatti</hi>.... 
evidentemente per evitarsi il disturbo di farli.
                              *</p>
<p>Se nella tesi di Jules Bois ci ha sorpreso la troppo poca 
considerazione degli invincibili bisogni del senso, e l'illusione 
di ridur quasi tutto l'amore all'amore platonico, nella tesi di 
Leone Blum ci ha sorpreso e, diciamolo francamente, ci ha 
scandalizzato il veder ridotto a un problema puramente 
fisiologico quello che è anche e sopratutto un problema 
psicologico.</p>
<p>Per il Blum, sembra che tutte le fanciulle non siano 
altro che delle attrici le quali, per poter recitar bene la loro 
parte alla prima rappresentazione davanti al sindaco, debbono 
averla prima ripetuta assai volte in molte prove con varii attori. 
Egli non crede che una donna possa amare per sempre un 
uomo solo. Egli crede che la fedeltà sia uno <hi rend="italic">stato 
secondo</hi>, un fenomeno raro che appare soltanto come una 
conseguenza fatale della stanchezza quando si è abusato 
dell'infedeltà.</p>
<p>Io credo invece che la virtù delle donne sia una questione 
di temperamento. E non mi illuderei sulla fedeltà di una moglie 
solo perché questa, da fanciulla, ha potuto esaurire in dieci o 
venti avventure il bisogno del suo istinto poligamo. Chi ha 
bevuto, berrà.</p>
<p>Il matrimonio sognato da Leone Blum non sopprimerà 
l'adulterio: sopprimerà forse la gelosia, questa malattia 
dell'immaginazione sessuale. I mariti che arrivano.... ultimi, 
mostrerebbero infatti poca psicologia ad esser gelosi 
dell'avvenire. Il pericolo del tradimento esisterà come esiste 
oggi, con la sola differenza che potrà essere un poco 

diminuito.... per l'età dei coniugi. Se infatti il Blum vuole che 
gli uomini e le donne si sposino <hi rend="italic">tardi</hi>, è evidente 
che per ragioni aritmetiche il numero degli adulterii 
sarà diminuito. Ma ciò non prova nulla a vantaggio del suo 
sistema: prova soltanto questa verità banale: che quando la 
maggioranza degli uomini e delle donne si sposano fra i 35 
e i 50 anni, anziché fra i 20 e i 40, le probabilità 
degli adulterii sono diminuite per una ragione fisiologica.</p>
<p>Del resto, io vorrei sapere perché il Blum si preoccupa 
tanto della fedeltà post-matrimoniale, una volta che egli dà 
così poco peso a quello che noi siamo abituati a chiamare 
<hi rend="italic">l'onore</hi> d'una fanciulla. Se egli trova legittimo che la 
donna possa mutare come e quanto vuole i suoi amanti fin che 
non è maritata, per quale ragione troverà necessario e doveroso 
che tutto ad un tratto questa donna si irrigidisca nella più 
assoluta onestà? Non ricordo più chi ha scritto che il tramonto 
dura dieci minuti all'orizzonte e dieci anni nel cuore d'una 
donna. E quali bagliori di fuoco hanno talvolta certi tramonti 
femminili! È dunque possibile, se non probabile, che anche 
una donna maritata secondo i consigli del Blum, cioè a un'età 

non più giovanissima, senta in sé rifiorire quell'istinto della 
mutabilità che il nostro autore, con un criterio troppo 
matematico, vuole restringere entro il primo periodo 
della vita pubere. E allora? Allora, se questa donna ama, 
perché deve essere vietato a lei l'abbandonarsi al suo amore, se 
proprio voi, signor Blum, avete sostenuto che bisogna seguire 
e non frenare l'istinto?</p>
<p>Tutto l'errore della tesi del Blum consiste nel termine 
cronologico ch'egli le ha voluto assegnare. Egli ha diviso in 
due, con una linea ipotetica, la vita sessuale. Libertà assoluta 
prima del matrimonio, fedeltà rigida dopo. Egli non ha mai 
fatto questione di sentimento: egli ha fatto soltanto questione 
d'istinto. Egli ha considerato l'uomo e la donna come uno 
zoologo: ha assegnato a questi animali la loro stagione degli 
amori.</p>
<p>Miopìa grande, perché l'uomo, contrariamente ad ogni 
altro animale, ama in tutte le stagioni e, si può dire, a tutte le 
età. Miopìa ancora più imperdonabile perché l'uomo ha 
trasformato l'amore da un semplice gesto fisiologico in un 
poema di sentimento.</p>
<p>Ora, secondo il mio modesto parere, ciò che va difeso è la 
libertà incondizionata di questo sentimento, non già la licenza 
di quell'istinto. Ciò che dobbiamo chiedere e pretendere è che 
le fanciulle possano unirsi a coloro che veramente 
amano, non già che esse possano divertirsi col primo maschio 
che sveglia il loro istinto.</p>
<p>Il Blum si è preoccupato troppo dell'amore fisiologico e 
troppo poco dell'amore psicologico. Ha rivendicato i diritti del 
senso, non i diritti della passione. Ha visto nella donna più una 
lussuriosa che un'amante. E le ha detto: sfògati con un periodo 
di carnevale in cui sotto la maschera della libertà tutto ti sarà 
lecito: poi, verrà la quaresima del matrimonio e allora dovrai 
far la beghina.</p>
<p>Più limpido, più logico, più onesto sarebbe stato 
rivendicare arditamente il diritto all'amore libero, senza 
barriere matrimoniali e senza la volgarità di preoccupazioni 
malthusiane. Rivendicarlo in nome del sentimento, anziché in 
nome del senso.</p>
<p>Io credo vi sia un'esagerazione e un equivoco in tutti quei 
moralisti o feministi che danno oggi un'eccessiva importanza 
alla questione sessuale e par la considerino quasi come la 
chiave di volta dell'edificio di tutta la nostra moralità. Noi 
siamo colpiti da una specie di ossessione del problema sessuale 
e lo discutiamo sotto tutte le forme e ad ogni momento.</p>
<p>Vogliamo insegnare ai ragazzi nelle scuole i 
fenomeni della riproduzione, vogliamo che ne siano 
edotte con esaurienti spiegazioni anche le fanciulle, quasi che 
l'amante non sia preferibile a un professore di fisiologia per 
svelare dei segreti così belli! Vogliamo, infine, che anche la 
donna pregusti con libere e varie avventure ciò che una volta le 
era negato dalla morale fino al giorno del matrimonio.</p>
<p>E anche coloro che sono agli antipodi di queste audaci 
dottrine rivoluzionarie, anche i feministi alla Jules Bois non 
nascondono il loro desiderio, direi quasi la loro voluttà di 
parlare dell'atto fisiologico che costituisce l'amore, sia pure per 
bestemmiarlo, e rinnovano in letteratura la psicologia lubrica 
del confessore che gode di poter almeno parlare di quegli 
argomenti che la sua religione gli vieta di conoscere in un 
modo un po' più positivo. È uno scatenamento di sensualità 
verbale dove i più arditi nel vocabolario e i più precisi nei 
particolari sono giovinetti che ancora non sanno o zitellone che 
si rammaricano di non avere ancora saputo. Sembra che la 
nostra società attraversi un periodo di senilità impotente, e 
come i vecchi, goda nella descrizione di azioni che non le è più 
dato di compiere.</p>
<p>Per questo, forse, anche scrittori della forza e 
dell'originalità di Leone Blum non vedono nel problema 
dell'amore che il senso e nella donna che la femmina. E non 
offrono a questa che il mezzo per ottenere soddisfazioni 
materiali e volgari. Vittime dell'ambiente, questi scrittori non 
sentono che più alto è l'ideale femminile, più nobile il 
desiderio di libertà nella donna. Essa vuole conquistare i diritti 
dell'anima, oltre e più che il diritto di concedere il proprio 
corpo. Ella non chiede pluralità d'amanti e non ha sete di 
sensualità: ella chiede semplicemente amore nel significato più 
umano e più poetico di questa parola. - "<foreign lang="fra">Les femmes</foreign>- 
diceva Balzac - <foreign lang="fra">abandonneront les bénéfices de toutes les 
nuits de Messaline pour vivre avec un être qui leur prodiguera 
ces caresses d'âme dont elles sont si friandes, et qui ne 
coutent rien aux Lommes si ce n'est un peu d'attention</foreign>...."</p></div2>
<div2 type="paragrafo"><head>I gigli.</head>
<epigraph><p lang="fra">Combien de filles à qui une grande beauté n'a 
jamais servi qu'à leur faire espérer une grande fortune.</p>
<p><bibl><author>LA BRUYÈRE</author>. <title>Caractères</title></bibl>.</p></epigraph>
<p>I "gigli" sono quelle signorine non più molto giovani, e 
che tristemente, eroicamente, quando sono sole si guardano 
allo specchio e si vedono diventar vecchie. La loro psicologia 
si riassume in una sola parola: l'attesa.</p>
<p>Attendono da troppo tempo e invano colui che dovrebbe 
spezzare il loro malinconico destino, che dovrebbe impedire la 
più ingiusta delle fatalità: morire senza avere amato. Ma 
l'atteso non viene. Troppe difficoltà economiche s'oppongono 
oggi al matrimonio perché non restino sul mercato - 
adoperiamo la parola volgare poiché essa rispecchia la 
volgarità dell'epoca nostra - migliaia e centinaia di migliaia di 
fanciulle, alle quali la mancanza d'una dote toglie il diritto 
d'amare.</p>
<p>Queste vestali per forza sono le innocenti vittime 
della nostra crisi economica, di quella febbre di lusso che ci 
domina tutti. E i padri e i fratelli che pur si divertono fuori di 
casa non sospettano nemmeno di essere, col loro egoismo, la 
causa indiretta dell'infelicità delle figlie e delle sorelle. I 
<hi rend="italic">gigli</hi> devono rimaner puri ed intatti nella loro 
bianchezza verginale per poter permettere agli uomini di vivere 
più allegramente la vita. I <hi rend="italic">gigli</hi> devono conservare essi soli 
quell'onore della famiglia a cui gli altri, uomini o donne 
maritate, possono impunemente mancare.</p>
<p>Nessun peccato d'amore disonora uno scapolo: nessun 
peccato d'amore disonora un marito, e quanto alle mogli.... 
basta che esse salvino le apparenze. Ma per le signorine, per i 
gigli, la società è terribile nella sua crudeltà: se esse amano, se 
esse osano concedersi al di fuori del matrimonio, lo scandalo è 
immenso, il disonore incancellabile.</p>
<p>Abbiamo sentito tante volte ripetere quest'antitesi, 
innegabilmente commovente, che ormai essa può dirsi un 
luogo comune nella grande disputa intorno alla morale 
sessuale. Sì, lo sappiamo. I <hi rend="italic">gigli</hi> sono il battaglione di 
riserva che la società vuol mantenere incolume, mentre lancia 
al fuoco della battaglia dei sensi il battaglione 
d'avanguardia delle prostitute. E i moralisti commentano: è 
barbaro che la vergine in pieno vigore di gioventù sia costretta 
a far tacere il suo istinto: è orribile che la prostituta sia 
obbligata colla minaccia della fame a fornire il suo corpo a un 
passante che non vedrà mai più: eppure queste due iniquità si 
compensano: il lavoro sessuale che la donna deve adempiere è 
fisso: se una parte delle operaie sono condannate allo sciopero, 
per forza le altre devono lavorare il doppio.</p>
<p>I moralisti - come sempre - non hanno ragione che in 
parte. Può essere vero che la verginità forzata di un 
grandissimo numero di fanciulle sia non ultima causa del 
grandissimo numero delle prostitute: ma non ne è né l'unica 
causa né la principale. Il fenomeno della prostituzione ha radici 
troppo lontane e troppo profonde perché qualche miope si 
possa illudere di estirparlo inaugurando l'amore libero delle 
signorine! Date a queste la più ampia libertà sessuale, e rimarrà 
sempre la donna che si vende per vizio o per bisogno o per 
desiderio di una ricchezza che in altro modo non le è concesso 
raggiungere: rimarrà sempre la necessità sociale di provvedere 
all'istinto e, se volete, alla lussuria degli uomini che non hanno 
né una moglie né un'amante o, se le hanno, non sono 
sempre vicine e pronte alla soddisfazione di ogni loro impeto 
erotico.</p>
<p>Lasciamo dunque da parte la troppo ingenua illusione che 
se i gigli, anziché attendere sullo stelo il marito, si lasciassero 
cogliere dal primo che passa e che li ammira, la prostituzione 
scomparirebbe. E guardiamo in faccia il problema senza 
preoccuparci della ripercussione che potrebbe avere su altri 
fenomeni.</p>
<p>Il fatto brutale e innegabile è questo: la civiltà ha reso il 
matrimonio più tardivo e ne ha reso l'attesa più dolorosa.</p>
<p>Perché lo abbia reso più tardivo, è noto e non vale la pena 
di ripetere tutti quegli argomenti economico-sociali coi quali si 
spiega questa crisi del matrimonio.</p>
<p>Perché ne abbia reso l'attesa più dolorosa, è evidente, sol 
che si voglia considerare la condizione che i nostri costumi 
fanno alle fanciulle nel mondo. Si può dire che noi le 
condanniamo al supplizio di Tantalo. Tutto intorno a loro parla 
d'amore, ed esse sole non possono bere alla fonte agognata. 
Una monaca nella sua cella è almeno lontana da ogni 
tentazione: essa non ha, per peccare di desiderio, che la sua 
fantasia o i suoi ricordi. Ma una fanciulla che vive la 
cosiddetta vita di società ode e vede ogni giorno troppe cose 
intorno a sé perché il mantenersi pura non costituisca un 
quotidiano sacrificio, talvolta un martirio. I discorsi i giornali i 
libri i teatri le amiche, tutto per lei è occasione di rimpianto o 
di invidia. Intorno a lei si canta un grande inno cui ella sola 

non può partecipare. E gli uomini, che non hanno alcun 
riguardo di ferire la sua suscettibilità, la considerano con una 
mediocre simpatia che non si sa se sia paura o disprezzo. La 
trovano insipida o temono di compromettersi. Nei salotti gli 
uomini s'affollano intorno alle mogli e lasciano il vuoto intorno 
alle signorine. Contraddizione curiosa! La verginità cui noi 
attribuiamo tanto pregio così da farne la condizione essenziale 
del nostro amore legittimo, non ha normalmente su di noi 
alcun potere di seduzione. E se una fanciulla attira e sa 
trattenere intorno a sé gli uomini, è segno che la libertà della 
sua parola e la disinvoltura del suo spirito fanno sperare che la 
sua verginità non sia.... senza accomodamenti. Le ragazze serie 
sono considerate noiose ed esse non possono vincere la 
concorrenza delle altre e sopratutto delle signore. La disonestà 
o anche la semplice <foreign lang="fra">coquetterie</foreign>delle mogli è 
senza dubbio uno degli ostacoli più grandi al 
matrimonio delle fanciulle. Forse, se mutasse il contegno delle 
donne maritate, gli uomini guarderebbero le vergini con 
maggiore attenzione, e sapendo che non è facile cogliere le 
rose già fiorite, si degnerebbero di ammirar qualche giglio. 
Invece oggi sembra che i celibi considerino la fanciulla come 
una quantità trascurabile alla quale soltanto il matrimonio darà 
valore. Ed essi attendono con molta furberia che uno fra loro, 
un ingenuo, si sposi, per poter allora esaminare, apprezzare e 
godere questo <hi rend="italic">valore</hi> che il matrimonio ha messo in 
circolazione.</p>
<p>Riconosciamolo. La tristezza delle fanciulle è legittima. 
Talvolta, in società, vedono che la loro madre ha intorno a sé 
una corte d'adoratori mentre esse rimangono sole.... Il giglio 
spesso avvizzisce per colpa di colei che avrebbe il dovere di 
non lasciarlo avvizzire! Un velo di malinconia e di 
scoraggiamento oscura i visi ancor giovani. Sembra che i 
pallidi visi dicano: non si vive che per maritarsi un giorno, e 
questo giorno non viene!</p>
<p>Devono le ragazze attenderlo inutilmente, con una 
rassegnazione che salva il loro nome, ma uccide la loro 
felicità?</p>
<p>Una voce grida dal fondo della coscienza: - le 
fanciulle hanno diritto d'amare: se la nostra società rende 
sempre più difficile l'amore legittimo, per qual motivo devono 
esse inacidire nella loro verginità inutile, per qual motivo non 
devono lasciar libero l'impulso della passione, anche se questa 
non ha la benedizione del prete o la firma del sindaco? Anche i 
gigli, come ogni fiore, hanno diritto al bacio del sole che 
illumina e che feconda!</p>
<p>Ma una voce, più prudente, contraddice e ammonisce: - 
chi può dire quale destino sarebbe riserbato ai gigli se si 
lasciassero cogliere troppo facilmente? L'abbandono non 
seguirebbe forse l'unione libera come l'infedeltà segue il 
matrimonio? Quale argomento può dimostrare a priori che 
l'amante avrebbe maggior costanza di quella che abbia il 
marito? E quale avvenire, quale vecchiaia sarebbe riserbata 
alla donna, non più protetta da leggi e lasciata soltanto in balìa 
della sua bellezza che fatalmente decade o del suo fascino che 
fatalmente stanca, e che quindi la difenderebbero poco e male 
di fronte all'egoismo degli uomini?</p>
<p>Vi sono dei babbi e delle mamme che <hi rend="italic">in teoria</hi>, 
persuasi dalla logica o vinti dal sentimento, approvano l'amore 
libero. L'anno scorso, a Parigi, la commedia <title lang="fra">Le Lys</title> di 
Pierre Wolff e Gaston Leroux, che appunto difende 
questa tesi, ottenne da tutto il pubblico un grande successo di 
commozione e d'applausi. Eppure, se a quegli spettatori, se a 
quei padri e a quelle madri che mostrarono di approvare la tesi 
ardita degli autori, si fosse presentata la mattina dopo la figlia 
dicendo: - sapete ho quasi trent'anni, nessuno mi chiede in 
matrimonio, ho deciso di prendermi un amante -, molto 
probabilmente quei genitori avrebbero avuto un impeto di 
ribellione.</p>
<p>La teoria è una cosa: la pratica è un'altra. Balzac stesso che 
nella sua <title>Fisiologia del matrimonio</title> ha dato fondo a 
quasi tutti i problemi dell'amore, non ha voluto risolvere il 
problema dei <hi rend="italic">gigli</hi>. Egli ha scritto bensì che "il 
pregiudizio sulla verginità delle fanciulle è il più stupido di 
tutti quelli che ci rimangono", ma, dopo aver affermato questo 
principio in teoria, si è ben guardato dallo svilupparne le 
pratiche conseguenze. E molto abilmente e molto 
spiritosamente ha soggiunto: "tale discussione ci 
allontanerebbe troppo dal nostro tema, ed è soltanto per 
<foreign lang="fra">coquetterie</foreign>che noi l'abbiamo sfiorata, sia per 
mostrare che l'avevamo intravista, sia per lasciare un problema 
di più da risolvere ai nostri posteri...."</p>
<p>I posteri che non hanno avuto la furba prudenza di 
Balzac, credettero di risolvere il problema o colla teoria di 
Leone Blum, il quale vuol conservare il matrimonio ma come 
l'ultima tappa di un divertente viaggio amoroso compiuto dalla 
fanciulla insieme a molti compagni, o colla teoria dei partigiani 
assoluti del libero amore, i quali vogliono addirittura 
l'abolizione del matrimonio.</p>
<p>Libero amore.... sempre, o libero amore soltanto prima del 
matrimonio?</p>
<p>Ecco le due tesi. Ed è inutile dire che, se dovessi scegliere 
fra le due, io sceglierei la prima perché essa è una scuola di 
sincerità, mentre la seconda non è che una scuola di 
libertinaggio.</p>
<p>Si può non solo comprendere ma approvare la fanciulla 
che si concede tutta liberamente ad un uomo e nella fiamma 
del suo amore brucia ogni pregiudizio e ogni riguardo sociale: 
ma poco si comprenderebbe e meno si approverebbe la 
fanciulla che premeditatamente, per dare sfogo all'istinto 
anziché per obbedire a un sentimento, assaggiasse l'amore di 
molti uomini coll'unico scopo di recare in dono al futuro 
marito una maggiore esperienza.

                              *</p>
<p>Io leggevo or non è molto nel libro di Giacomo Novicow: 
<title>La redenzione della donna</title>, queste frasi limpide e ardite: 
- "Quasi tutte le infelicità femminili dipendono dal 
matrimonio: la vera redenzione della donna si avrà solo 
quando il matrimonio sarà abolito e regnerà l'amore libero. 
L'uomo e la donna devono unirsi senza alcuna formalità 
quando si amano, e devono potersi reciprocamente lasciare 
quando non si amano più. La natura ci ha fatti mutevoli 
d'affetti: seguiamola senza ipocrisie e diamo apertamente il 
nostro amore a tutti coloro che successivamente hanno il 
potere di riuscirci simpatici. In fondo, malgrado le nostre leggi 
matrimoniali che obbligherebbero alla fedeltà, noi siamo tutti 
in amore degli infedeli, e la superiorità dell'<hi rend="italic">unione libera</hi> 
sul matrimonio consiste nella sincerità di un metodo di vita che 
noi applichiamo anche oggi gesuiticamente".</p>
<p>Questa requisitoria è giustissima in quanto combatte il 
matrimonio indissolubile: non mi pare altrettanto giusta in 

quanto conclude che l'unico rimedio è l'amore libero. A 
questa panacea dell'amore libero, io sostituirei per ora 
semplicemente il divorzio. S'intende, non il divorzio timido per 
pochi e rari casi quale è oggi in molte nazioni, ma il
divorzio basato su una più vasta concezione delle necessità
psicologiche della vita.</p>
<p>Chi vuole - in omaggio alla sincerità - l'abolizione del 
contratto matrimoniale chiede la realizzazione di un 
<hi rend="italic">programma massimo</hi> che, in amore come in politica, è 
quasi sempre un'utopia. Seguiamo molto modestamente e 
molto borghesemente la tattica riformista, e chiediamo soltanto 
l'applicazione del <hi rend="italic">programma minimo</hi>, cioè che il 
contratto di matrimonio si possa sciogliere. E raggiungeremo 
così quella relativa sincerità, che sola è raggiungibile 
nei problemi d'amore.</p>
<p>Sono troppe e troppo ovvie le ragioni con cui sarebbe 
facile confortar questa tesi: io mi limiterò ad accennar quella 
che non vidi espressa da alcuno e che logicamente mi pare 
invincibile.</p>
<p>Tutti gli anarchici da - Turker a Godwin, da Proudhon a 
Krapotkine - pur volendo aboliti nientemeno che il diritto, lo 
Stato e la proprietà, hanno tuttavia riconosciuto che una norma 
doveva almeno restar salda anche nella loro società avvenire: 
<hi rend="italic">l'obbligo di adempiere i contratti conchiusi</hi>.</p>
<p>Ora, se gli stessi anarchici riconoscono la necessità del 
contratto per regolare la vita sociale, per qual motivo 
vorrebbero questi altri anarchici dell'amore sostenere che il 
contratto è inutile proprio nel rapporto più comune e più 
importante che lega gli uomini fra loro, cioè nel rapporto 
sessuale e nella costituzione della famiglia?</p>
<p>Se io dispongo della mia proprietà economica, lo devo fare 
con certe norme che garantiscano me e colui col quale 
contratto: e quando si tratta della mia proprietà morale e fisica, 
del mio amore e della mia vita e dell'amore e della vita 
d'un altro, dovrò fare a meno di tali garanzie?</p>
<p>L'assurdo mi sembra palese. Diamo dunque al contratto 
matrimoniale tutte le possibilità oneste d'essere sciolto, ma non 
aboliamolo.</p>
<p>Diceva Emilio Zola: "<foreign lang="fra">Je suis pour que l'homme et la 
femme qui se sont aimés et qui ont enfanté, s'aiment toujours 
jusqu'à la mort. C'est la vérité, la beauté et c'est le bonheur. 
Mais je suis pour la liberté absolue dans l'amour, et si le 
divorce est nécessaire, il le faut sans entraves, par le 
consentement mutuel et même par la volonté d'un seul</foreign>".</p>
<p>Questo è l'ideale e questo sarà in avvenire la realtà.</p></div2>
<div2 type="paragrafo"><head>Sesso e carattere.</head>
<p>Nel 1904 in una piccola città della 
Germania si suicidava a 23 anni Otto Weininger. Il nome 
oscurissimo del giovane nevrastenico doveva diventar noto, nel 
suo paese, dopo la morte. Weininger lasciava un volume: 
<title lang="ger">Geschlecht und Charakter</title>, che in pochissimi anni ebbe undici 
edizioni. Ancor oggi coloro che non s'annoiano a parlar 
seriamente di feminismo consultano e citano questo libro; e le 
sue pagine ove s'allineano in ben costrutti periodi gli argomenti 
lucidi e logici, sembrano battaglioni che muovano con pesante 
regolarità tedesca contro il nemico.</p>
<p>Il nemico è la <hi rend="italic">donna</hi>, che il Weininger disprezza per 
ereditarietà schopenhaueriana e per moderna imitazione 
tolstoiana. Egli è così pedissequo imitatore di Tolstoi che ne 
copia persino l'idea mattoide, secondo la quale "la sensualità è 
contraria all'idea morale che è lo scopo supremo dell'universo", 
e conclude augurando come il profeta di Jasnaja 
Poljana "la soppressione delle relazioni fisiche fra i due sessi".</p>
<p>Un maligno troverebbe in questa affermazione antisociale 
il perché del grande successo del libro del Weininger in 
Germania. Dato lo sviluppo che in questo paese va prendendo 
l'omosessualismo, è naturale che cresca ogni giorno il favore 
intorno a un libro che si fa banditore di queste teorie....</p>
<p>Noi non siamo maligni, e crediamo che nel volume del 
Weininger, vicino ad esagerazioni ed aberrazioni ch'erano i 
sintomi di quella melanconia patologica che trasse l'autore alla 
morte, vi siano anche alcune idee se non nuovissime, certo 
giuste, che ne costituiscono la vitalità, e che non è forse inutile 
ricordare oggi ai feministi e agli antifeministi, perché diventino 
gli uni e gli altri più sereni e più equi nelle loro polemiche.
                              *</p>
<p>Quando si combatte pro o contro la donna e se ne 
confronta il meccanismo psicologico con quello dell'uomo, 
ognuno di noi ha dinnanzi a sé un tipo perfetto di femminilità. 
Noi paragoniamo cioè la <hi rend="italic">donna assoluta</hi> 
all'<hi rend="italic">uomo assoluto</hi>. Ora, questi tipi ideali, questi simboli 
completi di tutte le prerogative del loro sesso sono una comoda 
creazione della nostra fantasia. La natura non li produce. 
Individui essenzialmente maschili o essenzialmente femminili 
non esistono. In ogni uomo e in ogni donna l'elemento 
maschile si combina in diverse proporzioni coll'elemento 
femminile, e il mondo non è popolato che da individui 
intermedî, nei quali s'alterna la preponderanza dell'uno o 
dell'altro dei due principii fondamentali.</p>
<p>Basterebbe tener presente quest'idea del Weininger (che io 
credo vera) per persuadersi come alcune delle inferiorità che si 
rimproverano alla donna in confronto all'uomo non abbiano un 
effettivo valore. Le freccie lanciate contro la <hi rend="italic">donna 
assoluta</hi> non possono evidentemente colpire un bersaglio 
che non esiste.</p>
<p>Ma se manca tra maschio e femmina questo contrasto che 
dovrebbe farli totalmente diversi, quale sarà la legge che 
determinerà le loro simpatie, quale sarà il motivo inconscio che 
attirerà l'un verso l'altro gli individui dei due sessi?</p>
<p>Secondo Weininger, la legge d'attrazione sessuale può 
formularsi così: due individui di sesso differente 
tendono a unirsi quando le loro qualità formano insieme un 
uomo completo e una donna completa. Per spiegarci meglio 
con un esempio, noi diremo che un uomo il quale 
psicologicamente è per tre quarti maschile e per un quarto 
femminile, troverà il suo complemento in una donna che avrà 
nel suo organismo psico-fisiologico queste stesse proporzioni 
invertite, offrirà cioè la combinazione di tre quarti di 
femminilità uniti a un quarto di mascolinità.</p>
<p>Tali proporzioni aritmetiche fanno sorridere, ma 
prescindendo dalla pedanteria delle cifre, ognuno vede e sente 
in questo principio una verità intuitiva.</p>
<p>Per mezzo di questa legge d'affinità noi spieghiamo le 
aberrazioni sessuali: noi ci rendiamo conto del perché, 
fatalmente, un uomo effeminatissimo trovi il suo complemento 
in un altro uomo anziché in una donna; e noi comprendiamo 
perché una donna, virile d'aspetto e di carattere, trovi la 
soddisfazione dei sensi con un'altra donna o con uomini che 
nelle linee del viso e della persona e nelle singolarità del 
temperamento rispecchino il tipo femminile anziché quello 
maschile. È ormai banale il ricordo di Giorgio Sand - donna 
ultra-virile - che amò del suo più forte amore Musset, il 
più femminile tra i poeti lirici, e Chopin, il più femminile dei 
genii musicali.</p>
<p>Weininger, del resto, ha pomposamente presentato come 
una legge nuova ciò che l'osservazione degli psicologi e il 
buon senso del pubblico avevano già intuito. Noi tutti 
sappiamo che affinché abbia origine una passione o una 
simpatia occorre che succeda un fenomeno che non si può 
esprimere se non con una metafora tolta dalla chimica: le due 
individualità devono neutralizzarsi reciprocamente come un 
acido e un alcali si combinano per formare un sale neutro. 
Diceva Renan: "<foreign lang="fra">Une femme qui nous ressemble nous est 
antipathique: ce que notes cherchons dans l'autre sexe est le 
contraire de nous mêmes</foreign>". Ancor più esattamente 
Baudelaire scriveva: "<quote lang="fra">Nous aimons les femmes à 
proportion qu'elles nous sont plus étrangères</quote>". E la 
saggezza di un proverbio suggella questa verità e la ripete in 
forma più semplice affermando: <hi rend="italic">i contrarii si amano</hi>.</p>
<p>I contrarii si amano, appunto perché l'amore non è che 
<hi rend="italic">il desiderio di completarsi</hi>.

                              *</p>
<p>Ciò che sembra più nuovo nella teoria di Weininger è 
l'avere constatato come il bisogno d'emanciparsi e la possibilità 
stessa d'emanciparsi dipendano in una donna dalla parte di 
mascolinità che è in lei.</p>
<p>La volontà di rendersi eguale all'uomo, di raggiungere la 
completa indipendenza morale e intellettuale è assente nella 
donna assoluta o, poiché questa non esiste, nel tipo femminile 
che più le si avvicina. La donna veramente donna non ambisce 
eguaglianza, non sogna indipendenza, non chiede diritti 
maschili, ma è dolcemente fiera dei suoi doveri femminili, è 
intimamente secura che basta il suo sguardo, il suo sorriso, il 
suo bacio per darle un potere quale nessun despota ebbe mai 
sulla terra.</p>
<p>Coloro che aspirano ad emanciparsi, coloro che per 
l'ingegno, per l'attività, per la volontà si sono acquistata una 
riputazione più o meno legittima, hanno nell'aspetto fisico 
come nella fisonomia morale qualche cosa di mascolino. Si 
direbbe che in loro viva e si agiti un'anima maschile. Si direbbe 
che esse si sentano quasi uomini, e che sia appunto 
questa coscienza maschile che le costringe a chiedere la 
liberazione spirituale.</p>
<p>Oggi, il rifiorire del feminismo è dovuto in massima parte 
all'aumento del numero di donne maschili, <foreign lang="fra">les 
hoministes</foreign>come le chiama con espressivo neologismo 
Remy de Gourmont. E tale fenomeno s'accompagna con un 
fenomeno analogo e complementare: l'aumento parallelo del 
numero degli uomini-femminili. I progressi 
dell'omosessualismo e certe tendenze secessioniste che elevano 
a tipi di bellezza donne che paiono efebi, ne sono la prova. C'è 
dunque oggi, fra i due sessi, una specie di processo di scambio, 
quasi direi un fenomeno di osmosi e di endosmosi per il quale 
le doti morali e intellettuali di un sesso passano in quelle 
dell'altro; e mentre ci si allontana sempre più dal tipo ideale 
della <hi rend="italic">donna assoluta</hi> e dell'<hi rend="italic">uomo assoluto</hi>, 
vediamo invece moltiplicarsi il numero degli individui 
intermedii che possiedono i gusti, le tendenze, le abitudini, in 
una parola le qualità psicologiche di quel sesso cui non 
appartengono fisiologicamente.</p>
<p>Ora, conclude il Weininger, se il desiderio, il bisogno 
dell'emancipazione è specifico delle donne-maschili, e se la 
donna veramente donna lo ignora, è logico affermare 
che "il più grande, il solo nemico dell'emancipazione 
femminile è la donna stessa".
                              *</p>
<p>Ma perché la donna in cui è più puro il tipo femminile, non 
è accessibile, anzi è refrattaria, alle nuove correnti del pensiero 
che vorrebbero innalzarla socialmente al livello dell'uomo? 
Perché essa resiste con una ostinazione retrograda alle voci che 
la chiamerebbero più in alto?</p>
<p>Perché, risponde Weininger, la vita della donna che non 
abbia in sé alcuna preponderanza di elemento maschile è una 
vita quasi esclusivamente sensuale il cui orizzonte è chiuso 
dagli affetti domestici, una vita uniforme che non si preoccupa 
di ciò che avviene al di là di questi angusti confini.</p>
<p>Io non sono d'accordo col Weininger quando egli sostiene 
che l'istinto sessuale è più forte nella donna che nell'uomo: io 
credo invece che questo istinto sia più forte nell'uomo, ma 
riconosco che mentre nell'uomo è intermittente e eruttivo (per 
adoperare un'espressione volgare ma energica del 
Weininger), nella donna questo istinto, pur essendo più debole, 
è più diffuso, più costante, anzi è perenne.</p>
<p>L'uomo domina il suo istinto, lo sa far tacere, se ne libera, 
e può quindi interessarsi a ogni problema astratto del pensiero, 
a tutta la vita che freme intorno a lui.</p>
<p>La donna invece non concede a queste astrazioni che 
un'attenzione limitata e indiretta, e spesso soltanto a causa 
dell'uomo che ama o da cui vuol farsi amare; e di qualunque 
cosa ella s'occupi o parli, se ne occupa e parla con criterii 
personali e soggettivi. Ella ignora che cosa sia una discussione 
teorica nel senso assoluto della parola, e ricama sempre le sue 
idee sulla falsariga dei suoi sentimenti.</p>
<p>Un uomo vive combatte teme spera per delle idee oltre che 
per delle persone: la donna invece generalmente non vive e 
non combatte che per delle persone. Egli diffonde la sua 
affettività su moltissimi individui: ella la concentra su pochi: il 
marito (o l'amante) ed i figli; ed è quindi naturale e, direi, 
necessario che questa sua affettività, appunto perché <hi rend="italic">meno 
diffusa</hi>, sia <hi rend="italic">più intensa</hi>, intensa nel bene come nel 
male.</p>
<p>Intellettualmente avviene l'identico fenomeno che abbiamo 
osservato moralmente.</p>
<p>L'attività cerebrale della donna appunto perché 
poco diffusa diviene più intensa là dove può esplicarsi. E il suo 
ingegno che è, nel complesso, di molto inferiore a quello 
dell'uomo, lo supera invece ed è veramente acuto e sottile 
nell'analisi di certi sentimenti intimi delicati e, in genere, 
nell'intuizione psicologica degli stati d'animo. Una donna di 
talento mediocre legge talvolta nel cuore umano meglio e più 
addentro di un uomo di grande ingegno: essa - direbbe 
Schopenhauer - è afflitta da una miopìa intellettuale che le 
permette di vedere con grande penetrazione le cose a lei vicine: 
ma il suo orizzonte è limitato, ciò che è lontano le sfugge.</p>
<p>Si può dunque riassumere la differenza psicologica fra i 
due sessi dicendo che l'uomo possiede la facoltà di sdoppiarsi, 
la <hi rend="italic">dualità</hi> che gli permette di liberarsi dall'impero dei 
sensi per vivere in un mondo di idee e di concezioni, mentre la 
donna manca di questa dualità, è sempre sottoposta al dominio 
dell'istinto, è sempre schiava del suo sesso. E il sesso parla in 
lei con due voci diverse: due voci che manifestano le due 
forme nelle quali si realizza l'istinto: la voce dell'amore e la 
voce della maternità, la voce dell'amante e la voce della madre.</p>

<p>Altri ha già detto con sincera brutalità che tutta la 
psicologia della donna si racchiude, come fra due poli, tra la 
psicologia della prostituta e la psicologia della madre. Nessuna 
donna è soltanto etèra, e nessuna donna è soltanto madre; ma 
tutte s'avvicinano o più all'una o più all'altra. E quando si dice 
<hi rend="italic">etèra</hi> non bisogna intendere soltanto colei che vende il 
suo amore, ma un tipo psicologico di donna che ponga il 
maschio in cima dei suoi pensieri.</p>
<p>Un vero temperamento materno è quello della donna che è 
sinceramente felice dei successi di sua figlia in società e che 
non ne invidia mai in nessun attimo della vita la gioventù e la 
bellezza: è quello della donna che ama anche il marito e 
l'amante con un'affezione materna.</p>
<p>Un vero temperamento da etèra è quello della donna che 
vede anche nel figlio il maschio, e nella figlia la rivale.</p>
<p>Qualunque sia, ad ogni modo, la proporzione in cui si 
combinano nella donna questi due diversi temperamenti, certo 
è che essi la chiudono nella sfera della sensualità e le 
impediscono quindi di spaziare, come l'uomo, in campi più 
vasti e più alti.</p>
<p>Il temperamento materno è il più dispotico, tiene la 
donna in assoluta soggezione, la occupa tutta perché ad esso è 
affidata la conservazione della specie. Il temperamento 
dell'etèra invece (non avendo dal destino questa missione) 
consente alla donna una relativa libertà intellettuale; ed è per 
questo che noi dobbiamo imparzialmente riconoscere che la 
maggioranza delle donne superiori che furono grandi per sé 
stesse o come ispiratrici di uomini celebri appartengono non al 
tipo delle mogli oneste e delle madri feconde, ma al tipo di 
Aspasia.
                              *</p>
<p>Arrivato a questo punto della sua analisi, Weininger non sa 
riassumersi in una sintesi. Cioè, mi correggo. Egli arriva bensì 
a una conclusione, ma è una conclusione pazzesca alla quale 
ho già accennato in principio e che dà l'impressione di un urto 
mentale come quando un treno s'arresta contro la sbarra 
immobile d'un binario morto. Poiché, egli dice, la donna è 
negata dal suo temperamento sensuale ad ogni elevazione 
psichica, e poiché lo scopo dell'universo non è continuare la 
vita ma raggiungere una perfezione morale e intellettuale, 
noi dobbiamo sopprimere la funzione fisiologica 
dell'amore. Spento l'istinto sessuale, l'uomo e la donna 
staranno l'uno di fronte all'altro in un'attitudine non di 
desiderio, ma di fraternità, e potranno toccare insieme la 
perfezione ideale.</p>
<p>Sorridiamo di questo pallido sogno che, se realizzato, 
condurrebbe non alla perfezione, ma alla fine del mondo: non 
meravigliamoci nemmeno che la follìa di Tolstoi come era 
passata in Francia con Jules Bois, sia passata in Germania con 
Otto Weininger, e col nostro buon senso italiano concludiamo 
molto modestamente e molto semplicemente che tutte le 
osservazioni le quali provano la differenza psicologica fra 
l'uomo e la donna e che il Weininger ha così acutamente 
sviluppate, non debbono persuadere ad abolire quel delirio 
adorabile che si chiama l'amore, ma debbono soltanto 
dimostrarci che è vano sognare eguaglianze assolute fra i due 
sessi che natura volle diversi, e che il feminismo più logico e 
più sano è quello che tende non a deformare e a mascolinizzare 
la donna, ma a sviluppare le doti intellettuali e le mirabili 
energie sentimentali di ogni amante e di ogni madre.</p></div2>
<div2 type="paragrafo"><head>Come si ama.</head>
<p>Alcuni anni fa, esaminando i documenti d'un processo 
celebre, trovai molte lettere d'amore che la vittima - una donna 
di grande intelligenza e di temperamento passionale - aveva 
scritte nei giorni della felicità al suo amante, a colui che più 
tardi doveva ucciderla.</p>
<p>E mentre, con una curiosità in cui si mescolava molta 
tristezza, andavo svolgendo quelle pagine affettuose di una 
morta, dirette all'uomo ch'ella certo non sospettava dovesse 
diventare il suo assassino, si faceva strada in me, oltre al 
desiderio di sorprendere e di scoprire la genesi psicologica del 
delitto, anche un pensiero meno preciso e definito, e mi si 
affacciava un problema d'indole assai più generale.</p>
<p>Quell'epistolario era la chiave con cui si poteva aprire lo 
scrigno misterioso d'una passione ch'era arrivata fino al delitto. 
Il caso lo aveva fatto cadere nelle mani della giustizia. Ma 
quante volte questo caso non c'è!</p>
<p>Anche al di fuori dei drammi giudiziarii, l'immensa 
maggioranza degli epistolarii amorosi non cade mai sotto gli 
occhi di estranei.</p>
<p>Non è forse il destino d'ogni lettera amorosa d'essere letta 
da <hi rend="italic">una sola persona</hi>?
                              *</p>
<p>La psicologia dell'amore - che è senza dubbio la più 
studiata, poiché gli psicologi di professione hanno, in questo 
campo, per alleati i romanzieri e i poeti, - è forse viceversa 
quella che è costruita sul minor numero di documenti e 
d'osservazioni.</p>
<p>Letterariamente, noi conosciamo dell'amore soltanto una 
psicologia d'eccezione. I soli epistolarii amorosi infatti che ci è 
dato d'esaminare, e quindi le sole vere passioni di cui possiamo 
con esattezza termometrica misurare la febbre, sono quelle 
degli uomini celebri, i quali offrono volontariamente alla 
curiosità del pubblico anche le pieghe più riposte dell'anima 
loro, o dei quali gli eruditi ricercano e pubblicano le lettere con 
problematica delicatezza postuma, ma con indiscutibile 
vantaggio della psicologia.</p>
<p>Di tutto quell'infinito numero di amori che non 
hanno la luce della celebrità che sappiamo noi veramente? 
Nulla, fuorché la catastrofe lieta o triste che ci viene 
annunziata dai giornali o dal pettegolezzo mondano, e che si 
può riassumere sempre in una di queste quattro parole: 
<hi rend="italic">matrimonio</hi> o <hi rend="italic">adulterio</hi>, <hi rend="italic">suicidio</hi> o 
<hi rend="italic">delitto</hi>. Noi non possiamo mai sapere con certezza la 
storia intima degli amori altrui, e dobbiamo accontentarci della 
nostra personale esperienza; la quale, anche per il più fortunato 
degli uomini, si compone sempre forzatamente di un numero di 
casi assai limitato.</p>
<p>Si dice che <hi rend="italic">nulla va perduto al mondo</hi>, ma non è 
vero. Pur troppo nel campo psicologico vanno perduti quasi 
tutti i documenti più importanti di <hi rend="italic">psicologia a due</hi>. Ed 
io non posso pensare, senza un vivo rammarico di studioso, a 
quella immensa quantità di lettere amorose che finiscono 
consunte dal fuoco o dal tempo, stracciate spesso da colui o da 
colei cui eran dirette, e che costituirebbero un materiale 
prezioso per chi potesse e sapesse analizzarle.

                              *</p>
<p>Gabriele d'Annunzio, in uno di quei momenti egoarchici 
che gli hanno dato la fama, ma da cui per fortuna pare si sia 
allontanato, faceva dire ad Andrea Sperelli - l'eroe del 
<title>Piacere</title> - che il suo sogno era di stampare un libro in un 
<hi rend="italic">esemplare unico</hi> da dedicarsi alla <hi rend="italic">donna unica</hi>, sì 
che tutto il resto del mondo ignori ch'egli lo ha scritto.</p>
<p>Questo sogno, se è pazzesco e irrealizzabile dal punto di 
vista artistico e intellettuale, è viceversa normale e realizzato 
ogni giorno, dal punto di vista sentimentale.</p>
<p>Gli amanti, nelle loro lettere, non fanno altro che scrivere 
il libro della loro passione in un <hi rend="italic">esemplare unico</hi> da 
dedicarsi alla <hi rend="italic">donna unica</hi>. E chi può dire che questi 
<hi rend="italic">libri</hi> - non destinati alla pubblicità - non siano più sinceri 
e talvolta anche letterariamente superiori ai troppi libri che alla 
pubblicità si rivolgono?</p>
<p>Veramente quando si scrive, come del resto anche quando 
si parla, si esagera sempre. Il pensiero, e sopratutto il 
sentimento, hanno nella gamma psicologica una nota 
più bassa del segno esteriore che li esprime.</p>
<p>Diceva Balzac che l'esagerazione è la menzogna delle 
anime buone. Io credo che l'esagerazione sia la menzogna 
inconscia di tutti coloro che scrivono. Nel passare dal cervello 
alla penna, idee e sentimenti assumono proporzioni maggiori, 
come se passassero attraverso una lente d'ingrandimento. Gli 
amanti, nello sforzo di esprimere lucidamente quello che 
sentono, eccedono: per la paura di riuscire <hi rend="italic">minori</hi> della 
realtà, oltrepassano il segno, e riescono esagerati.</p>
<p>Le lettere d'amore - e chiedo scusa del paragone scettico 
che urterà qualche anima ingenua - sono spesso come i discorsi 
politici. L'innamorato, come l'oratore, si inebria 
automaticamente; e come questo si abbandona alla rettorica, e 
lancia delle frasi ad effetto.. <foreign lang="fra">pour la galerie</foreign>, 
così quello eleva il <hi rend="italic">diapason</hi> della sua passione per 
riuscire più eloquente e quindi più irresistibile.</p>
<p>Tuttavia, malgrado questa esagerazione, anzi appunto per 
questa esagerazione, noi possiamo studiare sulle lettere 
amorose come sui documenti migliori il carattere vero d'una 
passione. Esse - come la febbre - alterano la 
temperatura dell'organismo, ma è appunto da questo 
sintomo dell'alterazione che il medico e lo psicologo possono 
giudicare la qualità e misurare la gravità della malattia.
                              *</p>
<p>Tutte queste considerazioni mi son venute alla mente, 
leggendo due libri recenti: uno dove sono analizzati su
documenti e su epistolarî gli amori di uomini
celebri: l'altro dove in una serie di 
lettere (che fingonsi vere) una figlia del secolo racconta ai suoi 
amici e ai suoi amanti la storia sentimentale della sua vita.</p>
<p>Federico De Roberto raccoglie nel suo libro molti fatti per 
illustrare con metodo scientifico quella sua <hi rend="italic">teoria 
dell'amore</hi>, cui dedicò altri volumi eccellenti. E studiando 
come amarono Rousseau e Goethe, D'Alembert e Lassalle, 
Napoleone e Bismarck, egli giunge alla conclusione che gli 
uomini amano meglio delle donne.</p>
<p>Sembra un paradosso, codesto, eppure è forse una verità! 
Un'altra verità.. inverosimile è che gli uomini che 
sembran più freddi, più cinici, più insensibili, sono quelli che 
hanno saputo coltivare nel cuore una passione unica e ardente, 
- mentre gli uomini che, per il loro temperamento e per la 
natura del loro genio, sembrano creati per <hi rend="italic">sentire</hi>, oltre 
che per descrivere, tutte le dolcezze e tutte le frenesie 
dell'amore, sono in realtà poco sensibili, poco costanti, e molto 
egoisti. Balzac, e sopratutto Goethe - conoscitori profondi del 
cuore umano e rivelatori insuperabili di ogni mistero 
sentimentale, - amarono meno e meno bene di D'Alembert, il 
grande matematico che pare dovess'essere devoto soltanto al 
fascino della scienza dei numeri, e di Bismarck, il più arido, il 
più brutale, il più selvaggio dei genî politici. D'Alembert, non 
più giovane, ha per la signorina di Lespinasse delle tenerezze e 
delle squisitezze di sentimento che molti amanti di vent'anni 
potrebbero invidiargli, e ch'egli conserva anche quando egli sa 
che la sua intellettuale amante lo tradisce. Bismarck, tra le cure 
di Stato, e persino durante la guerra del '70 
che doveva occuparlo tutto come un'idea fissa e dargli il 
fremito delizioso della gloria - questa grande rivale dell'amore 
- non dimentica sua moglie, la sua Giovanna, e le scrive delle 
lettere piene di quel sano, onesto, ma pur caldo amore 
delle anime tedesche, che è superiore agli amori delle anime 
latine, per la serena sincerità e per la costanza.</p>
<p>Dinanzi a questi fatti - che non si possono negare - una 
domanda sorge spontanea e contiene il veleno sottile del 
dubbio: possiamo noi basarci su quei fatti per costruire, sia 
pure con molte riserve, una teoria psicologica dell'amore? - o 
non dobbiamo piuttosto ammettere ch'essi rappresentano nel 
mondo del sentimento quell'eccezione solitaria che gli uomini 
cui si riferiscono rappresentano nel mondo del pensiero?
                              *</p>
<p>Il libro della signora Baronchelli Grosson lascia nel lettore 
l'identica domanda dubbiosa. Il titolo audace - che vorrebbe 
essere un <hi rend="italic">pendant</hi> femminile al titolo del celebre libro di 
Alfred de Musset - non ha nel volume una spiegazione e una 
giustificazione sufficienti. Viviana, l'eroina, che, dopo essersi 
avvelenata, e mentre attende la morte, scrive in alcune lunghe 
lettere dirette al fratello, al marito, al suo medico, a un prete, a 
tre suoi amanti, la storia dell'anima sua, - non è il tipo 
della figlia di <hi rend="italic">questo</hi> secolo: essa non simbolizza nulla 
che sia caratteristico dell'epoca nostra: potrebbe essere figlia 
del secolo XVIII o XVII, poiché essa non è, in fondo, che una 
<foreign lang="fra">curieuse d'amour</foreign>. Una <hi rend="italic">curiosa</hi> un po' 
pervertita, cui servono appena d'attenuanti l'infanzia infelice e 
le delusioni trovate nel matrimonio con un uomo troppo 
maturo; una <hi rend="italic">curiosa</hi> anche un po' anormale non solo 
perché si uccide (le persone normali non si uccidono) ma 
anche e sopratutto perché i motivi del suicidio appaiono 
sproporzionati alla gravità della risoluzione. Essa si uccide 
perché s'avvicina alla vecchiaia (ha quasi 40 anni) e perché 
non ha né la fede, né un figlio che la trattenga su questa terra. 
Motivi un po' deboli, e troppo comuni per darsi la morte, 
tanto più quando si è saputo insaporire la vita col pepe di 
qualche adulterio.</p>
<p>Nondimeno, malgrado questi difetti che chiamerò di 
logica, le lettere di Viviana si leggono d'un fiato. Circola in 
quelle pagine un calore di sentimento, un fremito di gioventù 
così passionale, che - se non s'avesse paura di passar per 
ingenui, e se non si conoscesse l'arte ormai abusata degli 
autori, di presentar come roba altrui e come documenti 
veri le finzioni della loro fantasia, - si sarebbe quasi tentati di 
credere che Viviana ha esistito e ha scritto quelle lettere.</p>
<p>Del resto, se non le ha scritte Viviana, quelle lettere furono 
certo scritte e pensate dall'autrice sotto la suggestione di fatti 
realmente avvenuti. Io ho molta stima per la fervida fantasia 
dei romanzieri, ma credo che in fondo alla pasta delle loro 
invenzioni vi sia sempre un lievito di verità: credo sopratutto 
che i fenomeni della vita siano tanto innumerevoli e tanto varî 
da trovar sempre rispecchiato in essi qualsiasi più strano tipo e 
qualsiasi più eccezionale stato d'animo descritto nei libri.</p>
<p>Una volta sorridevo - come davanti a risibili 
inverosimiglianze - di certi romanzi d'appendice: ora non rido 
più. Quei romanzi non sono certo opere d'arte; ma sono senza 
dubbio fotografie della vita. Basta per convincersene, aver letto 
gli incartamenti di molti processi.</p>

<p>Il torto, o per lo meno l'abitudine dannosa dei romanzieri, 
è di lasciarsi suggestionare dai casi più strani, più patologici, e 
più rari che avvengono nella vita; e di accordare ad essi soli - 
mercé i loro libri - quella notorietà che la psicologia comune e 
normale non raggiunge mai.</p>
<p>Avviene nell'arte ciò che avviene nella storia.</p>
<p>Un psicologo, volendo studiare <hi rend="italic">come si ama</hi>, 
analizza gli amori eccezionali di uomini eccezionali. Una 
scrittrice, volendo descrivere lo stato d'animo delle figlie del 
nostro secolo, prende per tipo una donna che - anche se ha 
esistito - è per fortuna una donna anormale, e non rappresenta 
quindi la maggioranza.</p>
<p>Non altrimenti gli storici hanno finora creduto di spiegare 
l'evoluzione umana, attribuendola ad alcuni uomini superiori, o 
ad alcuni fatti straordinari: battaglie, trattati, rivoluzioni.</p>
<p>Nel primo caso si faceva della <hi rend="italic">psicologia</hi>, nel 
secondo caso si faceva della <hi rend="italic">sociologia</hi>, basandosi sui 
fenomeni più apparenti e più luminosi, e non accorgendosi che 
dietro ad essi e sotto ad essi v'è una miriade di altri fenomeni, 
oscuri e ignorati, ma che rappresentano veramente la vita, e le 
ragioni latenti ed intime del progresso.</p>
<p>Ora si è compreso che la storia umana non dipende da 
uomini eccezionali o da fatti straordinarii, ma dal movimento 
collettivo ed anonimo di milioni di coscienze e di intelligenze: 
e l'importanza dello studio degli <hi rend="italic">infinitamente piccoli</hi> è 
riconosciuta non solo nel mondo dei microbii, ma anche nel 
mondo umano.</p>
<p>E così, io credo, dovrebbe avvenire nella 
psicologia. Bisognerebbe cioè riconoscere e confessare 
- come io dicevo al principio - che una teoria dell'amore non si 
può costruire, esaminando soltanto le lettere di individui 
eccezionali. Per sapere veramente come si ama farebbe d'uopo 
esaminare almeno una parte di quell'infinito numero di 
epistolarii amorosi che s'incrociano quotidianamente, e portano 
dal maschio alla femmina, sotto forma di desiderio, l'istinto 
oscuro della specie.</p>
<p>Ma questo esame è difficile, se non impossibile. Nel 
sentimento, come nel pensiero, la storia non può essere fatta 
che sulle eccezioni.</p>
<p>E noi dobbiamo rassegnarci come a un triste destino che la 
parte migliore di noi - perché la più vera e la più normale - 
rimanga ignorata.</p></div2>
<div2 type="paragrafo"><head>Il diritto all'adulterio.</head>
<opener><salute>Alla signora Rosalia Jacobsen.</salute></opener>
<epigraph><p lang="fra">"Les passions humaines, comme les plantes, comme 
les ètres, ne se forment pas à la lumière: leur premier 
développement exige l'obscurité chaude et close des bas-fonds 
de la conscience. Jeter sur elles, pendant qu'elles germent 
dans leur ombre, le rayon cru d'un aveu, c'est presque toujours 
les frapper d'une atteinte mortelle."</p>
<p><bibl><author>LÉON BLUM</author></bibl>.</p></epigraph>
<p>Forse, di tutte le parole che noi adoperiamo 
quotidianamente, la parola <hi rend="italic">amore</hi> è quella che ha un 
significato più vario e più indeterminato. È una moneta che si 
spende da tutti, ma alla quale ognuno attribuisce un prezzo 
diverso: è un titolo che nella Borsa dei sentimenti è quotato più 
dal credito che gli si presta che non dal suo effettivo valore.</p>
<p>Tutte le bocche umane mormorano la dolce frase <hi rend="italic">io ti 
amo</hi>; ma sappiamo noi forse quanta luce di passione o 
quanta ombra di calcolo sia nella coscienza di chi pronunciò 
quella frase? Sappiamo noi quanta sincerità duratura o qual 
passeggiero capriccio si nasconda nelle brevi parole?</p>
<p>Ed anche coloro che discutono teoricamente dell'amore, e 
ne vogliono tracciare i doveri e celebrare i diritti, sanno 
veramente che il fenomeno di cui parlano e sul quale con molta 
audacia e con troppo assolutismo sentenziano, è un 
<hi rend="italic">imponderabile</hi> che sfugge a ogni definizione precisa?</p>
<p>Poiché - ed è bene porre il problema con una chiarezza che 
può sembrare ingenuità - poiché, quanto è facile la definizione 
fisiologica dell'amore (eguale in tutto il mondo umano e in 
tutto il regno dell'animalità superiore) altrettanto è difficile la 
sua definizione psicologica.</p>
<p>Se io dovessi tentare questa definizione, direi che l'amore è 
quello stato patologico durante il quale una persona polarizza 
tutti i suoi sentimenti e tutti i suoi pensieri in un'altra persona: 
vale a dire, l'amore non è che un'ossessione, un'idea fissa.</p>
<p>Se questa ossessione o questa idea fissa dura poco, e il 
malato guarisce con relativa celerità noi diamo all'amore il 
nome di <hi rend="italic">capriccio</hi>; se dura molto e la malattia si fa 
cronica, le diamo il nome di passione; se dura sempre, 
fin che non la spezzi la morte, allora, ma allora soltanto 
essa merita veramente il nome di amore nel senso più alto e più 
puro della parola.</p>
<p>Inutile aggiungere che tutti, quando dicon d'amare, giurano 
che il loro amore sarà eterno; ma è altrettanto superfluo il 
constatare che quel giuramento, fatto in buona o in mala fede, 
è smentito quasi sempre dai fatti.</p>
<p>Nel mondo, se vi sono milioni di coppie che si amano per 
capriccio, e centinaia di migliaia di coppie che si amano per 
passione, vi sono appena pochissime coppie che si amano per 
sempre, poiché è eccezionalmente raro il caso dell'uomo o 
della donna che applichi con assoluta fedeltà il precetto ideale: 
<hi rend="italic">d'estate e d'inverno, da vicino e da lontano, fin ch'io viva e 
più in là</hi>.
                              *</p>
<p>Queste considerazioni preliminari, o per dir meglio queste 
molto semplici constatazioni di fatto, erano necessarie - o 
Signora - prima di venir a rispondere all'inchiesta ch'Ella ha 
avuto la cortesia di rivolgermi.</p>
<p>Ella chiede se la donna debba nell'amore anteporre 
la propria felicità e lo sviluppo della sua personalità libera ai 
riguardi sociali (cioè ai riguardi verso il marito, verso i figli, 
verso la famiglia). In altre parole, Ella chiede se una donna 
abbia il diritto di concedersi un amante quando creda di trovare 
in questo la propria felicità, quando si convinca che le leggi del 
matrimonio sono un ostacolo allo sviluppo della sua 
personalità.</p>
<p>Ella ripresenta cioè dinnanzi al pubblico, il difficile 
problema che già Sibilla Aleramo aveva posto nel magnifico 
romanzo: <title>Una donna</title>.</p>
<p>Questo romanzo, che è senza dubbio fra i migliori usciti da 
penna femminile in Italia, non è che la storia di un'anima, il 
diario di una battaglia morale combattuta da una moglie di 
troppo ingegno contro un ambiente intellettualmente mediocre. 
Ed è piaciuto appunto per la sincerità e per l'audacia con cui 
l'autrice aveva messo a nudo un cuore di donna.</p>
<p>Ma se dal giudizio sull'opera d'arte si vuol salire al 
giudizio sulla teoria che Sibilla Aleramo ha arditamente 
proclamata, allora l'unanimità degli elogi si spezza, e chiunque 
conosca quel tanto di psicologia che la vita gli può avere 
insegnata, molto prudentemente e molto giustamente 
concluderà: altro è un caso eccezionale, altro è la regola. Vale 
a dire: altro è il riconoscere che in un dato caso una donna 
abbia il diritto di abbandonare il marito e i figli per l'amante, - 
altro è il riconoscere che in tutti i casi, quando il marito non le 
piaccia, la donna debba anteporre la sua felicità ai riguardi 
sociali.</p>
<p>E ritorna opportuna, a questo proposito, la distinzione fatta 
più sopra intorno alle varie specie d'amore. Infatti, se si 
dovesse proclamar come regola che ogni donna ha diritto di 
pensare alla sua felicità, o a quella che a lei sembra in un dato 
momento la sua felicità, trascurando e violando ogni suo altro 
dovere, non solo si proclamerebbe una teoria.... piuttosto 
immorale, ma si correrebbe il rischio che quasi tutte le donne 
interpretassero come <hi rend="italic">amore</hi> ciò che non è che un 
<hi rend="italic">capriccio</hi>, e credessero di fare la propria felicità 
abbandonando il marito per quell'amante.... che le abbandonerà 
a sua volta.</p>
<p>Il diritto all'amore - contro la legge contro i costumi, 
contro i pregiudizî sociali, - è senza dubbio il primo dei diritti 
della donna; ma a patto ch'ella non si sbagli, a patto cioè che 
ella non dia ad intendere più o meno furbescamente che si 
tratta d'amore quando si tratta semplicemente d'una 
curiosità, di un capriccio, di uno svago che il temperamento 
pretende e la noia feconda.</p>
<p>Quindi - o Signora - io credo che non si possa, in astratto, 
rispondere categoricamente alla sua domanda. Credo che non 
si possa, in teoria, approvare o biasimare una moglie che non 
amando il marito si concede un amante. Credo semplicemente 
che in alcuni casi (molti, se Ella vuole) la moglie abbia il 
diritto di ribellarsi alle gesuitiche convenzioni che la 
vorrebbero vittima della legge e del costume, e possa e debba 
conquistarsi e godere l'amore fuori del matrimonio; ma credo 
altresì che in moltissimi casi questa ribellione in nome dello 
sviluppo libero della propria personalità non sia che l'etichetta 
sotto cui si vuol far passare il contrabbando del vizio e 
dell'immoralità.
                              *</p>
<p>L'adulterio, checché ne dica il Codice, non è un delitto, è 
una disgrazia. È un fallimento, in cui, per un'ironia della sorte, 
il disonorato è il creditore.</p>
<p>Ciò che vi è di immorale nell'adulterio è la menzogna. Ed 
è per questo che le anime sincere ed ardite preferiscono 
al nostro sistema sociale - che ci dà, come regola dei rapporti 
sessuali, il matrimonio temperato dall'adulterio - il sistema più 
franco e più limpido dell'amore libero. È per questo, che le 
anime sincere e buone e fondamentalmente oneste sostengono 
che quando la moglie non vuole o non può più esser fedele al 
marito deve dirglielo e lasciar la sua casa e suggellare con una 
confessione spontanea questo atto di indipendenza e di 
ribellione.</p>
<p>Ma, - prescindendo dal notare che se questa sincerità fosse 
universalmente adottata, non so quanti matrimonî 
resterebbero ancora uniti nel mondo, - io vorrei, o Signora, 
permettetemi di farle osservare che Ella trascura o dimentica il 
più grande coefficiente dell'amore che è il mistero.</p>
<p>Il nostro dovere, in ogni atto della vita, è senza dubbio la 
sincerità: ma il nostro piacere viene pur troppo molto spesso 
dalla menzogna. Il frutto proibito ha un sapore che le altre 
frutta non hanno. E compiere una qualunque azione di nascosto 
è voluttà alla quale noi non sapremmo mai rinunziare.</p>
<p>Gli è perciò che quando odo sentenziare dagli apostoli 
delle nuove dottrine che bisogna riformare la società in 
modo che l'amore sia un atto di aperta e libera sincerità, 
anziché come oggi un tessuto di finzioni e di transazioni, - io, 

pur approvando questo ideale di galantuomini, sorrido un poco 
di questa teoria che mi pare psicologicamente mediocre.</p>
<p>Ella spera e crede, Signora, che quando i rapporti 
erotico-sociali saranno mutati, quando cioè la donna non si 
farà più pagare dall'uomo il suo amore, ed essa starà dinnanzi a 
lui come un'individualità libera che non tollera altro compenso 
che quello del sentimento, Ella spera, o Signora, che una 
grande lealtà si stabilirà nelle relazioni sessuali.</p>
<p>Io sono meno ottimista perché non credo che cambi la 
natura umana. Il mistero e il silenzio saranno sempre 
l'atmosfera in cui a noi piacerà di avvolgere i sentimenti più 
intimi e delicati. Amare nell'ombra, amare tremando è 
aggiungere una voluttà a un'altra. L'amore sembra più grande 
quando è nascosto: sembra più bello quando ha contemporanea 
la sensazione del pericolo. Ostentatelo alla luce del sole, 
dategli la calma sicura della legittimità ed esso perde, 
psicologicamente, una parte del suo fascino. Il sapore 
dell'adulterio è forse tutto in questa menzogna che lo circonda.</p>
<p>È un male? Certamente. Ma è una fatalità.</p>
<p>Cleopatra faceva tagliar la testa al suo amante d'una notte. 
Margherita di Borgogna faceva precipitare dalla torre di Nesle 
chi aveva goduto il suo corpo senza vedere il suo viso, sempre 
coperto da una maschera di velluto nero. E non erano questi 
soltanto capricci feroci di donne sensuali: erano volontà 
sapienti di chi desiderava mantenere l'etichetta e il decoro.</p>
<p>I nostri costumi oggi sono più dolci, e condannano e non 
comprendono nemmeno questi pudori eccessivi. Ma anche noi, 
nell'amore, vogliamo il mistero.</p>
<p>Maurice Barrès racconta, togliendola da Saint Simon, la 
storia di un arcivescovo il quale riceveva ogni giorno nella sua 
villa la sua amica. Quando i due amanti passeggiavano nel 
giardino erano seguiti a distanza da un giardiniere che con un 
rastrello cancellava le traccie dei loro passi.</p>
<p>Colle debite differenze di tempo e di luogo, questo 
giardiniere compiva l'identico gesto dello schiavo di Cleopatra 
che decapitava il testimone della sua regina in furore. Questo 
gesto è il simbolo di un sistema di vita, di un bisogno che può 
mutar forma ma non si sopprime. Anche oggi noi tutti - e 
specialmente gli spiriti delicati - nascondono e velano 
le loro passioni. Anche oggi noi vogliamo che dietro a noi si 
cancelli, noi desideriamo non lasciar traccia. E, come dice il 
Barrès, non è forse soltanto ipocrisia, ma è istinto superiore 
della voluttà vera che esige il mistero.
                              *</p>
<p>Io prevedo, o Signora, che quanto sono venuto dicendo sin 
qui parrà piuttosto ardito. E mi si accuserà di sostenere delle 
teorie immorali, mentre non faccio che constatare delle realtà 
dolorose.</p>
<p>La differenza fra gli idealisti e i positivisti consiste in ciò: 
che i primi sognano un mondo migliore senza troppo curarsi 
dei fatti attuali: i secondi invece, pur desiderando che il mondo 
muti e migliori, non perdono di vista la realtà quotidiana e si 
permettono di ritrarla qual'è per tarpare le ali agli utopisti che, 
dimenticandola, sperano di costrurre un mondo ideale.</p>
<p>E un mondo ideale, troppo lontano e forse irraggiungibile, 
sarebbe quello in cui la sincerità fosse regola e legge 
nelle relazioni di amore.</p>
<p>Il piccolo Iddio è bendato - dalla filosofia profonda della 
leggenda - non solo perché i suoi strali colpiscono alla cieca, 
ma anche perché l'ombra e il mistero costituiscono l'atmosfera 
naturale in cui si svolge il più forte e il più traditore dei 
sentimenti.</p></div2>
<div2 type="paragrafo"><head>Il quinto sesso.</head>
<p>Voi credevate che i sessi fossero due? Poveri ingenui! I 
sessi sono tre, anzi quattro, forse.... cinque.</p>
<p>Il terzo sesso è rappresentato da quel tipo di degenerato 
contro natura, che nel gergo dei delinquenti francesi si chiama 
<foreign lang="fra">la tante</foreign>. Lascio a Balzac di spiegar meglio le 
caratteristiche di questo strano individuo. Nella <title lang="fra">Dernière 
incarnation de Vautrin</title> egli scrive: "<quote lang="fra">Pour donner une 
vague idée du personnage que les reclus, les argousins et les 
surveillants appellent <hi rend="italic">une tante</hi>, il suffira de rapporter ce 
mot magnifique du directeur d'une des maisons centrales au 
feu lord Durham, qui visita toutes les prisons pendant son 
séjour à Paris. Le directeur, après avoir montré toute la prison, 
les préaux, les ateliers, les cachots, désigna du doigt un local, 
en faisant un geste de dégoût. - "Je ne mène pas là Votre 
Seigneurie, - dit-il - car c'est le quartier des <hi rend="italic">tantes</hi>....</quote>" - 
"<quote lang="fra"><hi rend="italic">Hao</hi>! - fit lord Durham - et qu'est-ce?" - "C'est 
le troisième sexe, milord</quote>!".</p>
<p>Era il 1840.</p>
<p>Il quarto sesso fu scoperto un po' più tardi, quando con 
questo nome suggestivo si è creduto di poter definire quella 
categoria curiosa e anche antipatica di zitellone che 
rappresentano gli anfibî del mondo umano e son frequenti più 
che altrove in Inghilterra e in America. Non si sa se sian 
maschi oppur femmine: agli uomini non paion donne e alle 
donne.... non sembran uomini: realizzano nel mondo umano 
l'ipotesi grammaticale del <hi rend="italic">genere neutro</hi>, e non possono 
amare.... che le bestie, poiché la loro sessualità si è trasformata 
in un isterismo, altrettanto noioso quanto dannoso, che le fa 
convinte e feroci apostole di ogni idea mattoide, quale sarebbe, 
ad esempio, la società per la protezione degli animali o 
l'armata della salute.</p>
<p>Il quinto sesso fu scoperto quindici anni fa da Marcel 
Prévost, attualmente <hi rend="italic">immortale</hi>, e allora semplicemente 
romanziere molto in voga a Parigi, sopratutto in quell'ambiente 
che legge il <hi rend="italic">Gil Blas</hi>, giornale che vela la pornografia 
col clericalismo. Il Prévost faceva concorrenza al Bourget, ma 
i suoi primi romanzi stanno a quelli dell'autore del 
<title lang="fra">Disciple</title>, come una cena in un <foreign lang="fra">cabinet 
particulier</foreign>sta a una passeggiata sentimentale al chiaro 
di luna.</p>
<p>Veramente, non si tratta di un <hi rend="italic">quinto sesso</hi>, ma di 
una.... come chiamarla? di una varietà del sesso femminile.</p>
<p>Le <hi rend="italic">mezze-vergini</hi>, per spiegarci, sarebbero quelle 
ragazze che arrivano al matrimonio nella condizione di 
Francesco I dopo la battaglia di Pavia: <hi rend="italic">avendo perduto tutto 
tranne l'onore</hi>.... dato che per onore si voglia intendere 
soltanto ciò che non ne è se non il simbolo fisiologico.</p>
<p>I Catoni della letteratura non hanno mancato di mettere 
all'indice il romanzo del Prévost e di gridare allo scandalo. 
Però, tutti coloro che non sono né miopi né gesuiticamente 
morali hanno visto il problema gravissimo che quel libro 
sollevava, primo in Italia Ferdinando Martini, il quale pur 
dichiarando di non aver letto il romanzo (perché poi questa 
dichiarazione?) mostrò con un suo articolo di conoscerlo molto 
bene e di saperlo criticare con quella sua fine ed invidiabile 
arguzia toscana.

                              *</p>
<p>Quando io mi trovo dinanzi a un libro cosiddetto immorale 
ma che tuttavia rifletta la realtà, e sia o si avvicini a un'opera 
d'arte, e sento tutte le alte strida dei moralisti di professione 
che lo condannano, mi tornano alla mente le parole del Beyle: 
"<foreign lang="fra">Hé, monsieur, un livre est un miroir qui se promène sur 
une grande route. Tantôt il réflète à vos yeux l'azur des cieux, 
tantôt la fange du bourbier de la route. Et l'homme qui porte 
le miroir dans sa botte sera par vous accusé d'être immortal? 
Son miroir montre la fange et vous accusez le miroir? Accusez 
bien plutôt le grand chemin où est le bourbier et plus encore 
l'inspecteur des routes qui laisse l'eau croupir et le bourbier se 
former</foreign>".</p>
<p>Io non so con che intendimenti estetici e filosofici il signor 
Prévost abbia scritto il suo libro. Può anche darsi che egli abbia 
speculato sulla morbosa curiosità dei lettori. A me ciò importa 
assai poco. Non è l'uomo, è l'opera che si deve giudicare. E 
l'opera, nel nostro caso se ha crudezze che rivoltano, ha 
pregi che non si possono negare, principalissimo quello di aver 
trattato un argomento non trattato da altri, e di averlo svolto 
con brio e con signorilità.</p>
<p>Si credeva da molti, da tutti forse, che la letteratura avesse 
compiuta la descrizione delle degenerazioni e delle immoralità 
umane. Si credeva che l'ambiente corrotto delle alte classi delle 
grandi città non avesse più misteri e non riserbasse più 
sorprese. Ebbene: quest'idea un po' ingenua e un po' 
orgogliosa si è dimostrata falsa. Il Prévost ha saputo svelare 
una piaga di cui si sospettava l'esistenza, ma che, prima di lui, 
non aveva tentato la penna di alcun romanziere. Si può 
scandalizzarsi, ma non si può togliere al Prévost il merito 
ormai tanto raro di essere stato originale.
                              *</p>
<p>Tre sono le domande che si impongono, da un punto di 
vista puramente filosofico, dopo la lettura di questo libro.... 
molto galeotto.</p>
<p>Esistono le fanciulle che l'ardito romanziere francese ha 
bollato col nome di <hi rend="italic">mezze-vergini</hi>?</p>
<p>Se esistono, quali sono le cause che le hanno 
formate così?</p>
<p>Quali sarebbero i rimedii per diminuirne il numero?</p>
<p>Alla prima domanda (che oggi è oziosa ed ingenua) lo 
stesso autore - un po' impensierito dall'impressione 
disgustosa che il suo libro poteva produrre - si è affrettato a 
rispondere nella prefazione, dichiarando che la società ch'egli 
descrive non è tutta la società parigina e tanto meno la società 
francese. È una faccetta di quel diamante a mille riflessi che 
noi chiamiamo l'ambiente e al quale l'arte e la scienza si 
affaticano a strappare di tanto in tanto un raggio per analizzarlo 
psicologicamente.</p>
<p>Ma, davvero, non c'era bisogno che il signor Prévost si 
degnasse di far questa restrizione. Il medico che descrive una 
malattia trova inutile dichiarare che non tutti gli uomini la 
portan con sé nel sangue o hanno la facoltà di assorbirne il 
germe. Basta, per legittimarne lo studio, che il male vi sia, che 
alcuni ne siano affetti.</p>
<p>E nessuno ha osato negare l'esistenza della malattia che il 
Prévost ha studiato. Non vi sono statistiche, ha detto con un 
sorriso malizioso Ferdinando Martini, per sapere quale 
estensione abbia questa malattia, ma c'è l'esperienza 
giornaliera che è la migliore delle statistiche.</p>
<p>E certo ben pochi dei moltissimi che hanno letto le 
<foreign lang="fra">Demi-Vierges</foreign>non avranno trovato nei loro 
ricordi, più o meno lontani e più o meno personali, qualche 
nome vero da sostituire a quelli immaginarii di Jacqueline, di 
Cecile, forse anche di Maud, l'eroina del romanzo, quantunque 
Maud sia un'eccezione eccessivamente scandalosa e lo stesso 
Prévost abbia voluto presentarla come tale.</p>
<p>Più di così su questo argomento noi non vogliamo dire: la 
via è lurida: <foreign lang="fra">glissons, n'appuyons pas</foreign>....
                              *</p>
<p>E veniamo alla seconda domanda. Da che dipende 
l'esistenza di un numero, grande o piccolo, di codeste 
fanciulle?</p>
<p>Per il Prévost la causa risiede in due <hi rend="italic">cracs</hi> avvenuti 
secondo lui una ventina d'anni fa (questa precisione 
matematica meraviglierebbe se non facesse sorridere!): il 
<hi rend="italic">crac</hi> del pudore e il <hi rend="italic">crac</hi> della dote. Oggi le 
ragazze per conquistarsi una posizione nel mondo non hanno 
che un'unica arma, l'amore: è quindi nel loro interesse di 
conoscerla molto bene, e le madri si fanno un dovere di 
istruirle al riguardo. Ecco, nella sua cinica chiarezza, l'opinione 
del Prévost.</p>
<p>Opinione altrettanto illogica quanto immorale, giacché se è 
per.... divertire gli uomini che alcune fanciulle diventano 
sapienti e prudenti maestre d'amore, può darsi che non abbiano 
torto, ma se è per.... trovare un marito, hanno torto sicuro. Io 
direi anzi che il loro sistema allontanerà tutti gli uomini dal 
matrimonio. Gli iniziatori, gli <foreign lang="fra">allumeurs</foreign>, per 
adoperare l'espressiva parola francese, non sposano mai: essi 
sono i dilettanti dell'amore che sfiorano tutto e non finiscono 
nulla; quanto agli altri, non andranno certo a cercarsi la moglie 
in quel mazzo di rosee fanciulle che avranno forse tutte le 
attrattive ma senza dubbio anche tutti i pericoli dei fiori 
velenosi che uccidono. E la prova di questa verità, del resto 
evidente, ce la fornisce lo stesso Prévost facendo mutar vita a 
Maud quando questa bellissima e depravata fanciulla vuol 
riuscire a farsi sposare dall'onesto Maxime.</p>
<p>No. Non c'è uno scopo utilitario e matrimoniale alla base 
di questa corruzione moderna. C'è soltanto una fatalità 
d'ambiente e una fatalità antropologica.</p>
<p>Poiché tutto è guasto oggi, più in alto che in basso, 
qual meraviglia che anche il pudore vada diminuendo? Come 
volete che in questa vita vertiginosa di cui la legge suprema è 
godere, esso solo si salvi mentre tutte le altre virtù s'appannano 
o muoiono? Perché, mentre ogni forma della nostra vita di 
società si corrompe, solo il <hi rend="italic">flirt</hi> deve rimanere intatto 
nella sua ingenuità e rinchiudersi nella barriera onesta e 
discreta di qualche sguardo, di qualche sorriso, di qualche 
stretta di mano? Ah, non sono certo i nostri palati guasti che 
possono accontentarsi di cose.... tanto poco saporite! Anche nei 
salotti ove si insidia all'onor femminile, l'uomo applica la 
massima brutale che lo dirige nei suoi affari e nella sua 
ambizione, alla Borsa come nel Parlamento: arrivar presto e 
lontano, e soltanto guardarsi dall'incappare nel Codice penale.</p>
<p>Se egli è tentato, alcune volte, più che dal vero amore delle 
signore, dal mezzo amore delle signorine, gli è perché noi 
siamo una razza decrepita e abbiamo anche la passione senile. 
I vecchi depravati preferiscono il frutto acerbo - non so se per 
una oscura legge di compensazione o per nausea delle frutta 
mature - e i giovani depravati cercano emozioni nuove ed acute 
in un amore che non merita questo nome, ma che ne è 
una parodia divertente senza pericoli e senza conseguenze.</p>
<p>Ormai, per alcuni, per i raffinati e per i decadenti, 
l'adulterio era diventato uno <hi rend="italic">sport</hi> amoroso troppo 
comune e, troppo volgare. Bisognava sostituirgli qualche cosa 
di più.... piccante. E si è trovato il mezzo-amore delle 
mezze-vergini, la quintessenza dell'immoralità e l'assenza 
assoluta della passione, un gioco di lussuria in cui il cuore non 
entra mai, la degradazione infima cui possa arrivare una donna, 
la vigliaccheria suprema che possa commettere un uomo. La 
prostituzione diventa al confronto quasi una virtù, perché essa 
almeno ignora il tipo delle fanciulle calcolatrici che si vendono 
senza darsi, e il tipo dell'uomo vile che corrompe senza 
assumersi alcuna responsabilità.</p>
<p>Questi tipi saranno più o meno rari, ma esistono, ed è la 
nostra civiltà che li crea, o meglio che li feconda e dà loro il 
modo di palesarsi.</p>
<p>Alla base di ogni anomalia morale, c'è un'anomalia fisica: 
la <hi rend="italic">mezza-vergine</hi> e <foreign lang="fra">l'allumeur</foreign>sono degli 
anomali che sfogano nella loro libidine sapientemente frenata 
la <foreign lang="fra">félure</foreign>atavica e degenerativa di cui sono 
vittime.</p>
<p>Essi appartengono alla categoria di quei <hi rend="italic">criminali 
larvati</hi> così frequente nelle classi alte della 
società. I poveri e gli ignoranti delinquono brutalmente ma 
francamente: rubano, seducono, con mezzi violenti ma aperti: 
saranno barbari ma non son gesuiti.</p>
<p>I <hi rend="italic">signori</hi> invece, commettono gli stessi delitti ma 
con maggiore astuzia e maggior furberia. Rubano, ma vi fan 
credere che il furto sia un <hi rend="italic">affare</hi>: rovinano una fanciulla, 
ma si guardan bene dall'arrivar fino al punto.... che potrebbe 
dar loro delle noie. Hanno una criminalità tutta di cervello, 
mentre quella delle classi infime è quasi tutta di muscoli; ed è 
perciò che essi, ad evitar la galera senza rinunciare al delitto, 
sostituiscono allo stupro materiale lo stupro psicologico, una 
mostruosità che la legge pur troppo è impotente a colpire.
                              *</p>
<p>Quali i rimedii a codesta malattia?</p>
<p>Il Prévost, per coprire colla bandiera cattolica il 
contrabbando della sua oscenità, asserisce che l'unica àncora di 
salvezza sarebbe il ritorno al matrimonio cristiano. Si 
rinchiudano le ragazze nei conventi e, appena uscite, si dia loro 
il marito che Dio - e, in vece sua, la famiglia - ha scelto 
per loro. Così, almeno, la vita mondana non le corromperà 
<hi rend="italic">prima</hi> del matrimonio.</p>
<p>E <hi rend="italic">dopo</hi>? si potrebbe chiedere. Ma il nostro autore, 
non pensa al <hi rend="italic">dopo</hi>. Egli, che vuol dare ad intendere 
d'aver avuto uno scopo morale nello scrivere il suo volume, 
mostra di possedere un concetto cronologicamente breve della 
moralità, quasi direi un concetto a scadenza fissa. Gli basta che 
questa moralità duri fino al giorno delle nozze. Poi.. accada 
quel che vuol accadere. A lui preme di salvare la vergine; 
quanto alla moglie non se ne preoccupa.</p>
<p>In verità, la vista è un po' miope per chi pretende gettare 
uno sguardo su questo doloroso problema sociale e il rimedio 
del convento, anche senza combatterlo come potrebbe essere 
combattuto, si rivela di una insufficienza desolante.</p>
<p>Certo, il guarire la malattia non è facile come il 
constatarla. Ma se è vero che la diagnosi sia la metà della cura, 
e se è vero che la diagnosi che abbiamo fatta non è sbagliata, il 
rimedio - per quanto lontano e di attuazione molto difficile - si 
offre spontaneo: mutare l'ambiente ove crescono e si 
sviluppano questi fiori del male.</p>
<p>La nostra società borghese pare abbia esaurite tutte 
le sue energie e stia consumando lo <hi rend="italic">stock</hi> degli ultimi 
suoi espedienti per difendere le leggi inique e i costumi poco 
sinceri che la governano in tema d'amore. Con quale speranza 
potremo attendere da lei stessa la guarigione?</p>
<p>Quando un'abitazione è malsana, non giova renderla meno 
inabitabile con qualche riparazione: gli inquilini, presto o tardi, 
si ammaleranno egualmente. Bisogna costrurre un nuovo 
edificio pieno d'aria e di luce. Bisogna cioè che le leggi sieno 
più giuste, e i costumi più sinceri, non contrariando l'istinto, 
ma rispettandolo. E allora, forse, l'amore ritornerà sano e 
normale: e gli <foreign lang="fra">allumeurs</foreign>, questi rettili degli 
ambienti umidi e bassi scompariranno, e le fanciulle, non più 
preoccupate dall'idea di farsi una posizione, non più spinte 
verso l'immoralità dal fattore economico, lascieranno libera la 
passione, e invece di prodigarsi a molti con prudente sapienza 
troveranno la ragione e l'orgoglio della loro vita nel darsi 
interamente e per sempre a chi vogliono.</p></div2>
<div2 type="paragrafo"><head>Tramonti sentimentali. La gelosia.</head>
<p>La malattia di Otello diventa ogni giorno più rara. Lo dice 
la statistica degli uxoricidii e dei duelli. Mariti che uccidono o 
che si battono ve ne sono ancora, ma pochi. Cresce il numero 
dei mariti che tacciono e che sopportano. La civiltà ha ottenuto 
questo allegro risultato: ha reso l'adulterio meno pericoloso. 
Una volta, aver per amante una donna maritata significava 
insaporire l'amore col rischio: se si era scoperti, si giocava la 
vita. Oggi, i mariti che reagiscano con un colpo di rivoltella o 
con una pugnalata sono eccezioni: eccezioni di barbarie che 
fioriscono frequentemente soltanto nelle provincie meridionali 
e che la scienza, per mezzo dei suoi cosiddetti interpreti che 
sono i periti alienisti, si affretta a diagnosticare come casi di 
pazzia. L'uomo normale - si sa - non uccide: un uxoricida non 
può essere che un matto. L'uomo civile ed evoluto non si batte 
nemmeno in duello. I mariti moderni hanno adottato la 
formula della teoria libero-scambista: <hi rend="italic">lasciar fare, lasciar 
passare</hi>. Tutt'al più, qualche volta, essi reagiscono contro 
l'adulterio rivolgendosi ai tribunali. Poiché nel matrimonio non 
vedono che un contratto, chiedono una sentenza che li 
risarcisca del contratto violato. Hanno un'anima da 
commercianti, e molto borghesemente considerano il 
fallimento del loro onore e del loro amore come un fallimento 
della loro ditta. Un <hi rend="italic">concordato</hi> col creditore li appaga.</p>
<p>Or non è molto, un marito parigino intentava causa a colui 
che gli aveva rapita la moglie, e gli chiedeva dinanzi al 
tribunale della Senna quarantacinque mila lire di danni.</p>
<p>Non so se la signora infedele sarà rimasta soddisfatta di 
questa cifra. Probabilmente il marito non le aveva mai 
dimostrato di.... stimarla tanto! So che il gesto di questo marito 
è sintomatico. L'adulterio non è più una sventura: diventa una 
speculazione. Il marito non è più un uomo che ama: è un uomo 
che calcola. La gelosia tramonta: l'interesse sorge in tutta la 
sua radiosa volgarità. Dal dramma passionale della Corte 
d'Assise si passa alla farsa salace del Tribunale civile. L'offesa 
che una volta si lavava nel sangue ora si cancella con 
qualche biglietto da mille. Innegabilmente è un progresso. 
Poiché tanti matrimoni oggi si fanno per danaro, è logico che 
anche per danaro si sciolgano. Poiché tanti uomini oggi si 
vendono sposando una moglie ricca, è giusto che qualcuno si 
arricchisca vendendo la moglie.
                              *</p>
<p>Lasciamo l'ironia e constatiamo molto seriamente che la 
disinvoltura di una gran parte dei mariti moderni, i quali o 
fingono di non vedere le loro disgrazie o le sopportano con lo 
stoicismo di Marco Aurelio o ne chiedono il risarcimento come 
se si trattasse di un danno economico, illumina assai 
stranamente la moralità della nostra vita privata.</p>
<p>Noi abbiamo superato, per fortuna, la fase di romanticismo 
crudele che gabellava come un bel gesto l'uccisione della 
donna adultera. Alessandro Dumas oggi non farebbe più 
fremere il pubblico col suo grido: <hi rend="italic">Uccidila</hi>! - lo farebbe 
ridere, semplicemente, come di una ingenuità.</p>
<p>I mariti moderni non uccidono quasi più, perché 
sarebbe davvero strano che essendo stata abolita la pena di 
morte nel Codice, essi conservassero il diritto di infliggerla per 
il più dolce e lieve reato.</p>
<p>I mariti moderni non ricorrono nemmeno più al duello, 
perché finalmente hanno compreso che tale soluzione non 
faceva che aumentare il ridicolo, render pubblico lo scandalo, 
aggiungere ferita a ferita.</p>
<p>Là dove infuriavano una volta tutti gli impeti della 
tragedia, spira adesso una dolce aura di idillio. Il romanzo, il 
teatro, che una volta suggellavano con un uxoricidio i 
tradimenti d'amore, ora li accomodano nelle ultime pagine o 
all'ultimo atto con una placida riconciliazione tra marito e 
moglie. E tutti i commediografi moralisti più in auge, dal 
signorile Porto-Riche al sentimentale Donnay, dal severo Paul 
Hervieu al sorridente Capus, tutti, anziché gridare al marito: 
<hi rend="italic">uccidila</hi>!, gli gridano: <hi rend="italic">perdònala</hi>! Essi hanno 
anche per la moglie quell'indulgenza che Alessandro Dumas 
riserbava soltanto alla cortigiana. E sono, innegabilmente, più 
giusti.</p>
<p>Ma se questa teoria è molto bella e molto cristiana, è forse 
più letteraria che vera. La vita insegna che alle due scuole della 
vendetta sanguinosa e del perdono, bisogna 
aggiungerne una terza, quella della vendetta legale.</p>
<p>Perdonare sinceramente, dimenticare veramente, chiudere 
in sé stesso il proprio strazio e sorridere alla moglie adultera 
come si sorride al bimbo dopo una sua piccola disobbedienza, 
è un eroismo più facile sul palcoscenico che in realtà. Nella 
realtà si perdona e si dimentica per altri motivi meno nobili - 
che possono essere l'indifferenza o il tornaconto - o si liquida 
dinanzi ai tribunali una situazione dolorosa che la passione e il 
decoro non insegnano di liquidare altrimenti.
                              *</p>
<p>Diranno i più: la tolleranza, la rassegnazione, la generosità 
dei mariti sono conquiste della civiltà sulla barbarie. Il marito 
che perdona dimostra la mitezza dei nostri costumi: il marito 
che invece di farsi giustizia da sé porta davanti ai giudici 
l'allegra o triste istoria del suo infortunio coniugale, dimostra 
che il rispetto della legge ha vinto l'impulsività atavica.</p>
<p>È vero. Ma questa troppo tranquilla psicologia dei mariti 
moderni parmi che dimostri anche un'altra cosa: 
dimostra che nella nostra vita frettolosa affaccendata 
preoccupata diminuisce a poco a poco un sentimento intimo 
che un tempo era gagliardo nel maschio: la gelosia.</p>
<p>Oggi, forse, non si ha più tempo per esser gelosi. Oggi, 
confessando di esserlo, si ha paura di diventare ridicoli. Anche 
coloro che non hanno troppa fiducia nelle loro mogli, la 
ostentano. L'arte di saper guidare una donna è ancor più 
difficile dell'arte di saperla scegliere: e i più vi rinunciano.</p>
<p>Li consiglia a questa rinuncia, anzitutto il tornaconto. 
Chiudendo un occhio su quello che fa la moglie, sperano che la 
moglie non guardi ciò che fa il marito. In tal caso il 
matrimonio non è che una partita di <hi rend="italic">dare</hi> ed 
<hi rend="italic">avere</hi>, dove i debiti si bilanciano. L'amore e la dignità 
non esistono: esiste soltanto l'interesse d'una società <hi rend="italic">a 
due</hi>, nella quale ognuno dei soci sa che la propria 
indipendenza è compensata dall'indipendenza dell'altro.</p>
<p>E anche in quei matrimonii dove non si è arrivati alla 
brutalità sincera di questo <hi rend="italic">conto-corrente</hi> di infedeltà, i 
mariti spesso preferiscono fingere di non vedere e di non 
sapere. È la tattica del quieto vivere, la tattica pacifista che 
elimina ogni pericolo di guerra coniugale. Ignorando o 
volendo ignorare, si vive almeno tranquilli. Il marito moderno 
non chiede al matrimonio nulla di più di questa apparente 
tranquillità. Egli sa che in amore, come in politica, 
l'<foreign lang="fra">entente cordiale</foreign>non è che il risultato di un 
malinteso. E si rassegna a priori all'ipotesi dell'adulterio della 
moglie come l'uomo d'affari calcola a priori la percentuale di 
perdite che il giro dei suoi capitali gli potrà far subire. Chi 
prevede il disastro è più calmo nel constatarlo.
                              *</p>
<p>Ma voi - mi interromperà il lettore - siete troppo cinico: 
non è vero che i mariti traditi sappiano sempre la loro disgrazia 
e la sopportino: nella maggior parte dei casi il marito <hi rend="italic">non 
sa</hi>: bisogna quindi compiangerlo, anziché disprezzarlo 
perché non reagisce.</p>
<p>Veramente io non ho mai creduto che i mariti sieno per 
definizione degli sciocchi e dei ciechi. Io credo che quando 
non vedono gli è unicamente perché non voglion vedere. Il 
mondo si incarica di avvertirli con troppi indizii che il loro 
onore è minacciato, perché essi non sappiano interpretare 
almeno uno di questi indizii. E se nel loro cuore non 
alligna la pianta del sospetto, gli è perché il terreno è 
volontariamente refrattario ad accoglierla.</p>
<p>Ma, anche ammettendo come vuole il mio ottimista lettore, 
che l'ingenuità e la cecità siano dei difetti che l'uomo acquista 
sposandosi, anche ammettendo cioè che la maggioranza dei 
mariti traditi ignori la propria sventura, che cosa prova codesta 
ingenua sicurezza, codesta troppo grande tranquillità, se non 
che la gelosia va tramontando? La gelosia non è che la paura in 
amore, ed essi non hanno paura!</p>
<p>Un marito tradito che non sospetta il tradimento, - un 
marito tradito che conoscendo il tradimento della moglie lo 
sopporta in silenzio, - un marito tradito che perdona, - o, 
finalmente, un marito tradito che si vendica conducendo gli 
adulteri dinanzi ai tribunali, ecco altrettanti casi di psicologia 
coniugale, che, sotto diverse forme, provano una verità sola: 
provan cioè che questi mariti non sono gelosi o lo sono in un 
modo troppo placido e ragionevole....</p>
<p>E poiché la gelosia è il termometro della passione, 
bisognerebbe concludere che oggi i mariti amano le mogli 
meno d'una volta. Forse nel matrimonio oggi si cercano troppe 
altre cose, oltre l'amore, perché l'infedeltà della donna 
spezzi la felicità dell'uomo e distrugga lo scopo della famiglia. 
Il matrimonio è per molti un affare che l'adulterio non turba.</p>
<p>Una volta, di fronte all'adulterio, il cuore gridava 
<hi rend="italic">vendetta</hi>: oggi il cuore tace e il cervello consiglia 
prudentemente <hi rend="italic">rassegnazione</hi> o abilmente chiede 
<hi rend="italic">risarcimento di danni</hi>.</p>
<p>Certo in questa trasformazione da una psicologia selvaggia 
a una psicologia civile, il rispetto alla vita umana vi ha 
guadagnato, ma l'amore vi ha perduto. Almeno, se dobbiamo 
credere a Paul Bourget, secondo il quale "l'amore non è 
l'amore se non arriva fino il delitto...."</p></div2></div1>
<div1 type="capitolo"><head>LA CRIMINALITÀ ANCILLARE.</head>
<p>Ricordate, lettrici, il <hi rend="italic">Journal d'une femme de chambre</hi> di Ottavio Mirbeau? Questo libro, che è un'opera d'arte e 
nello stesso tempo uno studio sociale, che è ardito fino 
all'indecenza e triste fino alle lagrime, narra la vita d'una 
cameriera, e lascia comprendere qual è, in generale, la vita di 
tutte le cameriere.</p>
<p>Il tipo di Célestine, di questa bella fanciulla venuta 
d'Audierne a Parigi per corrompersi, come un fiore viene dai 
campi per avvizzir nei salotti, ricorda la figura malinconica di 
Germinie Lacerteux; ma mentre i Goncourt nel loro romanzo 
avevano analizzato soltanto la psicologia d'una donna, il 
Mirbeau seppe compiere nel suo volume l'analisi di tutta una 
classe sociale.</p>
<p>È la classe delle persone di servizio che nel <hi rend="italic">Journal 
d'une femme de chambre</hi> confessa audacemente, 
cinicamente le sue miserie e le sue vergogne, svelando quelle 
dei suoi padroni. Classe sociale ibrida, che non ha più il sangue 
generoso del popolo donde esce, ma che ha già 
acquistato i vizi della borghesia ove vuol penetrare; 
esercito di malcontenti e di invidiosi che noi manteniamo nelle 
nostre case per sua o nostra sventura, che avvelena la nostra 
vita corrompendo la propria, che imita ciò che abbiamo di 
peggio e desidera ciò che abbiamo di meglio, che si mescola 
necessariamente alla nostra intimità, ed è quindi complice o 
spia di quanto abbiamo di più geloso e di più segreto....
                              *</p>
<p>Forse molti leggendo il libro del Mirbeau l'avranno 
creduto una descrizione fantastica o esagerata, dovuta allo 
spirito ironico e paradossale dell'autore francese. 
Malauguratamente la lettura in questo caso non è stata che lo 
specchio della verità.</p>
<p>Ho qui sul tavolo un volume di quasi 500 pagine in 
ottavo: <title lang="fra">La servante criminelle, étude de criminologie 
professionnelle</title> di Raymond de Ryckère, un magistrato 
sociologo, e leggendolo m'è parso vedermi svolger dinanzi la 
prova documentata di quella diagnosi dolorosa che Ottavio 
Mirbeau aveva sintetizzata in un'opera d'arte.</p>
<p>Colle cifre e coi fatti, con la fredda eloquenza della 
statistica e con la precisione inoppugnabile di inchieste 
rigidamente condotte, il De Ryckère dimostra che la classe 
delle persone di servizio è, relativamente, una di quelle che 
offrono la più alta percentuale alla delinquenza, e ad ogni 
forma di degenerazione: pazzia, suicidio, alcoolismo, 
prostituzione. E bisogna aggiungere che la statistica non può 
numerare tutti i delitti, in ispecie i furti, delle persone di 
servizio, perché dei domestici che rubano accade quasi sempre 
ciò che accade dei giocatori che barano: quando vengono 
scoperti si cacciano, per unica punizione.
                              *</p>
<p>Se è vero che le società hanno i delinquenti che si 
meritano, deve essere altrettanto vero che i padroni hanno i 
servitori che si meritano. L'atto di accusa contro questi include 
quindi un atto di accusa anche contro quelli. E la crisi della 
domesticità, che preoccupa le nostre famiglie ed è oggi uno dei 
<hi rend="italic">leit-motiv</hi> dei discorsi delle nostre signore, si eleva 
dalla meschinità del pettegolezzo al valore di problema sociale 
ed assurge a sintomo non trascurabile della 
trasformazione morale ed economica di tutta la nostra vita.</p>
<p>Se le persone di servizio peggiorano, gli è infatti perché 
peggiorano i padroni, perché l'ambiente della casa è mutato da 
quel che era una volta.</p>
<p>Uomo o donna, il domestico non è più, salvo rare 
eccezioni, come l'edera che muore ove s'attacca. Nelle famiglie 
moderne sfilano figure sempre nuove di cuoche, di cameriere, 
di servitori, con la rapidità di un cinematografo. Si direbbe che, 
alla stessa guisa che si son rallentati i vincoli famigliari, s'è 
perduto anche il prestigio di attrazione che le famiglie antiche 
avevano sui loro domestici. Una volta, la persona di servizio 
faceva quasi parte della famiglia, vi rimaneva a lungo, ne 
divideva le gioie e i dolori: oggi, non è che un salariato che 
passa.</p>
<p>Colpa, in parte, del modo come oggi da molti padroni sono 
trattati i domestici. La distanza che separa gli uni dagli altri è 
accentuata. Non più dolcezza nei comandi: non più confidenza 
sincera nelle reciproche relazioni. Ordini brevi, o generosità 
del genere di queste: "Voi potete mangiare questa pera; è 
marcia". - "Finite pure questo pollo in cucina, sa di 
cattivo odore". Ah, eleganti ed educate padrone di casa che vi 
lamentate tanto dell'insolenza delle vostre persone di servizio, 
siete voi ben sicure di aver sempre rispettata la loro dignità?</p>
<p>Colpa, anche, dell'aumento vertiginoso che si è 
manifestato in questi ultimi tempi nel numero delle persone di 
servizio. Nella sola città di Parigi i domestici in undici anni 
sono raddoppiati. E la qualità ha avuto naturalmente 
un'evoluzione inversa alla quantità. Mentre una volta avere una 
persona di servizio significava una discreta agiatezza, e averne 
due quasi la ricchezza, adesso non c'è modesta famiglia che 
non voglia avere la cuoca e la cameriera.... pagate e trattate dio 
sa come!</p>
<p>Colpa, infine, di quella corrente egalitaria che ormai 
domina i sentimenti e i pensieri di tutte le classi inferiori. E la 
classe dei domestici, più di ogni altra, è in caso di far confronti 
che suscitano legittima invidia, perché non solo essa è 
necessaria spettatrice delle maggiori ingiustizie sociali, del 
danaro che si profonde spensieratamente da alcuni mentre 
troppi ne mancano, ma anche perché essa è giudice del valore 
morale dei suoi padroni, e conoscendone i vizî trova 
doppiamente ingiusta la loro superiorità economica.</p>
<p>Per tutte queste ragioni, c'è fra le persone di servizio e chi 
le paga un antagonismo latente ma forse più acuto che fra le 
altre classi di sfruttati e di sfruttatori; e questo antagonismo che 
non può o non sa ancora manifestarsi in forme violente ma 
almeno leali, si sfoga in modi subdoli e vili, quasi una lotta 
nell'ombra, che ha per unico risultato di peggiorare sempre più 
i rapporti fra le due classi, e di far degenerare sempre più la 
classe delle persone di servizio che combattono la loro 
battaglia con armi immorali e delittuose.
                              *</p>
<p>Schwift, il celebre umorista inglese, ha scritto un piccolo 
libro interessantissimo: <title>L'arte di rubare ai padroni. - 
Consigli ai domestici dei due sessi</title>. Certamente nessuna 
persona di servizio lo ha letto, eppure moltissime ne 
appliccano ogni giorno gli insegnamenti.</p>
<p>Io non so se sia vero, come pretende Mercier, che su dieci 
domestiche quattro son ladre: so che il 40 per cento delle 
donne condannate per furto in Francia appartengono 
alla classe delle persone di servizio, e che in Italia la 
proporzione è presso a poco la stessa. Aggiungete a queste 
constatazioni statistiche i mille modi in cui una cameriera e 
sopratutto una cuoca può rubare ai padroni senza che questi se 
ne accorgano, e forse si converrà che il Mercier non aveva tutti 
i torti. Diceva Balzac: "un cuoco o una cuoca non sono altro 
che dei ladri domestici che noi abbiamo l'ingenuità di 
ricompensare con un salario. Fra la tavola da pranzo e il 
mercato, essi hanno stabilito un'imposta; e nessun municipio di 
nessuna città è così abile a far valere i suoi diritti di dazio, 
come essi lo sono su tutto ciò che dalle botteghe dei fornitori 
entra nella casa del padrone".</p>
<p>Codesta è una forma di criminalità specifica cui non si può 
negare che la professione stessa invita e quasi provoca, e che, 
appunto per la sua universalità, merita le attenuanti. I padroni 
la conoscono, la sopportano e chiudono un occhio.</p>
<p>Un'altra forma, assai più grave e pericolosa, di criminalità 
specifica ancillare è quella delle associazioni di ladri che 
hanno per loro affigliate le cuoche e le cameriere. Queste, che 
potrebbero definirsi le commesse viaggiatrici 
dell'associazione, hanno l'incarico di entrare a servizio 
nelle famiglie per poter descrivere ai.... colleghi la topografia 
degli appartamenti, indicare le stanze e i mobili ove son 
racchiusi i danari e l'argenteria, facilitare insomma il furto con 
scasso.</p>
<p>A Parigi pochi anni or sono era famosa la banda <hi rend="italic">dei 
grembiuli bianchi</hi> diretta da Giuseppina Varille, una 
deliziosa <hi rend="italic">soubrette</hi> che riuscì per molto tempo a tenere 
in iscacco la polizia. Dopo aver molto guadagnato, 
indisturbata, fu finalmente scoperta e arrestata nel 
1905. Sul suo esempio si son formate altre 
associazioni, e ormai le <foreign lang="fra">bandes de bonnes</foreign>
danno molto filo da torcere a Lépine, l'irrequieto e astutissimo 
prefetto di polizia di Parigi.</p>
<p>Prevedo che qualche lettrice sorriderà a questo racconto, 
pensando con tranquilla sicurezza che son cose che accadono a 
Parigi e di cui non c'è ancora pericolo nelle nostre quiete città 
di provincia. Si disilluda. Una signora mi raccontava or son 
pochi mesi a Firenze questo fatto. Ella aveva preso al suo 
servizio una cameriera che si era presentata a lei con ottime 
informazioni. La cameriera il giorno dopo entrata in casa 
ammalò, e gravemente. La signora non ebbe cuore di mandarla 
all'ospedale e la curò con affetto quasi materno per 
circa un mese. Quando la ragazza guarì disse alla padrona che 
voleva immediatamente lasciar la sua casa. - Ma come - 
rispose la signora - dopo tutte le cure che ti ho prodigato, mi 
vuoi ricompensare con un atto di ingratitudine? - La cameriera 
scoppiò in pianto, le confessò che era affigliata a una banda di 
ladri, e che non volendo tradire la sua benefattrice né correre il 
rischio delle rappresaglie dei suoi compagni se non avesse dato 
loro le indicazioni richieste, credeva compiere il suo dovere 
allontanandosi.
                              *</p>
<p>Scrive Célestine nel suo <hi rend="italic">Giornale</hi>: "<quote lang="fra">Quana je 
pense qu'une femme de chambre ou une cuisinière tient chaque 
jour dans ses mains la vie des maîtres.... une pincée d'arsenic 
à la place du sel.... un petit filet de strychnine au lieu du 
vinaigre.... et C6a y est! Eh bien, non.. tant-il est vrai que 
nous avons tout de même la servitude dans le sang</quote>!".</p>
<p>Celestina si sbaglia e regala alla classe cui appartiene un 
elogio ironico ch'essa non merita. Le persone di servizio non 
hanno tutte <hi rend="italic">nel sangue</hi> quell'<hi rend="italic">istinto servile</hi> che le 
fa rifuggire dall'avvelenamento. Se è vero che questo reato è in 
grande diminuzione dopo i progressi della chimica moderna la 
quale ne scopre facilmente le traccie, è anche vero che la 
diminuzione è dovuta alla criminalità maschile e non alla 
criminalità femminile. La donna, più debole dell'uomo, deve 
necessariamente servirsi nel delitto di mezzi subdoli e vili. 
Come normalmente essa adopera più la furberia che l'ingegno, 
più la finzione che la lealtà, così anormalmente essa adopera 
piuttosto il veleno che il coltello. E fra le donne, quelle addette 
ai servizii domestici danno all'avvelenamento una percentuale 
fortissima perché la scarsezza della loro coltura le lascia 
inconscie dei pericoli d'un delitto ch'esse s'illudono non possa 
venire scoperto, e perché la facilità quotidiana che hanno di 
commetterlo, è una suggestione cui non sempre sanno 
resistere. Da Eufrasia Mercier che avvelenò la sua 
padrona da cui s'era fatta nominare erede, fino a Clementina 
Tosetti che avvelenò la povera Lardera De Medici per sposarne 
il marito, la lista delle cameriere avvelenatrici è lunghissima. 
Avvelenano per interesse, avvelenano per amore, avvelenano 
sopratutto per vendetta. Forse di tutte le passioni femminili la 
più profonda e la più lunga è la vendetta. Bisogna essere 
donna, ha detto Madame de Rieux, per sapere qual voluttà sia 
vendicarsi.</p>
<p>Le persone di servizio, che vivono in una condizione e in 
un ambiente dove tutto le offende le irrita le inasprisce, hanno 
più di ogni altro l'occasione di dare sfogo al loro rancore, e si 
vendicano infatti dei loro padroni nella maniera più crudele e 
più atroce. Si vendicano per il motivo più futile, spesso per un 
semplice rimprovero. Questa sproporzione fra il movente e 
l'atto, fra il sentimento e i mezzi adoperati per soddisfarlo, può 
far credere in certi casi si tratti di un'intelligenza ammalata o 
degenerata: non è invece generalmente che l'effetto 
dell'impulsività femminile.... Una cameriera di 18 anni, 
rimproverata dalla padrona perché aveva rotto un piatto, mette 
del veleno nella minestra. La padrona e il marito muoiono fra 
atroci spasimi. La cameriera confessa piangendo il suo 
delitto orribile e vorrebbe uccidersi per espiarlo. Qual prova 
migliore che talvolta nella donna il delitto non è che la 
conseguenza della fulminea impulsività con cui l'idea si 
traduce in azione?</p>
<p>Ma questi sono evidentemente dei casi eccezionali, per 
quanto, ripeto, la statistica ne segni piuttosto l'aumento che la 
diminuzione. Uccidere i padroni è forse del resto un atto di 
ingenuità da parte dei domestici. Ucciderli, e perché? Forse 
che si uccide la mucca che dà il latte o il montone che dà la 
lana? Si munge la mucca e si tosa il montone, abilmente, con 
molta delicatezza....</p>
<p>Ecco il furbo consiglio di Celestina. E spunta allora 
quell'altra forma specifica di criminalità ancillare che ha la sua 
base e la sua origine nell'immoralità sessuale.</p>
<p>Quando una domestica ha ceduto al padrone o al figlio del 
padrone, non è soltanto il suo onore di vergine che si è 
infranto, è tutta la sua moralità che ha subìto una diminuzione. 
In lei il rispetto della proprietà altrui, dato che esistesse assai 
vivo, si fa assai debole, ed ella non distingue più nettamente la 
differenza fra il ricevere un dono dal suo amante e il prendere 
da sé ciò a cui crede d'aver diritto. Dice molto bene il 
Joly: "<foreign lang="fra">les femmes ont le vague sentiment que tout leur est 
permis dans leurs rapports avec l'homme, car elles peuvent en 
quelque sorte tout payer par leur complaisance</foreign>". E una 
volta acquistata questa sicurezza d'avere nel loro corpo nella 
loro gioventù il facile e pronto mezzo per pagare qualunque 
debito e per essere assolte da qualunque furto, chi può dire 
dove e quando si arresteranno sulla china dell'immoralità?</p>
<p>La prostituzione ancillare ha varie forme: la più antica 
certo, la più semplice e forse anche la più comune è la 
prostituzione domestica: quella che l'occasione, più che il 
vizio, determina quasi fatalmente. È il padrone o un servitore o 
un frequentatore della famiglia che, approfittando di 
circostanze favorevoli, prendono la fanciulla.... la cui 
resistenza non è mai molto energica.</p>
<p>V'è la prostituzione larvata dei caffè delle trattorie degli 
alberghi (la cui forma più tipica è offerta dalle 
<foreign lang="ger">kellerinnen</foreign>tedesche), ove l'avventore sa di 
trovare soddisfazione per tutti i suoi appetiti. E v'è infine la 
prostituzione vera e propria ma clandestina esercitata da certe 
agenzie che, mediante avvisi sui giornali o agenti speciali, 
ingannano le fanciulle e col pretesto di trovar loro un 
posto di cameriera o di cuoca le fanno invece servire come 
stromenti di un turpe guadagno.</p>
<p>Ove si arriva scendendo più o meno volontariamente 
queste scale del vizio? Si arriva al delitto, all'infanticidio, 
all'aborto, con tutto il corteo delle megere che per professione 
favoriscono questi reati; si arriva a quell'ultimo 
gradino della prostituzione, il <foreign lang="lat">caput mortuum</foreign>
della società, ove spuntano coloro che speculano su questa 
miseria umana, e la donna che si vende è alla mercé dell'uomo 
che ruba ed uccide e ne diventa la complice.</p>
<p>Che cosa fa la società per impedire, o almeno per 
diminuire, questa demoralizzazione crescente della classe delle 
persone di servizio? Che cosa fanno i governi di fronte alle 
rivelazioni statistiche che ci avvertono ogni anno della 
aumentata percentuale di aborti, di infanticidii, di furti, di reati 
d'ogni genere, dovuti alle domestiche? Si crede forse 
che i Goncourt abbiano mentito quando nella prima pagina di 
<hi rend="italic">Germinie Lacerteux</hi> scrissero che è una <hi rend="italic">storia 
vera</hi>? O si suppone che Ottavio Mirbeau abbia tolto 
unicamente dalla sua fantasia tutti i fatti ch'egli descrive? Non 
sentiamo noi invece che è vicino a noi, intorno a noi, nelle 
nostre case, una folla di persone che sordamente mina la 
tranquillità della nostra esistenza, e che questo lavoro 
sotterraneo esige da noi un pronto rimedio appunto perché noi 
ne abbiamo la maggior responsabilità? Quali metodi 
profilattici e terapeutici abbiamo noi adoperato per diminuire 
la paurosa delinquenza ancillare?
                              *</p>
<p>Bisogna constatare anzitutto, e con dolore, che in nessun 
paese del mondo il Governo ha creduto di intervenire in favore 
della disgraziatissima classe delle persone di servizio. 
Ovunque, sotto la pressione delle idee moderne, è sorta una 
legislazione nuova, la legislazione del lavoro. C'è un minimo 
d'età per gli operai addetti alle industrie, ci sono disposizioni 
concernenti l'igiene dei locali ove essi lavorano, ci sono 
delle limitazioni alle ore di lavoro, in una parola c'è un insieme 
di leggi protettrici della salute dell'operaio, e ci sono degli 
ispettori incaricati della sorveglianza di queste leggi.</p>
<p>La classe ancillare invece è rimasta estranea a questa 
protezione legale. Una fanciulla, da cui i parenti vogliono trarre 
precoci guadagni, può essere messa a servire in età 
giovanissima. Chi sorveglia quanto ella lavora? Chi si 
preoccupa se essa è mal nutrita e peggio alloggiata? Come i 
suoi genitori senza scrupoli, così i suoi padroni senza pietà, 
possono liberalmente sfruttarla, con quali dolorose 
conseguenze per la sua salute fisica e morale è facile 
immaginare.</p>
<p>La burocrazia dei Governi non ha saputo far altro che 
estendere alla classe delle persone di servizio il dono.... un 
po' troppo platonico delle decorazioni. In Inghilterra la 
regina Vittoria aveva istituito fin dal 1872 una 
decorazione speciale per i domestici che fossero rimasti 
venticinque anni nella stessa famiglia. Nel Granducato di 
Assia-Darmstadt, l'identica decorazione (una croce 
d'oro che porta nel centro a smalto il monogramma della 
granduchessa) fu istituita nel 1895. E nel 
Belgio, un decreto del ministro dell'Industria e del Lavoro ha 
esteso nel 1906 anche ai domestici che 
dimostrino d'aver servito lealmente per venticinque anni uno 
stesso padrone, la medaglia speciale del Lavoro.</p>
<p>Ora, nessuno nega che ciò sia ingenuamente giusto ed 
utile, ma nessuno vorrà sostenere che ciò sia l'unico o il 
miglior mezzo per contribuire all'elevazione morale delle 
persone di servizio.
                              *</p>
<p>Più pratica è senza dubbio la via per cui s'è messa 
l'iniziativa privata. Tutte le associazioni o le opere 
filantropiche che, sotto un titolo o sotto un altro, imitando 
l'<hi rend="italic">Oeuvre des servantes liberées</hi> di Parigi, o l'<hi rend="italic">Arachne 
Club</hi> di Londra, o la <hi rend="italic">Borsa del lavoro</hi> di Bruxelles, 
tentano di trovar lavoro alle domestiche disoccupate o di 
salvarle dai pericoli che le circondano quando sono sole e 
senza risorse, fanno innegabilmente del bene. Soltanto lo 
fanno, per necessità, in una sfera troppo ristretta, e non 
rimediano che a una parte del grave problema.</p>
<p>Il quale rimarrà fatalmente insoluto finché rimarrà nei 
nostri costumi quella specie di schiavitù addolcita e larvata che 
è la condizione della persona di servizio che affitta a noi per 
uno stipendio meschino, non solo l'opera sua, ma la sua libertà 
di tutti i giorni e di tutte le ore. Non v'è nessuna altra forma di 
lavoro umano che tolga così completamente l'indipendenza. Il 
domestico o la domestica debbono fare sempre ciò che è loro 
comandato; la loro volontà è abolita: la loro libertà non esiste 
che per eccezione in alcune ore della domenica.</p>
<p>Ed è in questo stato di servilismo che risiede la causa 
maggiore dell'immoralità e della criminalità ancillare.</p>
<p>Già, a priori, coloro che entrano a far parte della classe 
delle persone di servizio rivelano, per il solo fatto della scelta 
della loro professione, uno scarso sentimento di dignità 
personale. I caratteri forti, in cui è sviluppato il rispetto della 
propria personalità e in cui parla alto la fierezza umana, 
cercano in altro modo di guadagnarsi la vita. Ciò che oggi noi 
domandiamo e vogliamo è l'indipendenza. Per questo, molte 
ragazze preferiscono a un posto di cameriera, il lavoro 
della fabbrica, più faticoso e spesso meno rimunerato, ma che 
lascia loro, alla fine della giornata, tutta la loro libertà. Quelle 
invece che si rassegnano a diventare persone di servizio 
dimostrano - come ho detto - una fiacca coscienza della loro 
dignità, la quale non solo le predispone ai compromessi colla 
morale, ma aumenta nell'ambiente in cui sono costrette a 
vivere, e non può che offrirle, facili vittime, a tutte le 
tentazioni.</p>
<p>Se dunque un rimedio è possibile alla cosiddetta crisi delle 
persone di servizio, questo non si troverà altro che 
trasformando radicalmente il servizio domestico, riducendolo 
cioè ai minimi termini, ed elevandolo in dignità là dove non 
potrà essere soppresso.</p>
<p>Ma non è forse questa un'utopia?
                              *</p>
<p>Per ora è senza dubbio un'utopia, e un'utopia che si presta 
al ridicolo. Sono quasi dieci anni che le persone di servizio 
imitano la tattica delle altre classi proletarie protestando 
collettivamente contro la loro condizione. A Brooklyn, a 
Chicago, a Filadelfia, si ebbero nel 1899 i 
primi scioperi delle cuoche e cameriere che chiedevano 
maggiori salarii e sopratutto un numero maggiore di ore di 
libertà. Poi si formarono i sindacati che esigevano addirittura 
dai padroni un mese di vacanza all'anno.... come le 
amministrazioni pubbliche lo accordano ai loro impiegati. E 
l'agitazione s'estese dal nuovo continente al vecchio. In Olanda 
nel 1902 l'associazione delle domestiche 
aveva il suo giornale settimanale che combatteva.. per i diritti 
ancillari. E in Inghilterra, in Russia, in Ungheria, in Germania, 
pullularono a poco a poco sotto forme legali e illegali le 
dimostrazioni della classe dei domestici, che con 
<hi rend="italic">meetings</hi>o con memoriali, con scioperi o con 
Società, levavano alta la loro voce di protesta.</p>
<p>Il pubblico però, che guarda sempre con interesse, spesso 
con paura, alle agitazioni operaie, non concedeva alle 
agitazioni ancillari che il suo sorriso e la sua ironia. E a 
Berlino fece furore la frase di un impiegato di polizia, il quale, 
a una cuoca che si era andata a lagnare perché i suoi padroni la 
facevano lavorare 19 ore su 24, aveva bruscamente e 
causticamente risposto: "Anche il gran Federico non si 
concedeva che 5 ore di riposo al giorno".

                              *</p>
<p>Nondimeno, malgrado il ridicolo, l'idea di una 
trasformazione nel servizio domestico si fa strada, nei giornali 
e nei libri. Uno dei più eleganti <foreign lang="fra">chroniqueurs</foreign>
parigini scriveva or non è molto: "Tutto si industrializza oggi: 
e perché le prestazioni del servizio domestico non seguiranno 
anch'esse la corrente generale? La domesticità, salvo quella di 
gran lusso, è destinata a sparire. I diversi servizî della casa 
saranno intrapresi <hi rend="italic">à forfait</hi>da compagnie industriali". E 
Charles Gide preconizzava anch'esso a breve scadenza 
l'avvento di una êra di liberazione per i domestici. Non solo - 
egli diceva - la maggior parte di questi scomparirà, ma quelli 
che resteranno non daranno più in affitto la loro persona, bensì, 
come ogni altro operaio, soltanto alcune ore del loro tempo.</p>
<p>Io non so se queste previsioni ottimiste potranno 
realizzarsi tanto presto. So che nel fondo della coscienza 
umana dorme un istinto di giustizia che di tratto in tratto si 
sveglia e produce in noi un vago indefinibile malessere davanti 
ai fatti in cui si mostra troppo brutalmente 
l'ineguaglianza sociale e lo spirito di casta. È questo istinto che 
a poco a poco nella storia ha abolito tutte le differenze 
politiche fra gli uomini. Perché non dovrebbe esso col tempo 
arrivare anche ad abolire, o per lo meno ad attenuare, la 
differenza sociale fra padroni e servitori?</p></div1>
<div1 type="capitolo"><head>LA DONNA e le ingiustizie della legislazione.</head>
<epigraph><p lang="fra">Nous parlerons contre les lois insensées jusqu'a 
ce qu'on les reforme et, en attendant, nous nous y sonmettrons 
avenglement.</p>
<p><bibl><author>DIDEROT</author></bibl>.</p></epigraph>
<p>Per chi voglia discutere obbiettivamente questo tema, 
che ha suscitato e suscita intorno a sé così alto fragor di 
polemiche, vi è anzitutto una semplice ma importante 
constatazione da fare, ed è questa: "<hi rend="italic">le donne sono le sole 
persone cui ai nostri giorni vengano dalla legge interdette certe 
capacità, per ragione di nascita</hi>". Come anticamente gli 
schiavi, come fino a poco tempo fa i negri in America, le 
donne escono alla vita col marchio indelebile d'una inferiorità 
giuridica.</p>
<p>Io non discuto, per ora: io mi limito a ricercare le cause di 
queste disposizioni de' Codici.</p>
<p>La causa principale e più ovvia consiste nell'opinione 
diffusissima che la donna sia inferiore all'uomo. Io non ripeterò 
ciò che è stato detto con tanta insistenza noiosa! Dai Padri 
della Chiesa ai rappresentanti più illustri della scienza positiva 
moderna, dai poeti ai fisiologi, dagli scrittori socialisti 
ai conservatori, è un coro per concludere col Leopardi che la 
donna</p>
<quote rend="block"><l>dell'uomo al tutto</l>
<l>da natura è minor. Ché se più molli</l>
<l>e più tenui le membra, essa la mente</l>
<l>men capace e men forte anco riceve.</l></quote>
<p>Ciò che è strano si è che coi nemici della donna si son 
trovati d'accordo, nelle conseguenze, i suoi più validi difensori. 
La seconda causa infatti per cui si è sempre considerata la 
donna una minorenne perpetua consiste nell'opinione di coloro 
i quali giudicano la donna un essere così nobile e puro da 
doverlo tener lontano dalla realtà della vita perché non sia 
profanato.</p>
<p>Gli uni dunque hanno detto: la donna è un essere 
moralmente malefico, e intellettualmente inferiore, non 
bisogna accordarle tutti i diritti che ha l'uomo. Gli altri hanno 
detto: la donna è un essere quasi divino, il fiore della nostra 
esistenza, la luce della nostra via, ma appunto per questo 
bisogna proteggerla come si protegge un fiore od un bimbo. E 
gli uni per disprezzo, gli altri per ammirazione hanno concluso 
col tenerla giuridicamente soggetta.</p>
<p>Come ha saputo la donna portare le sue catene?</p>
<p>Ella ha imitato gli angeli che nell'affresco di 
Raffaello vengono a liberare San Pietro: ella non ha cercato di 
spezzare colle sue fragili e bianche mani le solide sbarre di 
ferro: ella ha semplicemente addormentato e ipnotizzato i 
guardiani...</p>
<p>Che le importava, in fondo, di essere esclusa dalla 
fabbricazione delle leggi, se ella dirigeva coloro che le 
fabbricano?</p>
<p>Che le importava di essere considerata da meno dell'uomo 
se questo maschio orgoglioso e prepotente che le negava certi 
diritti, era viceversa, di fronte a lei, umile come un servo ed 
obbediente come un automa?</p>
<p>Dicono sia una legge storica che i popoli vinti si 
vendichino dei popoli conquistatori corrompendoli. La donna 
si è storicamente vendicata dell'oppressione maschile, non 
tanto corrompendo l'uomo, quanto facendolo agire secondo la 
sua volontà e lasciandogli soltanto l'illusione 
dell'indipendenza.</p>
<p>Se mi si chiedesse qual forza ha più contribuito al 
progresso del mondo, dopo la spada dei grandi capitani e le 
scoperte dei genii, direi che fu la seduzione e il fascino delle 
donne.</p>
<p>Una forza, codesta, oscura e latente che non ebbe i 
clangori della fama come ogni cosa bella o perfida 
compiuta dall'uomo, ma una forza che ha invaso e pervaso nei 
secoli tutti i meandri della vita sociale, come quelle acque 
sotterranee che diffondendosi quetamente pei campi sono la 
ragione nascosta e perenne della fecondità di certi terreni.</p>
<p>Io non so se tutte le opere dell'uomo siano dovute 
all'ispirazione femminile: certo so che l'uomo solo, l'uomo 
senza la donna non è che la metà di sé stesso: per esser 
completo egli deve aver sentito vibrare vicino a sé il cuore di 
una madre, d'una sorella, d'una amante, e di tutte queste grazie, 
di tutte queste tenerezze, di tutti questi fiori dell'anima fusi tra 
loro in un solo profumo come i grappoli della vite, egli deve 
aver saputo crearsi un'anima forte e buona, l'anima ardita di chi 
tenta qualunque impresa per l'amor d'una donna, l'anima 
generosa di chi sente di dovere il meglio dell'esser suo a colei 
che gli sta a fianco e che le leggi pongono tanto al di sotto di 
lui!</p>
<p>Ma, pur troppo, gli uomini che hanno questa coscienza del 
loro relativo valore son rari, e ad ogni modo non basta, non 
può bastare alla donna la parte silenziosa di ispiratrice 
nascosta.</p>
<p>Senza dubbio è una grande soddisfazione morale 
per lei il poter dire, vedendo l'agitarsi e l'affannarsi degli 
uomini sul palcoscenico della vita: son io che dietro alle quinte 
dirigo i loro movimenti; ma, oltre alle soddisfazioni dell'amor 
proprio, occorrono le soddisfazioni effettive, e la donna vuol 
uscire dall'ombra giuridica e politica in cui è stata relegata 
finora, vuol conquistare il suo posto al sole, vuole agire non 
soltanto con l'arma indiretta del suo fascino, ma per mezzo dei 
diritti che le leggi le devono riconoscere.</p>
<p>Ed ecco - allora - il feminismo.
                              *</p>
<p>Il punto di partenza del feminismo è questo: l'uomo e la 
donna sono eguali nella nascita e nella morte: le differenze 
fisiologiche esistono nel loro corpo, ma non ne esiste alcuna 
nella loro costituzione morale: il cuore ed il cervello non hanno 
sesso. Per conseguenza fra l'uomo e la donna tutto dev'essere 
uguale.</p>
<p>Mi permetto di credere scientificamente sbagliata la 
premessa di questa teoria.</p>
<p>Nella questione femminile, come in ogni altra, il 
punto di partenza non dev'essere l'eguaglianza, questa gloria 
politica, ma questo errore scientifico dei nostri tempi. La legge 
che regola il mondo non è l'uguaglianza, ma la disuguaglianza, 
il che non significa inferiorità e oppressione, ma differenza e 
gerarchia.</p>
<p>La donna non è uguale all'uomo, non per lo stolto 
pregiudizio del diritto canonico che diceva "<foreign lang="lat">mulier non 
est facta ad imaginem Dei</foreign>", non per la più stolta ragione 
addotta da Proudhon - un socialista! - che affermava non 
potervi essere società fra uomo e donna più che fra animali di 
specie diversa, ma perché, dice Spencer, il supporre che 
l'animo e l'intelletto dell'uomo e della donna possano essere 
identici mentre il corpo offre tante differenze tra l'uno e l'altro 
e mentre è così diverso nella vita l'ufficio paterno dal materno, 
gli è un supporre che a funzioni speciali non debbano 
corrispondere facoltà speciali, il che, a dir vero, sarebbe un 
esempio unico nella natura.</p>
<p>Lasciamo dunque ai semplicisti della psicologia il sognare 
fra i due sessi delle identità che l'osservazione quotidiana 
facilmente smentisce, e constatiamo che non occorre partire da 
una premessa così sbagliata per arrivare alla 
giustissima conseguenza dell'uguaglianza giuridica fra 
uomo e donna.</p>
<p>Se infatti la donna è diversa dall'uomo, non per questo gli 
è inferiore: è diversa da lui, ma a lui equivalente, e di lui 
egualmente necessaria. Quindi non deve soffrire alcuna 
diminuzione di diritti.</p>
<p>Del resto, a mantenere, ad aumentare anzi la profonda 
diversità congenita fra le doti psichiche dei due sessi, hanno 
certamente contribuito i lunghi secoli di barbarie e di 
oscurantismo durante i quali la donna era considerata poco più 
che una schiava, tenuta lontana non pure dalla vita pubblica ma 
da ogni luce di coltura e di intellettualità.</p>
<p>Chi può dire che cosa sarebbe diventata la donna se 
sistemi orientali di educazione non avessero atrofizzate in lei 
tante energie? Chi può dire qual senso di misura e di relatività 
avrebbe acquistato la sua mente, ancor oggi impulsiva e 
assoluta, se gli uomini non avessero irrigidito il suo cervello 
nella cieca obbedienza al despotismo del marito, o inacidito il 
suo cuore nelle solitudini dei conventi? Chi può dire qual 
dignità e qual fiera difesa di sé stessa avrebbe ella imparato 
dall'esperienza, se i Codici non l'avessero considerata - e non la 
considerassero ancora - come una minorenne od una 
interdetta?</p>
<p>Io non credo vi sieno maledizioni bibliche che dannino in 
eterno all'inferiorità una razza, e tanto meno un sesso. Noi, 
popoli di razza bianca, stiamo accorgendoci ora di ciò che sa 
fare e dove ha saputo arrivare in pochi anni la razza gialla, che 
certi pseudo-scienziati avevano già bollata come refrattaria ad 
ogni progresso! Noi vedremo - se lo sapremo educare e se lo 
lascieremo liberamente espandersi al sole della civiltà - che 
cosa sa fare e dove può arrivare il sesso femminile!</p>
<p>Tutto si muove ed evolve nel mondo, e non ci sono, o per 
lo meno non ci saranno più un giorno, cosiddette fatalità che la 
storia non abbia smentite.</p>
<p>La donna che finora era rimasta stazionaria o aveva 
progredito assai lentamente, entra adesso in un periodo di 
evoluzione più rapida, e - migliorando sé stessa - conquista in 
pochi anni ciò che prima impiegava secoli a conquistare.</p>
<p>I filosofi della storia affermano che l'evolversi della donna 
e il suo ascendere verso condizioni giuridiche migliori abbia 
sempre accompagnato ogni progresso dei popoli e sia il segno 
infallibile del passaggio dalla barbarie alla civiltà.</p>
<p>Io credo che questo principio generale soffra qualche 
eccezione, giacché le leggi barbariche punivano, per esempio, 
con maggior mitezza alcuni delitti delle donne, e viceversa con 
maggior severità le offese recate dagli uomini alle donne, 
mostrando con ciò di applicare forse con più giustizia, certo 
con più cortesia quella differenza dei sessi che le leggi romane 
e in genere le leggi dei popoli civili, applicavano - ed 
applicano - in ben altro modo.</p>
<p>Ma, senza insistere in particolari e limitandomi a segnare 
le tappe principali del cammino fatto dalla condizione giuridica 
della donna nel mondo, dirò che se nelle leggi romane come, 
del resto, in tutte le leggi d'allora la donna sul principio 
contava poco o nulla perché non poteva disporre né di sé né dei 
suoi beni, ed era assorbita completamente dall'autorità paterna 
o maritale, a poco a poco in Roma stessa, ella uscì da questa 
servitù assoluta. Al tempo di Cicerone la donna era 
proprietaria: alla fine dell'Impero il diritto consuetudinario 
s'era sovrapposto alle leggi e la donna, libera da ogni tutela per 
ciò che concerne i suoi beni, poteva comprare, vendere, 
disporre insomma della sua proprietà a suo talento.</p>
<p>Tutto il lavoro dei giureconsulti romani ha 
consistito dunque nello staccare Eva dalla costa di Adamo, per 
darle un'esistenza autonoma. E si può dire che l'idea dell'ugual 
dignità dei due sessi è un'idea romana, confermata più tardi dal 
cristianesimo. Un'idea però, più teorica che pratica, poiché solo 
parzialmente applicata, e che, per tradursi efficacemente in 
realtà, dovette attendere che passassero le epoche buie del 
medioevo e del feudalismo, e che scoppiasse la rivoluzione 
francese.</p>
<p>Fu infatti la rivoluzione francese a rivoluzionare anche il 
diritto privato.</p>
<p>Il nuovo giure femminile, le cui basi furono poste 
dall'Assemblea legislativa e di cui l'intero sistema apparve nel 
Codice Civile Napoleonico riposa veramente, ben più che il 
diritto romano, sull'eguaglianza dei due sessi.</p>
<p>In omaggio a questo principio, le leggi per la prima volta 
sancirono:</p>
<p>l'uguaglianza fra la donna e l'uomo nella capacità di 
acquistare e di disporre;</p>
<p>l'abolizione del Senato Consulto vellejano, ossia della 
incapacità per la donna di obbligarsi per altri;</p>
<p>la pari libertà di concludere e di sciogliere il matrimonio;</p>
<p>il diritto di successione intestata per le figlie, a pari 
condizioni coi fratelli.</p>
<p>Non era tutto, ma era molto. Non era, nemmeno, una vera 
conquista femminile, giacché quelle riforme, pur essendo 
favorevoli alle donne, non erano state determinate da teorie 
feministe. Erano la conseguenza logica e necessaria 
dell'abolizione dei maggioraschi e di altri privilegi di origine 
feudale ed aristocratica. Se la donna ne veniva favorita, ciò era 
un corollario, non lo scopo.</p>
<p>La Rivoluzione francese - e intendo tanto coloro che 
intellettualmente la determinarono, quanto coloro che la 
eseguirono - non ebbe tempo di occuparsi della donna e dei 
suoi diritti. Rousseau, nel <title>Contratto Sociale</title>, non ne 
parla: Montesquieu, nello <title>Spirito delle leggi</title>, vi è 
contrario: Robespierre, questo tiranno mistico e sanguinario, 
teneva la donna a vile e voleva che l'uomo fosse un dittatore 
nel seno della famiglia.</p>
<p>Ed è perciò che se il Codice francese sancì e portò pel 
mondo - coi diritti dell'uomo - l'uguaglianza giuridica della 
donna, non spense interamente quel residuo di feodalità 
mascolina, che nel Codice stesso si rivela coll'assoggettare la 
moglie alla ferrea volontà del marito.</p>
<p>Secondo il Codice infatti, la donna, se rimane 
nubile o se, dopo essersi sposata, diviene vedova, è 
giuridicamente capace e libera di possedere, di comperare, di 
vendere, di contrattare, di commerciare, ma la moglie, oh la 
moglie è incapace, nel senso che nulla può senza 
l'autorizzazione del marito.</p>
<p>Lo spirito dominatore del maschio, lo spirito giacobino del 
politicante è tutto in questa differenza tra la donna che ha 
marito e la donna che non lo ha. Napoleone, commentando 
appunto le disposizioni del suo Codice, diceva: "<foreign lang="fra">il est une 
chose qui n'est pas franC6aise: c'est qu'une femme mariée 
puisse faire ce qui lui plaît</foreign>".</p>
<p>Ebbene noi possiamo parafrasare questa brutale asserzione 
dell'imperatore, e dire: "c'è una cosa che non è logica, ed è che 
una donna capace giuridicamente alla vigilia del matrimonio, 
diventi incapace la mattina dopo". Se mai, la dignità di sposa, 
la gloria di madre, dovrebbe aumentare i suoi diritti, non 
diminuirli!</p>
<p>Lo so che, se si è colpita la sposa d'una incapacità che 
comincia dal matrimonio e finisce con esso, non è stato in odio 
alla donna o unicamente pel pregiudizio feudale che l'uomo è il 
padrone assoluto in casa sua, ma è stato anche per una 
ragione più alta e innegabilmente rispettabile: per impedire che 
la disciplina domestica s'indebolisca, per tenere intatta l'unità 
della famiglia.</p>
<p>Dicono i giureconsulti, e ripete, del resto, il buon senso di 
tutti: una direzione ci vuole: non si concepisce una nave senza 
pilota, uno Stato senza sovrano, un esercito senza generale, una 
società senza direttore, un'assemblea senza presidente, e quindi 
non si può concepire una società coniugale senza un 
capo.</p>
<p>Siamo d'accordo. Ma non si concepisce nemmeno che 
oggi, quando le condizioni economiche di tutti e specialmente 
della donna sono mutate, ella sia poco o nulla padrona del suo 
danaro, del danaro ch'ella guadagna! Non si concepisce che 
oggi, quando la donna, pel fatto ch'ella lavora non solo fra le 
pareti domestiche, ma al di fuori, nelle fabbriche, nelle 
officine, ed ha acquistato un valore commerciale e industriale 
che prima non aveva, ed è non più l'oggetto di lusso cui si 
chiede qualche ora di piacere, ma il valido aiuto del maschio 
nel sopportare i pesi materiali e morali della famiglia, non si 
concepisce - ripeto - che il legislatore voglia ancora lasciare 
nei Codici questa tutela economica della moglie, tutela 
che è spesso la prima origine delle discordie coniugali, ed è 
talvolta anche l'origine della rovina delle famiglie!</p>
<p>Non è qui il caso di precisar meglio ciò che vado dicendo, 
citare articoli di Codice e commentarli, ma voglio dire, a onor 
nostro, che il Codice Civile italiano è, per ciò che riguarda la 
condizione economica della moglie, migliore del Codice 
Napoleonico, contro cui insorge oggi in Francia una lega di 
intellettuali, migliore anche di altri Codici Civili d'Europa, ma 
non tale da soddisfare le esigenze, ch'io credo legittime, dei 
feministi.</p>
<p>Il matrimonio, anche in Italia, è per la donna, quanto ai 
beni, un profondo sonno: un sonno da cui spesso è svegliata di 
soprassalto per il romore d'un disastro.</p>
<p>Il marito, abituato a non dipendere da nessuno, chiede 
raramente in affari il consiglio della moglie.... anche quando si 
tratta dei danari di lei. La moglie, in parte obbligata dalla 
legge, e ancor più abituata dal costume, si tiene estranea a ciò 
che non è la quotidiana azienda domestica.</p>
<p>E questo letargo dell'attività femminile è, oltre che 
un'ingiustizia, un errore, perché la donna ha più 
prudenza dell'uomo, ed essendo per indole più conservatrice, 
non sarebbe mai favorevole a quelle incoscienti larghezze che 
a poco a poco corrodono i patrimonii, né a quelle speculazioni 
arrischiate che d'un tratto li inghiottono.
                              *</p>
<p>Senonché, non è soltanto come moglie e come proprietaria 
che la donna potrebbe lagnarsi del Codice Civile. È sopratutto 
come fanciulla e come madre ch'ella potrebbe protestare contro 
le ingiustizie della legislazione.</p>
<p>Strana e triste ironia! Il legislatore, per giustificare la tutela 
giuridica cui assoggettava la donna, ha fatto ricorso alla 
debolezza di lei e al suo bisogno di protezione: ma si è 
dimenticato totalmente di questa debolezza femminile e di 
questo bisogno di protezione quando si trattava di protegger la 
donna dalle seduzioni del maschio.... Il legislatore, cioè, ha 
avuto tutte le precauzioni per salvaguardare il patrimonio 
economico della donna e ha voluto che, non lei sola, ma anche 
il marito ne fosse responsabile: non ha avuto nessuna 
preoccupazione per salvaguardare il patrimonio morale, l'onore 
della fanciulla, e all'uomo che l'ha compromessa ha 
detto sorridendo: "stai pure tranquillo! tu non sei responsabile! 
la ricerca della paternità è interdetta!".</p>
<p>È logico questo? è giusto? è umano? Io leggo nel nostro 
Codice Civile l'articolo 1151 che dice: "qualunque fatto 
dell'uomo che arreca danno ad altri, obbliga quello per colpa 
del quale è avvenuto a risarcire il danno".</p>
<p>Questo articolo protegge le nostre finestre, le nostre porte, 
i nostri mobili, i cancelli dei nostri giardini, le derrate delle 
nostre campagne, il nostro cane e il nostro cavallo.... ma non 
protegge la donna!</p>
<p>Davanti al Codice, la donna è meno delle nostre 
bestie!</p>
<p>Eppure non è forse arrecar danno alla donna il sedurla, 
farla soffrire, distruggere, forse per sempre, la sua bellezza e la 
sua salute, e lasciarle la doppia croce del disonore e 
dell'obbligo materiale di nutrire il bambino e allevarlo?</p>
<p>Oh, io sento le voci degli uomini prudenti e severi, che 
hanno tanto rispetto per la famiglia legale e così poco per le 
famiglie illegali che l'amore crea e danna all'infelicità, io 
sento le voci dure e fredde che dicono: "la donna fu 
debole, ella doveva riflettere prima di cedere, che colpa ha 
l'uomo s'ella non gli ha saputo resistere?" ed io sento anche le 
voci maligne che susurrano: "è un'ingenuità il credere che chi 
seduce sia l'uomo! è la donna che nella maggior parte dei casi 
seduce!".</p>
<p>Ebbene? e se anche ciò fosse vero? In qual trattato di 
logica o di morale si può trovare il principio che dei due 
complici di un'azione, uno solo deve pagarne la pena e 
sopportarne le conseguenze? E mi si concederà per lo meno, 
che se l'uomo non è il primo autore del male, è innegabilmente 
il complice necessario. E perché mai questo complice 
necessario, compiuto ciò che ha creduto di compiere, succhiato 
il miele del fiore, se ne può partire indisturbato, libero come 
l'ape vagabonda, con un pensiero di meno ed un trionfo di più, 
lasciando nell'abbandono, nel dolore, nella vergogna colei che 
gli ha dato il meglio dell'esser suo?</p>
<p>Ma - ripetono ancora quelle voci severe e prudenti - : "il 
Codice non può preoccuparsi di tutti questi infiniti piccoli 
drammi d'amore ove l'uomo compie la sua esperienza di 
maschio saggiando la virtù femminile; questi casi non 
dipendono che dalla coscienza!".</p>
<p>Ebbene: io credevo appunto che la legge dovesse 
essere la coscienza di quelli che non ne hanno! Credevo che la legge 
dovesse ristabilire l'equilibrio fra la responsabilità dell'uomo, 
che ora è nulla, e la responsabilità della donna, che ora è 
troppa, non solo per ubbidire a un criterio di giustizia e per 
diminuire quel tributo di anime e di corpi femminili che 
l'umanità paga al minotauro dell'egoismo maschile, ma anche 
per ragioni di previdenza sociale.</p>
<p>Sapete voi che accade di tutte le fanciulle abbandonate e di 
tutti i figli illegittimi?</p>
<p>Che cosa accada delle fanciulle tradite è facile 
immaginare. Tolte le pochissime eroine che hanno la sapiente 
dolcezza della rassegnazione e che col lavoro onesto sanno 
ricostruirsi la vita che l'inganno d'un uomo minacciava di 
spezzare per sempre, tolte le poche energiche che nell'impeto 
del dolore pel vigliacco abbandono trovano il coraggio 
criminoso di vendicarsi dell'amante col coltello, col revolver, 
col vetriolo, tutte le altre scendono più o meno lentamente la 
scala del vizio, povere candide foglie di magnolia che il primo 
contatto ha ingiallito per sempre!</p>
<p>E che accade dei figli? di quell'esercito di 
illegittimi che sorgono ogni anno a minacciare la società, di cui 
dicono i vizii nascendo, e di cui rappresentano, vivendo, i vizii 
e i delitti?</p>
<p>Un piccolo numero di illegittimi paga subito, colla morte 
violenta, la colpa e la vergogna della nascita.</p>
<p>L'infanticidio è l'estrema aberrazione della fanciulla 
tradita, che non seppe uccider sé stessa né vendicarsi contro 
l'amante, e che sopprime l'innocente, la prova viva e strillante 
del suo disonore. E i giurati assolvono il delitto orrendo - 
33 assoluzioni ogni 100 infanticidii - non solo perché 
essi sentono che il delitto in questo caso non è la conseguenza 
di passioni malvagie, bensì la testimonianza sanguinosa d'una 
rivolta legittima, ma assolvono anche perché essi si trovano di 
fronte solo la fanciulla-madre, non vedono l'uomo, il complice 
necessario che è lontano, e questa ingiustizia li disarma e li 
rende indulgenti....</p>
<p>E quando l'infanticidio non lo compie la madre, pensa la 
società matrigna a commetterlo sui figli illegittimi.</p>
<p>Usciti alla luce dopo mesi di ansie e di dolori, privi d'ogni 
cura igienica come d'ogni cura morale, essi sono sacrati dalla 
morte; e ne muore infatti l'11 per cento nel primo 
mese e il 24 per cento nel primo anno.</p>
<p>Poi.... poi.... gli altri che restano - senza un nome, senza 
una posizione, incapaci d'orgoglio - traversano la vita con 
l'odio latente contro l'ingiustizia di cui son vittime, e popolano 
i nostri ospedali e le nostre prigioni!</p>
<p>E allora, in presenza di questi bimbi che, se non sono 
uccisi o non muoion di stenti, divengono la zavorra sociale, in 
presenza di tante donne che cadon nel fango, se non entrano in 
prigione per essersi vendicate dell'amante, io vorrei ripetere la 
domanda che il Senatore Rivet rivolgeva ai legislatori del suo 
paese: io vorrei chiedere ai gravi uomini politici che nelle 
questioni di commercio e di dogana sono così spesso 
protezionisti arrabbiati, io vorrei chiedere se troveranno ancora 
che è inutile protegger la donna dalle seduzioni del maschio, e 
se si pronuncieranno ancora per il libero scambio degli 
abbandoni e degli infanticidii, dicendo con una beata 
indifferenza: lasciate fare, lasciate passare!

                              *</p>
<p>Forse - poiché l'egoismo maschile è tanto grande - non si 
riuscirà ad ottenere che l'uomo provveda, almeno 
economicamente, alle prime necessità dei figli illegittimi, 
finché le donne non avranno pari agli uomini il diritto di voto e 
quindi il diritto di fare le leggi.</p>
<p>Lo constatava col suo sorriso arguto di filosofo 
canzonatore anche Beaumarchais quando nel <title lang="fra">Mariage de 
Figaro</title>, alludendo appunto al modo con cui il Codice tratta 
la donna che ha peccato d'amore, scriveva:</p>
<quote rend="block" lang="fra"><l>de cette absurde injustice</l>
<l>faut-il dire le pourquoi?</l>
<l>Les plus forts ont fait la loi!</l></quote>
<p>Questa questione del voto alle donne - in cui 
s'appunta lo sforzo maggiore del feminismo - parmi appartenga 
al numero di quei problemi politici, e son molti, pur troppo, 
che spaventano più per l'ignoranza che si ha delle loro 
conseguenze, che per la conoscenza delle ragioni che li 
sostengono.</p>
<p>Noi abbiamo, spesso, la paura delle parole: noi 
abbiamo, talvolta, l'avversione istintiva per certe riforme che 
immaginiamo gravide di chi sa quanti e quali pericoli. Anche 
gli uomini adulti, come i bambini, hanno i loro 
<foreign lang="fra">cauchemars</foreign>. Ma quando spunta il sole i 
fantasmi scompaiono, e quando certi problemi si studiano da 
vicino al lume tranquillo dell'osservazione scientifica, ci si 
accorge che essi non erano così rivoluzionarii come la nostra 
timidità e il nostro misoneismo temevano.</p>
<p>Il voto alle donne! Per essere sincero comincio col 
dichiarare che io non credo che le nostre leggi attuali lo 
riconoscano: chi lo crede non può essere che un partigiano il 
quale scambia il suo desiderio per la realtà, o un avvocato, il 
quale - secondo il solito - sostiene che la legge sancisce 
l'opinione del suo cliente!</p>
<p>No: le nostre leggi non riconoscono nella donna il diritto 
di voto politico.... ma lo potrebbero, lo dovrebbero riconoscere.</p>
<p>Ho letto molte pagine pro e contro il voto femminile, e 
naturalmente anche i discorsi pronunziati recentemente alla 
Camera, dove, per miracolo! l'estrema destra di Luigi Luzzatti 
si è trovata d'accordo coll'estrema sinistra dell'on. Mirabelli in 
un atto di cavalleresca cortesia verso le signore: ma confesso di 
non aver trovato nulla di meglio, né per logica né per 
chiarezza, degli argomenti che sviluppava Condorcet, 
nientemeno che 120 anni fa, nel <hi rend="italic">Journal de la Sociéte de 
1789</hi>.</p>
<p>Il diritto di eleggere ed essere eletto è fondato per gli 
uomini sul loro carattere di creature intelligenti e libere.</p>
<p>Non sono creature tali anche le donne?</p>
<p>I soli limiti a quel diritto sono la condanna a una pena 
afflittiva o infamante, e la minorità.</p>
<p>Ebbene: forse che tutte le donne ebbero conti a regolare 
colla giustizia, o non è scritto all'articolo 240 del Codice 
Civile che ogni individuo dei due sessi all'età di 21 anno è 
maggiore?</p>
<p>Si argomenterà forse dalla pretesa inferiorità mentale della 
donna? È assurdo, perché - dato che tale inferiorità esista - 
forse che gli uomini poco intelligenti non hanno diritto di 
voto? Ma l'infimo impiegato d'ordine dell'infima 
amministrazione ha gli identici diritti politici di Guglielmo 
Marconi!</p>
<p>Si argomenterà dalla debolezza fisica delle donne? Se 
questa obbiezione valesse, bisognerebbe sottoporre gli elettori 
a un giurì di medici, e poiché non si è ancora istituita la visita 
medica elettorale e votano nevrastenici, epilettici ed alcoolisti, 
mi sembra che - per ciò che riguarda la salute - 
potrebbero votare anche le donne.</p>
<p>L'obbiezione capitale - tutti lo sanno e lo sentono - 
consiste nell'osservare che, aprendo alle donne la vita politica, 
si distolgono dalla famiglia.</p>
<p>Ma non le distolgono dalla famiglia anche oggi, più assai 
dell'ipotetica partecipazione alla vita politica, le professioni 
manuali e il commercio? Non è la nostra vita affrettata e 
febbrile che lancia nelle officine, nei magazzini, nelle 
amministrazioni, le fanciulle, le spose, le madri? Non è questo 
terribile aculeo della lotta economica, non è l'ansia del 
guadagno, non è la fatalità della grande industria che toglie 
l'operaia al suo focolare, al suo bambino, ai suoi doveri di 
madre e di moglie, per sequestrarla tutto il giorno là dove il 
mostro della civiltà ha bisogno del suo lavoro?</p>
<p>Protestiamo pure contro questa immane e dura necessità, 
ma non accusiamo il voto politico di produrre un danno che già 
il capitalismo, la macchina, la creazione dei grandi opifici 
hanno prodotto. Non è la piccola scheda bianca che toglierebbe 
la donna alla casa e alla famiglia, di dove l'ha già distolta la 
grande industria e la nera officina.</p>
<p>Forse che per votare - o per apprendere quel tanto 
che occorre per votare con coscienza e con libertà - la donna 
dovrebbe impiegare quelle otto o dieci ore di lavoro al giorno, 
che oggi ella ruba alla sua famiglia.... senza che gli 
antifeministi protestino? O forse che gli antifeministi non si 
preoccupano della donna che deve guadagnarsi la vita col suo 
lavoro - e che è pure la gran maggioranza - e pensano soltanto 
alla donna ricca e agiata, facendo una comoda sociologia da 
salotto, come Paul Bourget fa della psicologia da milionari 
studiando soltanto anime umane che abbiano almeno cento 
mila lire di rendita?</p>
<p>Io non vedo, dunque, lo confesso, un solo argomento che 
possa validamente contrastare in teoria il diritto di voto alle 
donne.</p>
<p>Quanto alla pratica - cioè all'immediata attuazione - 
prescindendo da coloro che temono dal voto femminile una 
riscossa reazionaria - sono le donne stesse che dimostrano di 
non sentirne l'imperiosa necessità. In Austria dove, da oltre 
trent'anni, le donne del grande possesso nobile hanno diritto di 
voto, poco e raramente lo esercitano. In Francia e in Belgio, 
paesi più evoluti del nostro, non si è ancora tentata l'ardita 
riforma. In Italia, basterebbe constatare l'indifferenza 
con cui la maggior parte del pubblico femminile ha seguìto la 
recente discussione parlamentare - che fu del resto più 
un'esercitazione rettorica che l'espressione eloquente d'un 
sentimento sincero - per convincersi che all'entusiasmo di 
poche non segue il consenso pieno e caldo di tutte. Basterebbe, 
sopratutto, gettare uno sguardo sulla statistica spaventosa delle 
donne analfabete - il 50 per cento delle spose italiane non 
sanno nemmeno firmare col proprio nome l'atto di 
matrimonio!! - per comprendere che troppe altre cose più 
urgono fra noi per la vera emancipazione della donna!
                              *</p>
<p>Proclamare, dunque, tutti i diritti, non far dedizione 
d'alcuno anche lontano ed altissimo, ma perseguire con tenacia 
conquiste immediatamente più utili e necessarie, ecco la tattica 
di un feminismo fecondo. Volere la donna pari all'uomo, ma 
cercar di elevarla, con l'educazione e con l'istruzione a quella 
dignità cui ella agogna.</p>
<p>Giacché, più che la donna elettrice, più che la 
donna politicante, urge oggi rivendicare la donna nella 
semplicità della sua sacra funzione, cioè la donna che ama.</p>
<p>Io non credo al feminismo spurio che sotto il nome di lotta 
di sesso vuol far guerra all'uomo, vuol mascolinazzare la 
donna, vuol dare ad intendere ch'essa possa fare a meno 
dell'uomo. Ciò è contro la natura, contro la bellezza, contro 
l'amore!</p>
<p>Io credo al feminismo che innalza la donna, che le apre 
tutte le vie, in modo che la sua mente possa spaziare fin là 
dove una volta non arrivava nemmeno il suo sguardo, ma le 
lascia però intatte tutte le sue femminili attrattive.</p>
<p>Gli è appunto quando la donna è veramente donna, e non 
un ibrido campione del terzo sesso, che ella può creare 
capolavori. Le donne che hanno scritto dei libri che resteranno 
non sono le donne che hanno ucciso in sé stesse il sesso per 
meglio misurarsi nella concorrenza brutale col maschio, ma 
sono le donne che hanno amato. Se c'è una poesia femminile 
che commuova, è quando esprime la passione: se c'è un'opera 
d'arte di donna che s'imponga è quando l'ha infiammata 
l'amore. Diceva il Guizot che ricercando un giorno con 
Macaulay quale fosse, nella letteratura, l'opera femminile che 
più si avvicinava alla perfezione, s'eran trovati d'accordo nel 
pensare che erano le lettere di M.me de Sevigné, e che 
entrambi avevano attribuito la superiorità di quel capolavoro al 
fatto che era l'opera d'una madre.</p>
<p>Non dunque un feminismo che spenga ciò che vi è di più 
puro e di più sacro nella donna: non un feminismo che divida 
ed odii, ma un feminismo che eguagli e rinsaldi i legami 
spirituali fra l'uomo e la donna.</p>
<p>Diamo alla donna tutti i diritti che le spettano - ella vedrà 
se è il caso di esercitarli - ma diamole sopratutto 
quell'educazione libera e fiera di cui manca, e che le è 
necessaria per comprendere che ella deve essere, non la nostra 
concorrente, ma la nostra alleata, e che il suo miglioramento 
significa raddoppiare le forze intellettuali del genere umano e 
quindi le probabilità di una vita felice.</p>
<p>Come l'uomo e la donna sono fisiologicamente necessari 
per creare la vita, così l'accordo fra loro - pari ormai di coltura 
di dignità di diritti - è necessario per creare il progresso.</p>
<p>Questa è la verità, e questa, io credo, è anche la poesia!</p>
<p>Una delle più illustri feministe italiane, Anna 
Maria Mozzoni, confessava: "povere ribelli siamo noi, che 
amiamo i nostri nemici!". E in queste parole sta la conclusione 
migliore del nostro problema, giacché se è vero che l'uomo non 
è mosso ad agire altro che dal desiderio di far omaggio di tutto 
ciò che egli conquista - fama onori ricchezze - alla donna che 
ama, anche il feminismo non può e non deve essere che la 
rivendicazione della personalità della donna perché questa 
possa più nobilmente offrirla a colui che essa liberamente si è 
scelto.</p></div1>
<div1 type="capitolo"><head>L'ISTRUZIONE DELLA DONNA.</head>
<epigraph><p lang="fra">Il faut élever la jeune fille avec la pensée 
constante qu'elle sera un jour la compagne de l'homme.</p>
<p><bibl><author>M.me DE STAËL</author></bibl>.</p></epigraph>
<p>Si racconta che essendosi chiesto una volta a Legouvé 
in quale periodo della vita dei suoi figli egli cominciasse la sua 
azione di educatore: <hi rend="italic">Prima che nascano</hi>, rispose.</p>
<p>Pur troppo, pochissimi padri saprebbero e potrebbero 
rispondere con la profondità filosofica e con la previdente 
affettuosità di Ernesto Legouvé; e certo nessun governo ha mai 
voluto spingere così indietro e così lontano le sue cure per 
l'educazione de' cittadini.</p>
<p>I governi, in genere, non pensano all'educazione ma 
soltanto all'istruzione, e non sempre felicemente e 
compiutamente nemmeno a questa.</p>
<p>Se la statistica fu definita una specie di bromuro scientifico 
poiché calma, colla doccia fredda delle cifre, i nervi eccitati 
della nostra curiosità, c'è una statistica che dovrebbe, anziché 
calmare i nostri nervi, irritarli, e farci salire al viso le fiamme 
della vergogna per la nostra inferiorità di fronte agli altri 
popoli civili. Intendo la statistica dell'analfabetismo.</p>
<p>Mentre in Germania si contano appena 2.45 analfabeti 
su 100 abitanti, e in Inghilterra 3.45, e in Francia 
3.50, noi italiani vinciamo il triste <hi rend="italic">record</hi> della 
barbarie anche in confronto alla Russia, giacché questa ha 
36 analfabeti su 100 abitanti, e noi ne abbiamo 
52.93.</p>
<p>E pur troppo questa statistica complessiva - se si volesse 
distinguere per sesso - riuscirebbe assai più grave per la donna 
che per l'uomo!</p>
<p>Infatti, prendendo come termine di paragone i dati 
demografici che riguardano i matrimonii innanzi agli ufficiali 
dello Stato Civile (se si consultassero anche i matrimonii 
religiosi sarebbe ancor peggio!) noi troviamo che su 100 
sposi, soltanto 35.50 non seppero firmare l'atto nuziale, 
mentre su 100 spose non lo seppero firmare 47.95.</p>
<p>Quindi - ed è veramente doloroso a dirsi - quindi <hi rend="italic">la 
metà delle mogli e delle madri italiane non sanno nemmeno 
scrivere il proprio nome</hi>!</p>
<p>Immaginiamoci la coltura della maggior parte dell'altra 
metà! E sorvolo, per carità di patria, sul fatto che in Germania, 
in Francia e in Inghilterra le spose che non sanno sottoscrivere 
l'atto di matrimonio raggiungono appena la cifra del 2, del 
3, al massimo del 4 per cento.</p>
<p>Di fronte a queste constatazioni - che sono 
vergognose e socialmente pericolose, ma che i nostri 
uomini politici pare siano abituati a considerare con olimpica 
indifferenza, come un male necessario che la terza Italia ha 
ereditato dall'Italia dei Papi - di fronte a queste constatazioni 
verrebbe fatto a un ingenuo di domandare: "Ma c'è o non c'è, 
in Italia, una legge sull'istruzione obbligatoria?".</p>
<p>La legge c'è, e da più di trent'anni, perché appunto dal 
1877 fa parte della raccolta delle innumerevoli 
Leggi e Decreti del Regno, ma.... <hi rend="italic">chi pon mano ad essa</hi>?</p>
<p>Questa nostra legge - che ebbe l'unico merito di precedere 
quelle analoghe di Francia e di Inghilterra - ebbe, fra gli altri, il 
torto gravissimo, dovuto a ragioni finanziarie, di limitare dai 
6 ai 9 anni l'età in cui l'istruzione è obbligatoria.</p>
<p>Questo periodo di tre anni era troppo breve, non solo per 
lo scopo diretto dell'istruzione, ma anche per lo scopo indiretto 
di prevenzione sociale che la scuola dovrebbe prefiggersi. Tutti 
i paesi civili avevano stabilito un periodo più lungo per lo 
meno del doppio: in Francia l'istruzione è obbligatoria dai 6 
ai 13 anni, in Austria, in Ungheria, in Germania dai 6 ai 
14, in Inghilterra dai 5 ai 14, in Isvizzera dai 6 ai 
16 anni. E sorgeva spontanea la domanda: il 
bambino e la bambina italiani che a 9 anni compiuti non 
hanno più l'obbligo di frequentare la scuola, che cosa faranno? 
(Parlo, si capisce, dei bimbi di quelle infime classi sociali che 
non potendo darsi il lusso di continuare l'istruzione per conto 
proprio, mandano i loro figli a scuola - se li mandano! - solo 
nel periodo fissato dalla legge). A questi bambini sarà 
evidentemente scuola la strada, poiché il padre e la madre, 
contadini o operai, occupati nei lavori dei campi o delle 
officine, li lascieranno vagabondare, lieti d'avere per qualche 
ora un pensiero e una noia di meno....</p>
<p>Il ministro Orlando si rese conto di questa inferiorità del 
nostro paese, che equivaleva a un pericolo sociale, e colla 
legge . luglio 1904 estese l'obbligo 
dell'istruzione fino al dodicesimo anno di età e fornì ai Comuni 
i mezzi per istituire corsi d'istruzione elementare superiore.</p>
<p>L'intenzione era nobilissima, ma rimase semplicemente.... 
intenzione. Si può dire infatti senza peccare di soverchio 
pessimismo, che la legge del 1904 non è 
osservata in pratica. E non è osservata perché le pene ai 
genitori che vi contravvengono sono più miti che altrove 
(un'ammenda di 50 centesimi!) e perché oltre ad 
essere miti, sono rarissimamente applicate. Così non 
solo la legge sull'istruzione obbligatoria non è osservata, ma è 
del tutto inutile, giacché in Italia la scuola è frequentata 
soltanto.... da chi vi si reca spontaneamente.</p>
<p>Mentre, infatti, in Inghilterra e agli Stati Uniti, sia per la 
maggiore educazione del popolo, sia per l'inflessibile rigore 
anglosassone con cui sono puniti i contravventori alla legge, 
non esiste una differenza apprezzabile fra il numero degli 
alunni che dovrebbero frequentare la scuola e il numero di 
coloro che effettivamente la frequentano, da noi invece pur 
troppo, <hi rend="italic">un terzo</hi> degli alunni che vi sarebbero obbligati 
disertano la scuola. Si tratta cioè di 
un milione, badate, di <hi rend="italic">un milione</hi> di bambini e bambine 
che dovrebbero frequentare la scuola e non la frequentano. Ed 
è così apatica la nostra indole, che nessuno chiede spiegazione 
di questa trascuratezza che costituisce un delitto; nessuno 
domanda di chi è la colpa se la legge sull'istruzione 
obbligatoria non viene osservata; nessuno pensa che un 
milione di bimbi fra i 6 e i 12 anni sul lastrico della via 
significa un futuro pericolo sociale gravissimo, 
significa l'analfabetismo colle sue conseguenze fatali, il 
vagabondaggio e la delinquenza!</p>
<p>E mentre è facile trovare, nel Parlamento e fuori, chi alzi 
fiere proteste contro ogni irregolarità e contro ogni abuso - 
purché siano, s'intende, commessi dagli avversarii politici, 
perché quando sono commessi dai correligionarii anche i delitti 
si scusano, - è difficilissimo il trovare chi senta il bisogno e il 
dovere di salire su dalla morta gora del pettegolezzo politico e 
del piccolo scandalo parlamentare, per guardare in faccia i veri 
problemi che interessano la vita della nazione, e per chiedere 
che non sia abbandonata all'ignoranza dei più e all'indolenza 
del governo la funzione della scuola, in cui riposa la migliore 
energia del popolo e la salute dell'avvenire!</p>
<p>Mi si perdoni se, per chiudere questo argomento, insisto 
ancora con delle cifre: saranno le ultime.</p>
<p>Il numero degli alunni d'ambo i sessi raggiunge circa il 
20 per cento sul totale della popolazione in tutti i paesi 
civili: è il 20.70 nella Svizzera, il 20.38 agli Stati Uniti, 
il 20.00 in Baviera e Sassonia: da noi è soltanto il 7.89 
per cento. E non occorre fare dell'alta sociologia per 
riconoscere questa verità assiomatica: che la percentuale 
massima nel numero degli alunni è l'indice tangibile della 
massima civiltà, ossia dei paesi dove è maggiore il benessere 
materiale, più diffusa l'industria, e minore il numero de' 
reati.
                              *</p>
<p>Sono molte le scuse o le giustificazioni che si adducono 
per spiegare questa nostra inferiorità. Ma, sorvolando sulle 
secondarie, le cause principali del doloroso fenomeno si 
possono ridurre a due, una sociale, l'altra strettamente 
economica.</p>
<p>La causa sociale e, in parte, di razza, - che potrà, speriamo, 
affievolirsi col tempo ma che oggi è ancora fortissima specie 
nell'Italia meridionale, - consiste nel fatto che i genitori italiani 
non intendono l'utilità della scuola pei loro bambini, 
preferiscono sfruttarli col lavoro e colla mendicità in età ancor 
tenera, o lasciarli in ozio in mezzo alla via....</p>
<p>Il vizio è nel sangue, e le leggi possono fare ben poco! Nel 
Belgio, per esempio, non esiste istruzione obbligatoria; eppure 
colà le scuole sono frequentatissime. Altra razza, e, diciamolo 
pure, altro grado di civiltà!</p>
<p>E poiché in Italia le autorità - come ho detto - non 
si prendon la pena di infligger multe a quei genitori che non 
inviano i loro figli alla scuola, il cattivo esempio s'estende, e la 
piaga si fa cancrena.</p>
<p>Dunque: in basso, incredulità nei vantaggi dell'istruzione: 
in alto, indolenza nel reprimere le contravvenzioni, - ecco gli 
ostacoli contro cui si dibatte fra noi il problema della scuola.</p>
<p>Ma l'ostacolo maggiore è l'ostacolo economico, la 
difficoltà finanziaria. È noto che in molti Comuni le scuole 
sono in uno stato così deplorevole, da giustificare quasi coloro 
che non le frequentano.</p>
<p>Si è sempre detto, e si continua a dire, che non ci sono 
denari per il Ministero dell'Istruzione Pubblica, il cui bilancio è 
notoriamente la cenerentola dei bilanci italiani.</p>
<p>Io credo che, come i giornali ricorrono alla scusa della 
tirannia dello spazio per giustificare la non pubblicazione di 
ciò che non vogliono pubblicare, così i governi riparano dietro 
la scusa della tirannia finanziaria per non spendere mai danari 
dove non li vogliono spendere.</p>
<p>Noi siamo ancor vittime del pregiudizio che per la 
grandezza della patria occorra crear fucili e cannoni 
anziché teste ed uomini, e noi dimentichiamo che le vittorie 
dell'esercito tedesco sono dovute alla coltura dei suoi soldati. 
Per questo la Germania, che sa preparare da lontano le sue 
vittorie, non lesina danaro all'istruzione pubblica: per questo il 
solo regno di Prussia spende 356 milioni all'anno per la 
sola istruzione popolare, e la stampa tedesca anche la più 
conservatrice trova che è poco, e noi invece ci accontentiamo 
di un bilancio totale dell'istruzione pubblica che s'aggira 
intorno ai 100 milioni, di cui lo Stato ne paga meno della 
metà e il resto lo pagano i Comuni!</p>
<p>Io non voglio - né saprei - discutere se oggi in Italia 
uomini politici che veramente e fermamente volessero, 
potrebbero ottenere che per l'istruzione pubblica si facesse più 
di quanto oggi si faccia: certo so che la grande riforma che la 
patria aspetta è l'aumento delle risorse materiali della scuola.</p>
<p>Aumento tanto più necessario in quanto che ora s'avanza - 
oltre e insieme ai maschi - l'esercito femminile, che una volta 
era non solo assolutamente escluso dalle scuole secondarie e, 
Dio liberi, dalle Università, ma era anche escluso, se non in via 
assoluta, almeno in forza del costume e dell'abitudine, 
dalla scuola primaria.</p>
<p>Una volta non si riconosceva alcun diritto di istruzione 
nelle donne. Sottomesse giuridicamente, lo erano anche 
intellettualmente, e gli uomini le lasciavano, le volevano 
lasciare nella più beata ignoranza.</p>
<quote lang="fra"><l>Une femme en sait toujours assez</l></quote>
<p>diceva Molière</p>
<quote rend="block" lang="fra"><l>quand la capacité de son esprit so hausse</l>
<l>à connaître un pourpoint d'avec un haut de cnausse.</l></quote>
<p>E Goethe in una lettera ad un amico sosteneva che 
l'istruzione della donna doveva limitarsi alle nozioni più 
elementari e consigliava di affidare alle ragazze le cure della 
cucina e del giardino e di far lavorare coll'ago quelle che 
preferissero star sedute.</p>
<p>La citazione è forse un po' troppo antica?</p>
<p>Elisabetta d'Austria confessava al suo fedele e forse unico 
amico il dottor Christomanos: "meno le donne imparano e più 
esse hanno pregio, poiché esse estraggono dal loro <hi rend="italic">io</hi> 
tutta la loro scienza. Il resto non fa che snaturarle: esse 
disimparano una parte di loro stesse per appropriarsi 
imperfettamente un po' di grammatica o un po' di logica".</p>
<p>Questa avversione alla coltura può sorprendere 
nella bocca di un'imperatrice coltissima, la quale forse 
pronunciò quelle parole in un giorno di tristezza e di ironia; ma 
era lo stato d'animo di quasi tutti fino a trent'anni or sono. Fino 
a quell'epoca infatti soltanto una piccola minoranza di fanciulle 
frequentava le scuole primarie. E del resto, non abbiamo, 
ognuno di noi, dei documenti dolorosi di ciò che fosse 
l'educazione femminile della generazione che ci ha preceduto? 
Non troviamo oggi noi stessi nelle donne attempate delle classi 
inferiori una gran maggioranza di analfabete, e non troviamo 
anche nelle donne delle classi ricche, specialmente di certe 
provincie, una coltura così bassa da lasciar germogliare ogni 
sorta di superstizione?</p>
<p>Il concetto di educare la donna - non per semplice 
abbellimento come in certi conventi e in certi collegi di cui 
parleremo fra poco - ma per renderla intellettualmente e 
moralmente migliore è dunque un concetto relativamente 
nuovo. Come è recente il fatto che la donna osi uscire, per 
istruirsi, dalla famiglia, e mescolarsi nelle scuole pubbliche coi 
fanciulli.</p>
<p>Ancora pochi anni fa il numero degli alunni maschi nelle 
scuole primarie era dovunque assai maggiore di quello delle 
fanciulle: ora tendono ad equilibrarsi, e in alcuni Stati, 
in Francia per esempio e in Baviera, il numero delle femmine 
supera quello dei maschi.</p>
<p>Da noi - ed il fenomeno è confortante - il numero delle 
fanciulle che frequentano le scuole elementari va gradatamente 
e regolarmente crescendo, e poiché le ultime statistiche di 
qualche anno fa davano una minima differenza fra i due sessi, 
è probabile che ora l'esercito delle piccole alunne abbia 
raggiunto numericamente l'esercito maschile.</p>
<p>C'è un'altra constatazione a farsi, per noi italiani (dopo 
aver rilevato il male, è bene poter constatare anche il bene del 
nostro paese) ed è che l'Italia può dirsi fra i paesi latini il 
più progredito riguardo a quel sistema di coeducazione 
dei sessi o scuola mista, universalmente adottato agli Stati 
Uniti, ma viceversa ancora respinto in tutto o in parte dai paesi 
d'Europa. Io credo all'efficacia intellettuale e morale della 
scuola mista, giacché essa dà maggior vita e colorito, maggior 
emulazione al lavoro, e come diceva un esperto educatore 
"elimina l'isterismo e ridona l'ozono della vita naturale ad una 
atmosfera resa deleteria dagli antichi costumi monastici".</p>
<p>È una triste abitudine quella invalsa finora - e che 
stranamente prevale ancor oggi nella arditissima Francia - di 
voler tenere distinti e ben divisi ragazze e ragazzi nei primi 
anni della vita, quando il sesso ancora non parla, per lasciarli 
poi insieme nella vita di società proprio quando il sentimento 
dominante da una parte e dall'altra è l'amore! Abituati a stare 
insieme fin da bambini, i maschi e le femmine acquistano 
quella franca e libera e fraterna <foreign lang="fra">camaraderie</foreign>
senza secondi fini, che, se spaventa forse le anime timorate, è 
certo più leale e più sana di quelle sapienti ritrosie gesuitiche 
in cui si riassume talvolta tutto il pudore di certe fanciulle.</p>
<p>La scuola mista non fu in Italia un atto di volontà: 
fu una conquista inconscia del pubblico sul governo. Essa 
sorse quasi di sorpresa, inavvertitamente. Si cominciò - in 
qualche città dove non esistevano istituti femminili - ad 
accordar per favore a un padre l'ammissione in un ginnasio o in 
una scuola tecnica della sua figliuola; e l'iniziativa ardita, 
prima criticata e combattuta come tutte le iniziative, fu a poco 
a poco imitata. Gli uomini, sul principio, sono ribelli, ma poi, e 
in questo caso per fortuna, ritornano pecore.</p>
<p>Oggi, e intendo per oggi la data delle più recenti 
statistiche, oltre le 20 mila alunne delle scuole normali, 
abbiamo più di 9000 alunne nelle Scuole tecniche e più di 
500 negli Istituti tecnici, più di 2000 nei Ginnasii e oltre 
400 nei Licei. E ogni anno segna un aumento 
costante </p>
<p>Ecco le cifre precise: <figure url="tab2.bmp"/></p>
<p>Debbo questa statistica alla cortesia del comm. De Negri, Direttore
Generale della Statistica, che volle compilarla per me sui Bollettini
Ufficiali del Ministero della Pubblica Istruzione.</p>
<p>Nelle Università il progresso fu più lento. Nessuna 
donna s'era laureata in Italia prima del 1877. 
In quell'anno e nei tre successivi si ebbe una laureata all'anno. 
Il numero rimase scarsissimo fino al 1893, in 
cui furono 15, e poi salirono fino alla cifra di 52 nel 
1900</p>
<p>Anche questa statistica è dovuta al Comm. C. De Negri=.</p>
<p>Dato l'abbrivo, è facile prevedere che l'aumento continuerà 
in proporzioni sempre maggiori. Non arriveremo, e non ci 
avvicineremo nemmeno agli Stati Uniti, dove le alunne che 
frequentano i corsi secondarii (ossia i nostri ginnasii e licei) 
sono più numerose dei maschi, dove nel 
1900 si contavano di fronte a 130 mila 
ragazzi che dicevano di studiare il latino, 190 mila ragazze 
che lo studiavano, e dove oltre alle Università miste esistono 
13 Collegi universitarii unicamente destinati alle donne con 
5100 studentesse, - ma ci metteremo senza dubbio anche 
noi per la grande strada maestra che consente alla donna 
quell'alto grado di istruzione che la rende non solo eguale 
all'uomo ma, ciò che più importa, indipendente da lui.</p>
<p>Il Tocqueville, il quale scriveva quando le condizioni della 
donna americana non avevano ancor raggiunto il livello che 
toccano ai nostri giorni, era stato fin da allora colpito dai 
progressi del movimento femminile in America, e confessava: 
"Se voi mi domandate a che cosa io penso doversi attribuire la 
prosperità singolare e la forza ognor crescente del popolo 
americano, io risponderò doversi attribuire alla superiorità 
intellettuale delle sue donne".</p>
<p>Potremo anche noi meritare, in un tempo più o meno 
lontano, un simile elogio da un altro grande storico 
dell'avvenire?

                              *</p>
<p>Prima di rispondere a questa domanda, bisogna porne 
un'altra: bisogna domandarci: perché studiano queste 
studentesse? perché vengono, sorelle intellettuali, a combattere 
con noi la grande battaglia della scienza contro l'ignoto, o 
dell'arte per la bellezza? perché le troviamo sui nostri passi, 
concorrenti gentili e temute, a darci il sorriso della loro 
compagnia, ma a rubarci, spesso, la palma del trionfo?</p>
<p>Esse vengon fra noi perché le sospinge forse l'amore allo 
studio, perché le trascina senza forse la necessità economica.</p>
<p>Anche la donna sente oggi al pari dell'uomo il desiderio di 
una sua propria espressione individuale: sente il bisogno di 
affermarsi da sola, col proprio lavoro, col proprio cervello, per 
rendersi indipendente. Direi che agogna ad una vita 
<hi rend="italic">umana</hi> nell'ampio senso latino della parola, e non vuol 
più rimaner chiusa nella semplice vita <hi rend="italic">sessuale</hi>, dove la 
storia l'aveva confinata finora. Vuole il mondo per sé, e non la 
famiglia soltanto.</p>
<p>È un bene? è un male? Non importa qui dire: è la 
fatalità!</p>
<p>La donna era sempre vissuta in una specie di parassitismo 
economico. L'unica sua speranza e l'unica sua carriera era il 
matrimonio. Lo stato psicologico della fanciulla era l'attesa; e 
questa sua condizione di dover aspettare il marito non era che 
una forma di muta mendicità. Perciò, se non si maritava, e se il 
chiostro non accoglieva le sue verginali speranze deluse, essa 
restava nell'ambiente sociale come un ramo secco tra la gloria 
della foresta verde e fiorita, come un organo che abbia fallito 
alla sua funzione, come un peso inutile e gravoso alla propria 
famiglia.</p>
<p>E già molti anni or sono l'Holtzendorff aveva presentito la 
gravità sociale di questa ingiusta condizione di cose, e con la 
fredda calma del giurista tedesco aveva posto brutalmente il 
problema così: o la poligamia, oppure procacciare alle donne 
escluse dal matrimonio altri modi di onesto e lucroso 
collocamento.</p>
<p>Allora, quando l'Holtzendorff scriveva, si contavano in 
Germania più di due milioni di ragazze di età superiore ai 
25 anni non maritate, <hi rend="italic">capo d'accusa vivente</hi> - egli 
diceva - <hi rend="italic">contro lo spensierato egoismo degli uomini</hi>.</p>
<p>Quante saranno oggi, e non in Germania soltanto, 
le oneste ragazze che, non volendo e non potendo sposarsi, 
hanno pur diritto a un'esistenza che non sia l'avvilente inutile e 
parassitaria vita della vecchia zitella?</p>
<p>Saranno certamente di più, poiché in questa nostra epoca 
ove tutto è ridotto al comun denominatore danaro, e dove le 
esigenze di tutte le classi sono smisuratamente cresciute, 
l'uomo non può contrarre matrimonio con la facilità con cui lo 
contraeva una volta. C'è - minore fra noi che altrove, ma non 
trascurabile - una crisi del matrimonio, prodotta dal fatto che 
oggi il mantenere una famiglia è un problema economico che 
non a tutti è dato risolvere.</p>
<p>Chi muove l'attività maschile è ancora e sempre, come fu e 
come sarà in eterno, la donna, e Rudyard Kipling può cantare: 
"finché le nostre donne debbano andare per le vie bene 
abbigliate e il danaro occorra a comperare i loro monili, le 
baleniere correranno d'anno in anno, pe' mari, alla ventura", 
- ma è l'amante d'un mese o d'un'ora che fa fare all'uomo questi 
sacrifizii e questi eroismi: per la moglie egli non ha, 
generalmente, né questi pensieri né queste energie!</p>
<p>E poiché la fanciulla sente questa verità 
psicologica, poiché ella s'accorge che la dura necessità 
economica rende i matrimonii meno frequenti, poiché, nel 
rinascere dignitoso della sua personalità, ella sdegna di 
attendere come una schiava che l'uomo le getti, quasi fosse un 
sultano, il suo fazzoletto, ecco che ella ha voluto, e in parte ha 
saputo, rendersi indipendente, ecco che ella ha detto: io 
studierò, io lavorerò, io basterò a me stessa come un uomo.</p>
<p>Ed è sorto così un tipo di donna che non ha ancora trovato, 
forse, la sua espressione precisa, ma che senza dubbio esce 
dalle tre grandi categorie in cui Alessandro Dumas s'illudeva di 
chiudere tutti i tipi di donna.</p>
<p>Diceva il Dumas che le donne sono o <hi rend="italic">vestali</hi> o 
<hi rend="italic">matrone</hi> o <hi rend="italic">cortigiane</hi>, cioè donne o del tempio o 
del focolare o della strada. Ebbene: per coloro che si 
vergognerebbero d'essere cortigiane, per coloro che non 
vogliono essere vestali, per coloro che non possono diventare 
matrone, deve pur esistere un'altra categoria: la categoria 
severa ed altera della donna che non chiede al suo sesso e alle 
sue attrattive la ragione di piacere, ma chiede al suo cervello e 
al suo lavoro la ragione di vivere rispettata e indipendente nel 
mondo.

                              *</p>
<p>Senonché - per quanto il fenomeno di cui ora ho parlato sia 
grave ed interessante e rappresenti uno dei casi più acuti del 
nostro malessere sociale - bisogna riconoscere che esso è in un 
certo senso un fenomeno eccezionale nel grande problema 
dell'educazione della donna. Dopo aver constatato, con le 
parole argute di Anatole France, che "<foreign lang="fra">la science peut bien 
avoir, comme la religion, ses vierges et ses diaconesses</foreign>", 
dopo aver confessato che è giusto che la fanciulla possa trovare 
le sue condizioni d'esistenza al di fuori del matrimonio, occorre 
anche dire che se è doveroso che la società gliele faciliti in tutti 
i modi, è altrettanto giusto e direi quasi più doveroso che la 
società si preoccupi di formare nella fanciulla la sposa e la 
madre futura.</p>
<p>Compie quest'alto ufficio l'educazione che noi impartiamo 
oggi alle fanciulle nelle nostre scuole? Ha lo Stato coscienza di 
questo suo grande dovere?</p>
<p>Pur troppo noi dobbiamo confessare che oltre la 
misera scuola obbligatoria, l'insegnamento femminile assume 
nel nostro paese, come del resto anche in altre nazioni civili, 
un carattere di privilegio del quale, sia per la spesa, sia per 
altre cento difficoltà, ben poche possono godere. La scuola 
secondaria è infatti frequentata in Italia solo da 1/10 del 
numero totale delle fanciulle.</p>
<p>E vi è un'altra e più dolorosa confessione da fare. Lo Stato 
- amo credere ancora e sempre per la terribile tirannia 
finanziaria - non ha potuto, non ha saputo attirare a sé la 
fiducia delle famiglie, le quali in gran maggioranza disertano le 
scuole e gli istituti governativi, inviando le loro figlie ad istituti 
privati.</p>
<p>Nel 1898 le fanciulle che frequentavano le 
scuole dello Stato erano in tutta Italia 24.335, e le fanciulle 
che compivano la loro educazione nei monasteri erano invece 
95.404!!! Vale a dire: più dei 3/4 delle fanciulle italiane 
sono educate dalle monache!</p>
<p>Lontana da me l'idea di entrare, a proposito di queste cifre, 
in una discussione di principii: io rispetto tutte le fedi e tutte le 
opinioni, e appunto perché sono incrollabilmente ma 
serenamente fermo nella mia, non ho verso le opinioni degli 
altri, né quelle furie verbali, né quei despotismi 
giacobini che credono di essere manifestazioni d'energia, e non 
sono talvolta che convulsioni di anime incerte le quali sperano 
di affogare nella violenza il dubbio che le tormenta.</p>
<p>Ma mi sarà permesso di deplorare che lo Stato abbandoni 
con tanta indifferenza l'educazione della donna a chi, anche se 
non guasta per sempre le idee, certo non può dare quel 
sentimento di italianità e di modernità che pure noi vogliamo 
insegnare ai maschi nelle scuole governative.</p>
<p>Forse è qui il germe di quella dissonanza di convinzioni e 
di tendenze fra i due sessi che impedisce a questi di aver idee 
comuni e concordi; e forse l'opera educativa più utile sarebbe 
appunto di togliere questa dissonanza, ristabilire l'unissono fra 
l'uomo e la donna che ora, pur troppo, sentono pensano e 
quindi agiscono in modo contradditorio!</p>
<p>Lasciando tuttavia questo problema di tanto lontana e 
difficile soluzione, e limitandomi a parlare dell'educazione 
femminile, quale essa è attualmente, io credo che le si possano 
rivolgere due critiche, due critiche opposte ma che, secondo i 
casi, saranno riconosciute per vere.</p>
<p>Negli istituti femminili, o si studia troppo, o si 
studia troppo poco. O v'è cioè, l'eccesso dello studio serio che 
uccide l'allegria e l'igiene, o v'è la frivolezza di certi studii fatti 
più che altro per abbellimento e per.... attirare il marito, 
frivolezza che corrompe nella fanciulla il carattere e ne 
diminuisce il senso di dignità. In alcuni istituti s'insegna 
sopratutto ciò che serve per far figura, per illudere, per 
conquistare; si dà, direi quasi, una polverizzazione di coltura 
superficiale perché il profumo passeggiero di questa coltura 
inganni chi si avvicina: non si insegna nulla di ciò che nutre 
veramente il cervello, di ciò che rinsalda la coscienza, di ciò 
che prepara alla vita. Da questi istituti escono quelle bambole 
che suonano e cantano, che civettano e flirtano in tre o quattro 
lingue, e che la società accoglie sorridendo come i tipi della 
perfetta educazione, senza chiedersi mai se la fabbricazione 
non potrebbe essere più accurata o almeno più solida!</p>
<p>Bambole che attraversano la vita facendo più male che 
bene, facendo spesso molto male con la più tranquilla 
incoscienza, perché non amano che sé stesse e credono che il 
mondo sia stato creato unicamente perché esse possano 
divertirsi.... "Deliziose e terribili piccole belve - così le 
definisce De Ryons nell'<title lang="fra">Ami des femmes</title> - per le quali 
ci si disonora, ci si rovina, ci si uccide, e di cui l'unica 
preoccupazione - in mezzo a questa carneficina - è di vestirsi 
secondo la moda, alle volte come un ombrello, alle volte come 
una campana!".</p>
<p>Quale contrasto fra la figura ambigua di queste donne 
perfidamente leggere, e il profilo della fanciulla seria che dà 
tutto il suo giovanile e sincero entusiasmo agli studî, e vuole 
ottenere da questi non una batteria di seduzioni per 
accalappiare un marito, ma un patrimonio intellettuale che 
serva a lei sola!</p>
<p>Eppure, come c'è l'esagerazione nel male, c'è anche 
l'esagerazione nel bene!</p>
<p>Non solo in molte ragazze, ma in molti padri di famiglia, 
nelle madri stesse si è infiltrata oggi ed ha messo radice la 
convinzione che più si studia, più si ingobbisce sui banchi 
della scuola col naso nei libri e nei vocabolarii, e meglio è.</p>
<p>L'abuso e l'eccesso della scuola - non sono io che lo dico, 
ma è il senatore Angelo Mosso - è come un'edera fatale che ora 
si è avvinghiata anche all'organismo della donna, e ne rattrista 
l'esistenza inaridendone le sorgenti della vita.</p>
<p>Alle fanciulle noi facciamo imparare l'estrazione 
della radice cubica, e neghiamo loro un cortile dove possano 
correre a prendere una boccata d'aria, a sgranchirsi le gambe, a 
non sentire più i gomiti delle compagne nei proprii fianchi! È il 
pregiudizio dell'intellettualità pedante ed anti-igienica che 
viola le leggi della salute! È la ribellione, in origine 
giustissima, contro l'ignoranza, che arriva a conseguenze 
esagerate ed illogiche!</p>
<p>Bisogna ristabilir l'equilibrio fra lo sviluppo del cervello e 
lo sviluppo delle altre facoltà umane. Bisogna avere per 
l'educazione morale quel concetto armonico che i greci 
avevano per la bellezza fisica. L'arte antica non si 
preoccupava, come la nostra, soltanto dell'ampiezza della 
fronte pensosa, della piega del labbro ironica, della contrazione 
della sopracciglia irritata. L'espressione della bellezza 
scaturiva allora da tutte le membra, non come oggi dalla testa 
sola, e tutta la persona umana parlava alla fantasia dell'artista e 
del popolo.</p>
<p>Ebbene: bisogna applicare questo criterio artistico anche 
alla vita sociale. Bisogna sviluppare tutte le membra e tutte le 
facoltà dell'individuo, non solo il cervello, perché il progresso 
non è il frutto unico e mostruoso di quella pianta rara 
che è l'ingegno, ma è la messe benefica che si raccoglie 
dall'umanità quando alla vigoria intellettuale s'uniscono la 
salute fisica e la salute morale.</p>
<p>Questo pensiero, questa preoccupazione della salute fisica 
dovrebbe essere dominante nel problema dell'educazione della 
donna. Anzitutto perché l'igiene fisica è anche igiene morale. 
Là dove, come in Inghilterra, nei grandi parchi attigui alle 
scuole, le fanciulle alternano le ore di studio con le ore di 
gioco, esse sentono aleggiare anche intorno alla loro anima 
quell'atmosfera ossigenata che è intorno al loro corpo, e come 
tutto il loro organismo diventa più forte, così i loro discorsi 
diventan più puri e più sani: non alligna il pettegolezzo sciocco 
o l'allusione lubrica che fiorisce invece come muschio 
all'ombra umida delle scuole ove le fanciulle siedono immobili 
per lunghe ore del giorno.</p>
<p>Ed è per questo che si accentua, specie all'estero, un 
movimento che vorrebbe trasportare, fuori delle fumose e 
assordanti città, nell'ambiente verde e tranquillo della 
campagna le scuole e gli istituti d'educazione. È per questo 
che, oltre alle scuole normali ed ai ginnasii e ai licei 
femminili, dovrebbero sorgere anche fra noi quelle <hi rend="italic">scuole 
agrarie femminili</hi>, di cui or son tre anni si faceva apostolo la 
più geniale poetessa italiana.</p>
<p>Vedendo che malgrado le rigurgitanti scuole normali - 
dalle quali fra breve uscirà un numero di maestre superiore alle 
scolare - il problema della disoccupazione femminile restava 
immutato, Ada Negri si chiedeva: "Perché non tentar d'aprire, 
per la donna, anche in Italia, una via di attività più sana e più 
serena, all'aria aperta, fra le cose semplici e pure della terra, 
secondando il suo istinto naturale e il suo sviluppo fisiologico? 
Perché non indirizzare verso le scuole agrarie tutte quelle 
anemiche fanciulle moderne, che ora impoveriscono il loro 
sangue sui banchi delle scuole cittadine?".</p>
<p>E la poetessa aveva ragione non solo perché, anche per la 
donna come per l'uomo, val più oggi un'istruzione tecnica e 
pratica di quelle sapienti inutilità di puro abbellimento che si 
insegnano in certi collegi, ma aveva ragione sopratutto perché 
il problema dell'educazione della donna, a chi guardi lontano, 
coincide oggi col problema della razza.</p>
<p>Se vogliamo che le generazioni future siano 
fisicamente più sane e quindi moralmente più 
equilibrate di questa nostra generazione ove i nervi sono i 
terribili despoti del nostro organismo, e la nevrastenia è, più 
che un'eccezione morbosa, la triste regola generale, bisognerà 
pure che noi pensiamo ad educare la donna in modo ch'essa 
possa trasmettere ai suoi figli un sangue purificato 
dall'ossigeno dell'aria libera e dal fresco e sano odor della terra.</p>
<p>Pur troppo se la nostra iniziativa latina è feconda in opere 
di beneficenza, è quasi sterile nelle opere di prevenzione.</p>
<p>Noi abbiamo lagrime e danari per tutte le malattie e per 
tutte le colpe umane. Vecchi, ammalati, pazzi, ciechi, 
sordomuti, deficienti, rachitici, scrofolosi, tubercolosi, 
delinquenti, ogni piaga fisica e morale è classificata e curata in 
questo immenso ospedale che è il mondo. La nostra pietà 
postuma è grande quasi quanto la nostra miseria!</p>
<p>Ma noi non abbiamo che assai raramente danari e pensieri 
per prevenire tutti questi mali e tutti questi dolori! Noi non 
riflettiamo che, se si sapesse educare, molte di queste miserie 
scomparirebbero e tutte diminuirebbero.</p>
<p>Diminuirebbero, sopratutto, se alla donna, oltre a 
un'educazione religiosa, oltre a un'educazione 
mondana, oltre a un'educazione scientifica, si desse 
un'educazione sociale.</p>
<p>Aprire il suo cervello ai problemi maggiori che agitano la 
mente dell'uomo, in modo che essa possa essere non solo la 
sua compagna che lo comprende, ma la sua coscienza che lo 
guida: aprire anche il suo sentimento affinché ella impari - 
nell'età in cui è facile imparare le cose buone e generose - che 
il suo destino e la sua missione non si chiudono nella 
mediocrità del benessere egoista, ma devono spaziare più 
lontano e più in alto.</p>
<p>Senza dubbio, il primo dovere d'una donna è di creare la 
felicità intorno a sé, nella sua famiglia: crearla coll'onestà, 
mantenerla colla dolcezza: ma questo dovere non basta: la 
donna deve andare più oltre. Essa deve integrare coi fatti, 
coll'esempio, quanto v'è di puro nel socialismo: essa deve 
compiere, non per un impulso di pietà inconscia come una 
volta, non per una moda o per uno sport come oggi, ma per un 
dovere cosciente, quasi come un ufficio specifico della 
femminilità, quell'opera di aiuto, di conforto materiale e 
morale che, oltrepassando l'orizzonte famigliare, si rivolge ai 
dolori e alle ingiustizie che non ci toccano da vicino.</p>
<p>Di fianco all'uomo che combatte, essa deve essere 
la fata che ingentilisce ed attenua le fatali conseguenze della 
lotta: essa deve socializzare le anime per avvicinare gli uomini, 
- opera più degna che socializzare la proprietà per sopprimere 
le classi.</p></div1>
<div1 type="capitolo"><head>LA DONNA e il problema dell'educazione.</head>
<epigraph><p lang="fra">Le donne esercitano una così grande influenza sugli 
uomini, che sono esse che determinano il loro carattere.</p>
<p><bibl><author>PLATONE</author></bibl>.</p></epigraph>
<p>Il problema femminile sul quale tanto e forse troppo si 
discute, ha questo di particolare: che ha schierato, pro e contro 
le rivendicazioni della donna, gli uomini in una strana 
confusione, quasi essi avessero portato nel decidersi, non le 
ragioni calme e spassionate dell'osservatore imparziale, ma le 
impressioni fuggevoli ed egoiste della propria esperienza.</p>
<p>La logica infatti vi dice che tutti i novatori dovrebbero 
difendere la completa ed assoluta emancipazione della donna, 
e che tutti i conservatori dovrebbero, dal canto loro, avversare 
questo movimento di emancipazione.</p>
<p>Viceversa, voi trovate - con sorpresa - dei novatori e dei 
socialisti che sono antifeministi, e dei conservatori e dei 
reazionarii che sono feministi. Vicino ad Achille Loria, anima 
rigida di socialista scienziato, il quale proclama l'eguaglianza 
della donna e dell'uomo e vuole per la prima diritti identici a 
quelli del secondo, ecco Cesare Lombroso, un altro scienziato 
socialista, il quale dichiara la donna assolutamente 
inferiore all'uomo e le nega perciò eguali diritti. Vicino a 
Ferdinando Brunetière che, anche nella questione femminile, 
volle farsi paladino di ciò che è vecchio e tradizionale e 
sostenne quindi che la donna dovesse rimanere una minorenne 
perpetua, ecco Edoardo Rod, un romanziere cui certo non si 
possono rimproverare teorie sovversive, il quale, come un 
eterodosso, chiede per la donna diritti identici a quelli 
dell'uomo.</p>
<p>Da che dipende questo vario, strano ed illogico 
aggrupparsi degli uomini intorno al problema del feminismo? 
Dipende forse dal soggetto stesso della disputa, e dovremmo 
noi riconoscere che la donna - come ci fa spesso nella vita 
dimenticare le nostre idee più salde rendendoci illogici verso 
noi stessi - abbia, anche nel campo della teoria, il supremo 
potere di piegare alla contraddizione la lama inflessibile del 
pensiero scientifico? Chi sa dire se nell'antifeminismo degli 
uni non v'è, come lievito inconscio, il rancore di amori infelici, 
e nel feminismo degli altri il ricordo indulgente di dolcezze 
passate?</p>
<p>Certo, se è sempre difficile in ogni questione l'astrarre 
dalla propria persona e dai casi della propria vita, è 
difficilissimo nel problema femminile, dove mal si scorge la 
linea sottile che separa il pensiero dal sentimento, e dove noi 
portiamo - senza saperlo e senza volerlo - quel cumulo di odî 
o di amori, di speranze o di gelosie, di generosi ideali o di 
ambizioni egoiste, che la donna, eterna animatrice, suscita 
nella nostra esistenza. Forse ogni uomo, se vuol esser sincero, 
dovrà confessare che quante volte avrà discusso di feminismo, 
sostenendo per la donna ampia partecipazione alla vita 
pubblica, libertà di adire tutte le professioni e godimento di 
tutti i diritti fino al diritto di voto politico, gli sarà passata 
dinanzi agli occhi della mente - come un dolce fantasma 
contradditore - la figura della sua donna, della donna che egli 
deve amare sopra tutto e sopra tutti, e l'istinto atavico 
dell'egoismo maschile, che vuol mantener chiuso nello scrigno 
della famiglia il gioiello prezioso, sarà risorto in lui per lottare 
contro il libero convincimento dell'uomo moderno che sente di 
dover permettere che almeno i raggi di luce di quel gioiello 
vadano ad illuminare gli altri, e che sa di non poter rendere 
schiava un'anima che ha anch'essa diritto alla vita multipla e 
complessa del mondo moderno.</p>
<p>Ma - al di fuori di queste ragioni sentimentali - io 
credo che la contraddizione a cui ho accennato e per la quale 
uomini di idee e di partiti opposti si trovan fra loro d'accordo 
sia nel combattere sia nel favorire il movimento feminista, 
dipenda da un motivo più generale, più profondo e di 
importanza ben più sostanziale.</p>
<p>Dipende, secondo me, dal fatto che il problema femminile 
è stato mal posto. Finora si è creduto che la base, quasi direi la 
piattaforma su cui si doveva erigere la disputa consistesse in 
questa domanda: è la donna inferiore o superiore all'uomo?</p>
<p>Domanda che a tutta prima sembra afferrare il problema 
nelle tanaglie di un dilemma cui non è dato sfuggire, e che 
viceversa è una domanda inutile e sbagliata.</p>
<p>In psicologia e in sociologia non valgono le leggi rigide 
dell'aritmetica: e se è vero che un dato numero deve essere 
necessariamente o inferiore o superiore ad un altro, non è 
altrettanto vero che un dato organismo deva anch'esso essere o 
superiore o inferiore ad un altro: può essere semplicemente 
diverso.</p>
<p>Un medico cui si chiedesse se per vivere è più importante 
la respirazione o la nutrizione, risponderebbe che entrambe 
sono egualmente importanti e necessarie. E non 
potrebbe istituire fra loro un paragone per decidere il più o il 
meno dell'importanza reciproca, giacché la necessità assoluta 
della vita non ammette queste distinzioni materiali di grado.</p>
<p>Così è del nostro problema. La donna non è né superiore 
né inferiore all'uomo: è <hi rend="italic">diversa</hi>.</p>
<p>Diversa e imparagonabile ed ugualmente necessaria, 
giacché l'uomo e la donna sono i due atomi che formano la 
molecola della vita sociale, senza uno dei quali la vita non è.</p>
<p>E da questa differenza - profonda psicologicamente come 
fisiologicamente - non nasce soltanto quel delirio adorabile che 
si chiama l'amore, ma scaturiscono altresì limpide tutte le 
ragioni per cui la donna deve avere diritti non eguali all'uomo, 
ma equivalenti. Non eguali, perché è diversa; non minori 
perché non è inferiore; ma equivalenti perché il suo posto nel 
mondo è per legge di natura all'identica altezza di quello 
dell'uomo.</p>
<p>Se il nostro problema fosse stato posto così - sulla base 
cioè di una disuguaglianza tra i due sessi che non implica né 
superiorità né inferiorità - noi non avremmo avuto, riguardo al 
feminismo, né le esagerazioni pessimiste di certi scienziati, né 
le esagerazioni ottimiste di coloro che, per natural 
reazione, vorrebbero far credere che la donna ha tutte le 
attitudini sociali dell'uomo e in identico grado.</p>
<p>Vedete, per esempio. I fisiologi hanno trovato nei tessuti 
della donna, nei globuli del suo sangue, nel processo evolutivo 
del suo cervello, la prova ch'essa è fisicamente meno 
sviluppata dell'uomo. E gli psicologi, analizzandone 
l'intelligenza e la sensibilità, hanno paragonato la donna ad un 
adulto con le passioni d'un bambino, e l'hanno definita, come il 
bambino, una spugna educabile.</p>
<p>Da queste constatazioni - che io per il primo riconosco 
vere in gran parte - alcuni scienziati, polarizzati nell'idea di 
istituire un confronto aritmetico fra i due sessi, e sopratutto il 
pubblico dei profani che ha la triste prerogativa di rendere 
antipatica la scienza interpretandola male - hanno tratto la 
conseguenza che la donna è inferiore all'uomo. Ma io vi 
domando: forse che la missione della donna nel mondo è 
uguale a quella dell'uomo? e poiché non lo è, vi sembra logico 
allora il pretendere - sotto pena di bollarla col marchio 
dell'inferiorità - che la donna la quale ha una missione diversa 
abbia identiche qualità fisiche e morali dell'uomo? o non è 
semplicemente assurdo l'esigere che chi deve compiere 
funzioni diverse abbia eguali attitudini?</p>
<p>Questo equivoco che è causa dell'opinione illogica degli 
anti-feministi, è causa altresì dell'opinione esagerata dei 
feministi. Costoro voglion la donna <hi rend="italic">eguale</hi> all'uomo, 
come quelli la vogliono <hi rend="italic">inferiore</hi>, perché nessuno 
s'adatta a riconoscerla diversa e imparagonabile. E 
l'eguaglianza fanno consistere non solo nella conquista che io 
reputo legittima di diritti giuridici e politici, ma anche nel voler 
imporre socialmente una sola morale per i due sessi.</p>
<p>Due feministi illustri, nella loro manìa di voler identificare 
i diritti della donna e dell'uomo anche di fronte all'amore, sono 
giunti a due conseguenze estreme ed opposte che potrebbero 
esse sole dare la prova degli assurdi cui si arriva quando ci si 
lascia guidare, non dall'esame sereno della realtà, ma dalla 
passione e da un preconcetto. Jules Bois, il letterato francese 
che ama avvolgere la sue idee sociali nelle nebbie del 
misticismo e dello spiritismo, pretende nientemeno dai maschi 
quella castità pre-matrimoniale che si esige dalle fanciulle, 
giacché - egli dice - l'uomo e la donna devono arrivare al 
matrimonio in identiche condizioni; e viceversa Giacomo 
Novicow, il sociologo russo profondo ed ardito, 
vorrebbe accordare alle fanciulle la stessa libertà che hanno gli 
uomini, e predica nel suo libro: <title>La redenzione della 
donna</title> nientemeno che l'abolizione del matrimonio, e il 
pieno assoluto diritto per l'uomo e per la donna di unirsi 
quando vogliono e appena che lo vogliono, senza alcuna 
formalità, e salvo a mutar legame cogli anni o coi mesi, o col 
periodo di tempo ancora più breve che il fato assegna ai 
capricci d'amore.</p>
<p>Io non discuto qui queste due opinioni: io mi limito a 
constatare, come un fenomeno abbastanza significativo, che in 
nome di uno stesso principio - il feminismo - si giunge da un 
lato alla castità forzata, dall'altro lato all'amore libero; e mi 
permetto di osservare che mentre la passione trascina ad idee 
estreme ed assurde gli apostoli del feminismo, perduti dietro il 
miraggio di un paragone matematico fra i due sessi che è 
assolutamente impossibile, ben pochi hanno visto ciò che vi ha 
di veramente superiore e sublime nella donna, <hi rend="italic">la madre</hi>; 
ben pochi hanno sentito che a questa sua funzione socialmente 
sacra - che spiega anche tutte le diversità psicologiche dei due 
sessi - bisogna ricondurre non solo le cure e gli omaggi, 
di cui noi uomini siamo generosi perché ci costano poco, ma 
anche i diritti della donna, che noi siamo lenti ed avari nel 
riconoscere perché costerebbero molto al nostro egoismo 
maschile.</p>
<p>E il primo diritto della donna, quello che è sancito dalla 
stessa legge di natura perché prolunga moralmente la funzione 
fisiologica della maternità, è il diritto all'educazione dei figli.</p>
<p>Come adempiono oggi le donne a questo diritto, che 
dovrebbe nobilitarsi in esse e diventare un sacrosanto dovere? 
Che facciamo noi uomini per lasciar esercitare questo diritto 
alle nostre mogli, per renderle sopratutto coscienti e degne 
d'esercitarlo?</p>
<p>Non vi pare che dinanzi a questo pauroso problema che 
tiene racchiuso in germe l'avvenire della società, 
impallidiscano come questioni secondarie tutte le altre 
rivendicazioni giuridiche o politiche che la donna pretende?</p>
<p>Senza dubbio - ed io sono lieto di dichiararlo altamente - 
per le donne che non vogliono o non possono formarsi una 
famiglia, per le donne che, pur avendo una famiglia, 
posseggono cuore, ingegno e mezzi materiali per diffondere su 
più vasto campo la loro attività, esistono oggi e devono essere 
libere ed aperte altre vie, feconde di bene, su cui se 
splende meno intenso il raggio del sentimento intimo, brilla 
forse più viva la luce d'un altruismo cosciente. Ma, pur dando 
tutta la mia ammirazione alle donne che si dedicano alla 
risoluzione di problemi e alla cura di piaghe sociali, e che 
lottano coraggiosamente per la loro indipendenza morale ed 
economica, ancora così indegnamente conculcata, io non credo 
si possa negare che la prima funzione - perché la più normale - 
della donna sia quella che si svolge nel cerchio della famiglia: 
cerchio ristretto e meschino secondo alcuni, e che nondimeno 
costituisce il nucleo da cui si irradiano tutte le energie sociali, 
il propulsore spesso ignorato e trascurato che, per mezzo 
dell'educazione, dà forza ed anima a tutte le forme della vita 
civile.</p>
<p>Alla mente degli uomini di governo il problema 
dell'educazione si presenta per necessità sotto la forma unica 
della scuola: è debito riconoscere che vi hanno provveduto in 
parte, ed è bene sperare vi provvedano sempre più, quantunque 
la scuola sia ancora la cenerentola delle istituzioni sociali; ma 
bisogna dir alto e forte che la scuola, non solo ha una missione 
più istruttiva che educatrice, ma altresì ch'essa è 
l'ambiente secondario in cui il fanciullo si forma e diventa 
uomo.</p>
<p>L'ambiente primo e più importante è la famiglia: e il 
maestro di scuola potrà ben poco sul cervello e sul cuore dei 
fanciulli se non lo aiuta e quasi direi non gli prepara il terreno 
la madre.</p>
<p>Orbene, chiediamoci qual è oggi l'influenza della famiglia, 
esaminiamo che cosa dovrebbe fare, e che cosa in realtà può 
fare la madre per l'educazione dei figli.
                              *</p>
<p>Uno dei fenomeni più gravi e più strani che si verifica 
specialmente nelle classi colte, ma che non manca neppure 
nelle classi inferiori, è la disarmonia, lo squilibrio intellettuale 
fra il marito e la moglie. Si direbbe che quella disuguaglianza 
fra i due sessi ch'io ho constatata e che costituisce il segreto e il 
fascino della vita, sia stata ad arte e patologicamente esagerata 
fino a costituire un difetto e un pericolo.</p>
<p>Nelle nostre classi superiori il matrimonio, se è sempre un 
<hi rend="italic">organismo fisiologico</hi>, se è talvolta anche un 
<hi rend="italic">organismo psicologico</hi> (quando gli sposi si 
amano e realizzano l'ipotesi poetica di formar due corpi in 
un'anima sola) non è quasi mai, o ben raramente, un vero e 
proprio <hi rend="italic">organismo intellettuale</hi>, giacché le idee tanto 
religiose quanto politiche quanto generali sull'educazione, sono 
spesso diverse ed opposte fra il marito e la moglie.</p>
<p>Guardiamoci attorno, e togliendoci almeno per un minuto 
quella patina di gesuitismo con cui ricopriamo per amore del 
quieto vivere i nostri discorsi, confessiamo che nelle nostre 
famiglie manca spesso l'unità intellettuale, l'accordo intimo 
assoluto sincero di idealità e di fede tra marito e moglie, 
confessiamo che i genitori danno talvolta dinanzi ai figli lo 
spettacolo deleterio di discussioni sui principii fondamentali 
della morale e della vita, o (ciò che è forse peggio) si chiudono 
in un silenzio prudente che dice la paura di discutere quei 
problemi perché v'è la certezza preventiva di non trovarsi 
all'unissono, silenzio terribile ed eloquente che il bambino 
intuisce ed interpreta coll'inconscia lucidità dell'anima vergine, 
restandone turbato, e divinando l'incertezza, il dubbio, la 
contraddizione che lo accompagneranno più tardi dalla 
famiglia nella scuola e dalla scuola nella vita.</p>
<p>Ecco dunque il primo vizio dell'educazione: la base 
mal sicura o contradditoria delle credenze dei genitori, il 
dissidio silenzioso tra le loro opinioni. Come possono i figli - 
in questa nebbia intellettuale che li circonda e che è squarciata 
ogni tanto dai lampi rivelatori di una disputa - formarsi una 
fede ed una coscienza? E come potremo noi lagnarci che la 
gioventù cresca incerta, scettica e pessimista, se nella famiglia 
ha trovato, invece che la guida sicura di principii affermati di 
comune accordo dal padre e dalla madre, un dualismo di 
indirizzo più o meno apparente?</p>
<p>A comporre - almeno in parte - questo dualismo, si segue 
in generale questo sistema: il marito lascia sulle prime alla 
moglie l'educazione dei figli, le permette cioè di istillar loro le 
nozioni e le pratiche della sua fede e dei suoi principii, abdica 
insomma, non so se per noncuranza o per desiderio di pace, 
alla sua autorità, e si consola e si tranquillizza pensando con 
filosofia fatalista che più tardi i figli muteranno d'idee e 
diverranno quel che è divenuto egli stesso. E i figli mutano 
infatti, sotto l'influenza dei compagni, sotto gli sprazzi di luce 
dell'istruzione, sotto l'aculeo continuo della vita che fa svanire 
a poco a poco le dolci primitive illusioni, le ingenue 
credenze infantili.</p>
<p>Ma, senza notare che è faticoso ed illogico il lasciare che i 
fanciulli si nutrano da principio di idee che dovranno più tardi 
rinnegare, io mi domando se non v'è in questo sistema un 
pericolo. Un pericolo grave, perché a torto si crede che le 
prime idee istillate nei bambini possano per sempre seppellirsi 
come cose morte nel cervello e nel cuore dell'uomo. Esse 
hanno un potere di resurrezione che sembra miracoloso, e che 
non è se non la conseguenza d'una legge fisiologica. Noi 
possiamo perdere la memoria di fatti recenti, o non più sentire 
l'influenza di recenti suggestioni intellettuali, ma noi non 
perdiamo mai il ricordo di fatti, l'influenza di idee lontane. 
Falstaff, mentre spira a Londra in una taverna dopo una vita 
dissoluta, parla dei verdi campi e rivede il paesaggio dove 
visse bambino. E questo ritorno della mente d'un moribondo ai 
fatti più lontani dell'esistenza non è un artificio poetico, né 
un'abile invenzione sentimentale: è l'intuizione del genio di 
Shakespeare che, precorrendo la scienza come avviene agli 
artisti grandissimi, scolpiva in un episodio drammatico la 
verità che alcuni secoli dopo il Ribot doveva formulare 
scientificamente così: le idee nate per ultime sono le 
prime a degenerare: le sensazioni invece che colpirono il 
nostro organismo infantile non muoiono mai, ma sulla fine 
della vita ritornano.</p>
<p>Gli è in forza di questa legge che il sistema d'educazione 
generalmente adottato diventa pericoloso: gli è in forza di 
questa legge che noi assistiamo spesso a quelli che il Sergi 
chiamava <hi rend="italic">tramonti cerebrali</hi>, alla riapparizione cioè e 
alla tirannia, nell'uomo adulto, delle idee che hanno formato la 
base delle prime abitudini mentali nell'infanzia e nella 
gioventù, e che un'osservazione superficiale credeva morte per 
sempre.</p>
<p>Le mie parole non devono essere intese come un'allusione 
larvata al disprezzo di alcune idee o all'elogio di altre: io mi 
spoglio per un momento della mia qualità di modesto 
positivista, io cerco di elevarmi al di sopra di tutte le passioni e 
di tutti i partiti intellettuali, e parlo non in nome di una dottrina 
- che per quanto sinceramente professata può essere erronea - 
ma in nome dell'educazione del carattere, la più degna di cure e 
viceversa pur troppo la più trascurata.</p>
<p>Date ai vostri figli la fede e l'ideale che più vi 
piace: - qualunque opinione ha diritto al rispetto ed è una forza 
attiva nel mondo pur che sia onestamente sentita e non venduta 
ai dominatori o all'interesse di far carriera - ma non date loro il 
dubbio, non inquinate l'acqua limpida e pura dell'entusiasmo 
infantile coi furbi veleni del calcolo, sperando, o di ipotecare 
per sempre il bambino alle suggestioni della prima infanzia, o 
fidando ch'egli le perderà lungo la scettica via dell'esperienza.</p>
<p>Entrambe queste speranze - qualunque sia la realizzata - 
avranno una conseguenza dolorosa: esse impediranno la 
formazione del carattere, non solo per l'esempio di mutabilità e 
di contraddizione ch'esse danno, ma anche perché, se è sempre 
difficile rifare l'educazione, quest'educazione rifatta diventa 
anche inutile quando nella vecchiaia, indebolito il cervello, si 
cade nella miseria del fatale tramonto.
                              *</p>
<p>Un'unità di indirizzo, un ambiente fermo di principii, - 
ecco dunque ciò che sopratutto occorre al bambino perché 
l'anima sua si svolga in modo libero e degno. Non è qui 
il caso di dire come quest'unità dovrebbe esser creata, con 
quali mezzi cioè la famiglia - dallo stato incerto e 
contradditorio che oggi ci presenta - potrebbe elevarsi alla 
dignità di un tutto organico, di un ambiente uniforme.</p>
<p>Io mi contento di constatare che per molti segni noi 
possiamo legittimamente sperare in una evoluzione progressiva 
della donna, che la avvicini sempre più alla scienza e alla vita, 
e la renda, al pari dell'uomo, conscia e partecipe di quel 
moderno movimento sociale che ormai d'ogni parte ci avvolge 
e ci si impone. E augurando che quest'unissono famigliare 
divenga presto una realtà, io mi permetto di credere che a 
completarlo - a renderlo cioè fecondo pei figli - gioverebbe il 
ritardare in un certo senso e entro certi limiti l'invio del 
bambino alla scuola.</p>
<p>Io parlo qui specialmente per quelle famiglie che avendo 
un relativo benessere e almeno la sicurezza della vita 
quotidiana, permettono che le madri dedichino un po' di 
tempo ai figli: non oserei, pur troppo, parlare anche a quella 
folla di famiglie proletarie, in cui la donna è, come l'uomo e 
peggio dell'uomo, schiava d'un lavoro che la snerva, la 
abbrutisce e la costringe a trascurare i suoi bambini, 
affidandoli il più presto possibile alla scuola. Per queste dolci e 
rassegnate vittime del lavoro, non v'è che la speranza lontana 
che una maggiore giustizia nel mondo arrivi a redimerle!</p>
<p>Noi dobbiamo tendere più allo sviluppo morale che allo 
sviluppo intellettuale del fanciullo: noi dobbiamo cercare di 
formar in lui la coscienza prima che la coltura. La 
pianta-uomo, come le altre piante, ha bisogno per crescere 
forte e salda, di restare qualche tempo nel terreno dove è nata. 
Il trapiantarla finch'essa è molto giovane, significa spesso 
intralciare coscientemente il suo sviluppo. E il nuovo ambiente 
della scuola, se viene a sovrapporsi troppo presto all'ambiente 
della famiglia, può essere talvolta una causa di turbamento, 
anziché, come si crede, una ragione di progresso e di 
elevazione.</p>
<p>Per una madre che sta morendo il dolore più acuto è senza 
dubbio il pensiero di dover abbandonare il suo bambino, di 
doverlo lasciare alle cure di altri, talvolta di persone estranee 
ed ignote.</p>
<p>Eppure, quante madri ricche s'affrettano volontariamente a 
distaccarsi dal loro bambino inviandolo troppo presto alla 
scuola, mescolandolo, prima che ve ne sia bisogno, ad 
un ambiente che gli è sconosciuto. È vero però ch'esse sentono 
in fondo quanto c'è di poco naturale in questo sistema, giacché 
pur ripetendosi che la scuola è la strada necessaria alla vita, e 
pur sognando con la preveggenza dell'affetto materno le corone 
della gloria sopra le piccole teste bionde, esse non isfuggono 
ad un vivo dolore quando il primo giorno di scuola, il giorno 
della separazione è venuto. Certo quel dolore passa: il piccolo 
scolaro s'abitua alla scuola come il piccolo orfano s'abitua al 
nuovo ambiente; ma quel dolore è il sintomo ed il trionfo del 
buon senso materno che intuisce il dovere e il potere della 
famiglia.</p>
<p>Lasciamo vivere i nostri figli fra noi e con noi! lasciamoli 
formarsi fisicamente e moralmente prima di costringerli a 
imbottirsi di cognizioni!</p>
<p>Questi primi anni di vita intima, vissuti in un'atmosfera 
calda d'affetto, saranno non solo un vantaggio per il bambino, 
ma anche per la madre.</p>
<p>Nessun maestro ha così lucida la visione del modo con cui 
si debba educare un fanciullo, come la madre, perché la donna 
intuisce per istinto i temperamenti e può <hi rend="italic">dosare</hi> - 
permetettemi la parola - i premii e i castighi, le parole e 
gli atti a seconda della necessità. Anche se un maestro avesse 
questa squisita acuità femminile, anche s'egli possedesse la 
facoltà che è specifica nella donna, di leggere a fondo 
nell'anima, di strappare da un semplice sguardo, da un 
movimento, da una risposta, il segreto della psiche infantile, 
come potrebbe egli fare buon uso di queste sue facoltà in una 
scuola dove sono venti o quaranta bambini, educando ognuno 
diversamente? E noi lo vediamo qual sorte hanno alla scuola i 
bambini più difficili da educarsi, i bambini tardi, timidi, chiusi, 
che paion negati alla gioia e alla vita. Essi sono generalmente 
lasciati in disparte, odiati, maltrattati forse dagli altri. Nella 
famiglia invece, senza il confronto umiliante dei compagni, 
senza la severità fredda ed insofferente del maestro, ma sotto le 
cure materne che li avvolgono al pari di una carezza, essi 
potranno rinascere come rifiorisce un virgulto debole e 
isterilito se una mano pietosa e affettuosa ne prende cura e lo 
espone al sole e all'aria che danno la vita!</p>
<p>Ma - io dicevo - questa prima educazione materna gioverà 
non solo al figlio, ma anche alla madre. Per la donna infatti 
occuparsi del suo bambino, significa lavorare al suo 
stesso miglioramento. Oh per le poche cose che noi 
insegniamo ai bambini, quante essi ne possono insegnare a noi, 
se li sappiamo studiare e comprendere! e come è vero che 
mentre noi cerchiamo di educarli, sono essi che 
inconsciamente migliorano ed elevano noi, se le nostre cure 
sono materiate d'affetto!</p>
<p>Nel mondo dei ricchi e dei colti le signore hanno tante ore 
oziose, conducono una vita fittizia che le stanca e le annoia, 
eppure qualcuna non sente, non s'accorge d'avere al suo fianco 
un'occupazione buona e forte che la salverebbe.... e non dalla 
noia soltanto! Vede intorno a sé che tutto si trasforma e si 
muta, e non intende che bisognerebbe anche mutare qualche 
abitudine; lascia che la sua vita continui ad essere determinata 
dalla <hi rend="italic">routine</hi> del costume e non ha il coraggio di 
ribellarvisi, dedicandosi, anziché alle frivolità della vita 
mondana, a un pensiero profondo, a una fede che si 
incarnerebbe in un'opera importante: l'educazione dei figli. E 
scusa sé stessa, - poiché il rimorso le parla forse dal fondo 
della coscienza, - dicendosi che è tanto occupata dei suoi 
doveri mondani che non ha nemmeno un'ora di tempo libero. 
Quanta ironica verità in queste parole! Certo, solo le 
persone molto occupate e degnamente occupate trovano il 
tempo per occuparsi ancora di altre cose. Chi non fa nulla di 
degno, non ha mai tempo per nulla!</p>
<p>Ma poi che cosa occorre perché la madre compia 
veramente il suo dovere verso i suoi figli? Non certo il 
sacrificio di molte ore per insegnamenti speciali, che non tutte 
le madri possono dare, e ai quali, del resto, può provvedere il 
maestro. Occorre soltanto che nella madre sia sempre vivo ed 
all'erta il sentimento della sua missione, che la sua cura sia 
rivolta non soltanto a sorvegliare i figli, ma sopratutto a 
sorvegliare sé stessa, occorre ch'essa li guidi e li formi 
coll'esempio di ogni giorno, non colle parole pronunciate ogni 
tanto. L'educazione non è che una catena ininterrotta di 
suggestioni; e sbaglia molto chi crede che basti o sopra ogni 
altra cosa importi, insegnar delle massime di morale o affermar 
verbalmente dei principii. Queste massime e questi principii 
scivoleranno sullo specchio dell'anima infantile senza lasciar 
traccia, se non saranno confortati dall'esempio quotidiano, che 
solo ha il potere di incidere impressioni durevoli nella mente e 
nel cuore del bambino.</p>
<p>Ed è perciò che non vale predicare il dovere d'esser 
sinceri e l'odio contro la menzogna, se noi stessi, come 
purtroppo avviene spesso, siamo poco franchi nelle nostre 
azioni, ambigui nei nostri discorsi, se la nostra occupazione più 
frequente e più gradita è la maldicenza a riguardo di tutti e 
specialmente dei nostri amici.</p>
<p>La sincerità deve essere inoculata coi fatti, non colle 
parole: ed è di sincerità che noi tutti oggi abbiamo bisogno, 
poiché essa è l'igiene dell'anima. Non mentire mai al bambino: 
essere semplici e veri dinanzi a lui: non nascondergli la nostra 
ignoranza se una sua domanda ci imbarazza: non credere di 
dover mantenere la nostra dignità insistendo in una nostra 
opinione, se per caso ci siamo sbagliati o abbiamo oltrepassato 
la giusta misura. La sincerità è un'arma sicura: il fanciullo 
s'abitua a veder limpido dentro di noi, e più tardi egli diventerà 
un uomo, a patto che noi abbiamo cercato d'essere degli 
uomini di fronte a lui.</p>
<p>Se l'abitudine della sincerità è l'igiene dell'anima, 
l'abitudine del lavoro - del lavoro manuale - costituisce anche 
per chi non vi è obbligato dalla necessità, l'igiene del corpo.</p>
<p>In teoria noi stimiamo molto il lavoro, ma in pratica noi 
stimiamo ancor più le classi sociali che possono darsi il 
lusso di farne a meno, e lo disprezzano quindi implicitamente. 
Come nelle classi elevate il sogno lontano per l'avvenire dei 
figli è ch'essi divengano dei laureati e degli intellettuali, 
anziché degli uomini che nella vita dell'officina, dei commerci 
e dei campi si siano formati a costo di sacrifici una coscienza e 
a costo di energia una posizione, così la preoccupazione vicina 
per l'educazione dei figli è ch'essi imparino le lingue anziché 
un mestiere, e maneggino la penna più presto che la zappa o la 
pialla. Noi non abbiamo ancora inteso, come intesero gli 
Anglosassoni, tutta la feconda influenza non solo fisica ma 
anche morale che l'abitudine del lavoro può avere sul bambino; 
e mentre crediamo nostro dovere insegnargli il più presto 
possibile a leggere e a scrivere, ci sembrerebbe di umiliarlo e 
di umiliarci l'insegnargli a compiere da sé stesso alcuni uffici 
umili, ad adoperare le sue qualità fisiche, oltre che le sue 
qualità morali, ad essere insomma pratico nella vita e non 
soltanto teorico. Eppure, insegnato da principio, il lavoro è una 
distrazione: alternato collo studio è un divertimento; e il 
fanciullo intanto s'abitua a non disprezzarlo ma ad amarlo, 
perché esso gli dà quell'allegria sana, quella soddisfazione 
di sé che proviene dal sentimento di bastare a sé stesso, 
di non aver bisogno per la più piccola fatica o per il più piccolo 
inconveniente materiale di ricorrere ad altri.</p>
<p>Quando il fanciullo avrà presa quest'abitudine del lavoro, 
quando nella famiglia egli avrà imparato ad esser franco, e 
l'animo suo si sarà temprato alla verità, alla semplicità e alla 
praticità, che sono le condizioni prime d'una vita utile e degna, 
allora soltanto l'influenza della scuola potrà essere salutare, 
sviluppando e migliorando la psiche infantile senza il pericolo 
che la affatichi o la turbi. E dalla scuola non si dovranno 
attendere soltanto dei risultati che attestino i progressi 
intellettuali, ma sopratutto dei risultati che sian la prova di 
progressi morali. È stata scolpita molto bene la differenza che 
intercede fra l'educazione latina e l'educazione inglese e 
americana, dicendo che mentre presso di noi un maestro crede 
d'aver raggiunto l'apice della sua missione quando può dire ai 
genitori d'uno scolaro: "vostro figlio è docile, ubbidiente e 
impara tutto ciò ch'io gli insegno", presso gli Anglosassoni 
invece un maestro mette il suo orgoglio nel poter dire ai 
genitori d'un fanciullo: "vostro figlio dà sempre più prova di 
formarsi un'individualità: ha le sue preferenze negli 
studii, dimostra di voler essere e di saper essere qualcuno".</p>
<p>Noi tendiamo insomma all'uniformità grigia, alla beata 
mediocrità, alla formazione del gregge docile che seguirà 
senza ribellioni il pastore: gli altri tendono all'individualità 
insofferente ma promettitrice di feconde energie, alla 
formazione di un popolo libero e sciolto che non s'acqueterà 
negli stagni degli impieghi, ma navigherà ardito il mare 
tempestoso della lotta per l'esistenza.</p>
<p>E non v'ha dubbio che questo secondo sistema 
d'educazione sia il migliore, sopratutto oggi, quando ciò che 
più manca e più è necessario è il carattere. La coltura e 
l'ingegno non ci fanno per fortuna difetto: è la merce di cui 
siamo più ricchi e che esportiamo con migliore successo. È il 
carattere che ci manca per risollevarci moralmente e 
politicamente a quel posto, cui il nostro passato ci dà il diritto 
di tendere, e che conquisteremo, malgrado le denigrazioni 
degli scettici e i rancori degli invidiosi. La malattia grave 
dell'epoca nostra, quella che ha caratterizzato 
vergognosamente la fine del secolo scorso e si prolunga 
sull'alba del nostro, non è già che vi siano troppi uomini 
immorali e perversi - ve ne son sempre stati! - è che vi 
siano troppi individui che non hanno una coscienza 
formata e che quindi sono in balìa delle suggestioni 
dell'ambiente.</p>
<p>La nostra società muore per la debolezza e l'incertezza 
morale dei suoi figli, per l'abulìa della volontà. Noi non 
abbiamo quasi più - e la politica ne è l'indice eloquente - di 
quegli uomini che Balzac chiamava <hi rend="italic">uomini-quercia</hi> e 
ch'eran la gloria d'un tempo: noi abbiamo troppi 
<hi rend="italic">uomini-arbusti</hi> che si piegano dalla parte d'onde spira il 
vento.</p>
<p>Certo è la civiltà che ci ha ridotto in questa deplorevole 
condizione: la nostra vita troppo intensamente vissuta, e le 
tentazioni troppo numerose di questa stessa civiltà esercitano 
di continuo sulla nostra debolezza nervosa una triste opera di 
degenerazione.</p>
<p>Ma il nostro dovere è di reagire; e come i medici quando 
non possono togliere un individuo dall'ambiente malsano, 
cercano di neutralizzarne gli effetti fortificando per mezzo 
dell'igiene l'organismo individuale, così noi, pur riconoscendo i 
pericoli dell'epoca nostra, dobbiamo cercare di neutralizzarne 
gli effetti fortificando il nostro carattere coll'igiene morale ed 
intellettuale.</p>
<p>Quando nel bambino si è cercato di formare un 
carattere, quando si è bene scolpito nella creta della natura 
umana il profilo d'un uomo onesto, state pur sicuri che le 
tempeste della vita potranno forse far piegare talvolta 
quest'uomo, ma egli rialzerà subito la fronte, come l'albero 
saldo che, passato l'uragano, raddrizza verso il cielo la sua 
cima orgogliosa.</p>
<p>Ora, quest'opera necessaria e suprema della formazione del 
carattere, deve essere lo scopo più importante dell'educazione.</p>
<p>La scuola e la vita servono a dirigere verso un ideale o 
verso un altro le tendenze individuali, a canalizzare, se posso 
dir così, la sorgente viva dell'entusiasmo giovanile che 
altrimenti si sperderebbe negli infiniti rigagnoli di desideri e di 
sogni infiniti.</p>
<p>Ma è la famiglia che crea la potenzialità di questo 
entusiasmo: è la famiglia che formando solidamente il carattere 
nel fanciullo, lo rende capace di servire più tardi con sincerità e 
con fervore quella qualsiasi idea che lo avrà convinto ed 
appassionato.</p>
<p>Degli uomini che credano in quello che dicono, che 
cerchino di realizzare quello in cui credono, degli uomini la cui 
vita sia una fede operata, - ecco ciò che occorre all'epoca 
nostra, ed ecco ciò che un'educazione sapiente potrebbe darle.</p>
<p>E il compito altissimo è sopratutto affidato alle 
donne perché le donne sono non solo il sorriso ed il premio 
della nostra esistenza, ma sono anche, e devono essere, le 
nostre educatrici e le nostre animatrici.</p>
<p>Qualunque cosa una nazione sia - ha detto un filosofo - 
essa è dovuta principalmente alle madri di questa nazione.</p>
<p>La verità di tale sentenza fu suggellata all'epoca del nostro 
risorgimento, quando ogni martire ed ogni eroe testimoniava 
col sacrificio della sua vita della fede patriottica che il labbro 
materno gli aveva istillato: io mi auguro che la verità di questa 
sentenza sia novellamente suggellata dalla generazione futura, 
la quale, per merito delle donne che sapranno educarla, porterà 
nella vita sociale ciò che oggi vi è molto raro: una coscienza 
secura che creda e non pieghi, un carattere che sdegnando i 
furbi accomodamenti che fanno arrivar le persone, lavori 
soltanto al trionfo pacifico delle idee.</p></div1>
<div1 type="capitolo"><head>PER I NOSTRI FIGLI.</head>
<epigraph><p lang="fra">"....on se demaude où mènent les fastidieuses 
études classiques qu'on impose à la jeune bourgeoisie: elles 
mènent au café."</p>
<p><bibl><author>MAURICE BARRÈS</author>. <title lang="fra">Les Déracinés</title></bibl>.</p></epigraph>
<p>Vi sono - verso l'infanzia - due grandi categorie di 
doveri: l'una riguarda tutti quei provvedimenti di beneficenza 
di assistenza di prevenzione che noi ci studiamo di moltiplicare 
a vantaggio dei bambini <hi rend="italic">degli altri</hi>, dei bambini infelici, 
siano essi vittime del delitto o delinquenti essi stessi, sieno 
miserabili o vagabondi, ammalati o degenerati: l'altra categoria 
riguarda tutto ciò che noi potremmo e dovremmo fare <hi rend="italic">per i 
nostri bambini</hi>, per i bambini felici, per coloro cioè cui non 
manca, nascendo, nessuna delle condizioni necessarie alla vita, 
e che chiedono a noi soltanto sapienza e pazienza di 
educazione per affacciarsi nel mondo sani fidenti agguerriti.</p>
<p>Orbene, di questi due lati opposti sotto cui si presenta il 
grave problema dell'infanzia, parmi che il primo sia più 
studiato oggi che non il secondo, parmi che al primo si 
consacrino oggi le nostre maggiori e migliori energie. Si 
direbbe che noi abbiamo dato ascolto ai lamenti che ci 
venivano dalla strada, piuttosto che alle piccole voci della 
nostra casa: si direbbe che noi abbiamo sentito, in un 
magnifico slancio di altruismo, i nostri doveri verso la società, 
oltre e forse più che i nostri doveri verso la famiglia.</p>
<p>Era giusto, del resto, ed era fatale che avvenisse così.</p>
<p>Troppo lungo era stato il periodo della noncuranza 
sdegnosa verso i piccoli sventurati che soffrivano in silenzio o 
s'incamminavano inconsci per la triste via della degenerazione, 
troppo timidi ed empirici erano stati i tentativi dell'antica 
beneficenza quasi tutta rivolta ad ospedali e ad ospizii, ai 
vecchi e ai malati, perché l'epoca nostra non sentisse il bisogno 
di rimediare al passato, rivolgendo le sue cure feconde 
sopratutto all'infanzia diseredata. Troppo tristi e gravi, infine, 
erano le rivelazioni statistiche perché noi - sotto l'impulso della 
pietà, e anche forse sotto l'aculeo della paura - non cercassimo 
di opporre all'abbandono, al vagabondaggio, alla delinquenza 
dei minorenni che spaventosamente aumentano, dighe più forti 
di quelle finora costrutte.</p>
<p>Dicono le statistiche che la cifra dei fanciulli abbandonati 
supera annualmente in Italia i 30 mila, e che ogni 
anno vanno in carcere 70 mila minorenni, un decimo dei 
quali non ha raggiunto i 14 anni! E dice ogni giorno la 
cronaca quali delitti si compiano, non dall'infanzia, ma contro 
l'infanzia, quale strazio si faccia delle loro anime e dei loro 
corpi, non solo nei bassi fondi sociali, ma anche là dove 
nessuno avrebbe osato supporre, in quei conventi e in quegli 
asili religiosi dove qualche degenerato si serve del manto 
mistico della fede per coprire il contrabbando osceno dei suoi 
vizii contro natura.</p>
<p>Era quindi naturale che sorgessero ovunque Società ed 
Istituti per provvedere a questi mali e per prevenir queste 
infamie: era legittima negli scrittori la preoccupazione di 
studiar sopratutto nel problema infantile ciò che vi è di 
pericoloso e di guasto: era spontaneo e bello nelle classi più 
ricche e più colte il desiderio di esercitare la loro pietà, 
alleviando dolori, curando miserie, proteggendo ed educando i 
fanciulli dei poveri.</p>
<p>Nobilissimo esempio di solidarietà doverosa, che non è 
diminuito dallo scetticismo ironico con cui alcuni lo giudicano. 
Una scrittrice straniera ha osato dire che questa nostra 
filantropia, la quale non fu mai prima d'ora così estesa ed 
invadente, è incenso bruciato allo sbocco d'una cloaca: 
il profumo attenua momentaneamente i miasmi, ma non li può 
distruggere. Giudizio ingiusto d'un'opera giusta, perché anche 
fosse vero che tutta questa filantropia non dà risultati pratici - e 
ne dà viceversa moltissimi e quotidiani! - basterebbe a suo 
onore ed a prova della sua utilità l'aver diffuso quel senso di 
fratellanza umana per cui noi ci sentiamo legati uno all'altro, e 
non ci sembra d'aver compiuto il nostro dovere se, oltre all'aver 
pensato a noi, non diamo anche un po' del nostro tempo e 
del nostro danaro a chi è più infelice di noi!</p>
<p>Soltanto - e mi si permetterà d'esser sincero - soltanto, 
bisogna non dimenticare che a fianco di questa attività sociale, 
grande e diffusa, v'è anche un'attività famigliare, più modesta e 
più intima, che pure esige la nostra attenzione: bisogna 
ricordarsi che il merito di far parte di comitati di beneficenza 
per l'una o l'altra categoria di bambini infelici, non assolve 
dall'obbligo di occuparsi dei proprii bambini; bisogna insomma 
riconoscere che l'esercizio della filantropia non è e non deve 
essere, come invece pur troppo credono alcuni, una specie di 
<hi rend="italic">carta di scusa</hi> con cui si compra il diritto di trascurare 
altri doveri.</p>
<p>Vi sono dei ricchi i quali destinano ogni anno una 
data somma in elemosina, e credono con quest'atto di 
generosità amministrativa d'aver tranquillato la loro coscienza. 
Così vi sono persone che tutto l'anno lavorano con fervore in 
opere di beneficenza, e credono con ciò d'aver esaurito ogni 
loro obbligo, d'aver quasi acquistato il diritto a non 
preoccuparsi di chi li circonda più da vicino, sopratutto dei 
loro bambini i quali sentono la nostalgia di questi genitori 
troppo affaccendati e troppo lontani. Diffidiamo di queste 
forme illogiche di un altruismo che s'estende troppo e non si 
concentra abbastanza, e affermiamo ben alto e ben forte che 
solo quando ci siamo degnamente occupati dei nostri figli, noi 
possiamo crederci degni d'elogio, occupandoci anche dei figli 
degli altri.</p>
<p>È un errore scindere questi due doveri, staccando quasi 
l'umanità dalla famiglia, perché soltanto coloro che sanno amar 
molto i pochi, sanno veramente amare un poco i moltissimi.</p>
<p>Ecco la ragione per cui io preferisco restringere in modesti 
confini il mio tema, e limitarmi a ricercare quali siano gli 
obblighi nostri verso quell'infanzia che cresce da noi e con noi. 
Ecco perché, lasciando la grande strada maestra dei doveri 
sociali, ormai troppo battuta, io tenterò di internarmi 
nelle vie meno note dei nostri più semplici e famigliari doveri 
verso i bambini.
                              *</p>
<p>È assai lontano il tempo in cui Erberto Spencer, 
pubblicando il suo libro sull'educazione, descriveva, con 
l'umorismo un po' pesante ma profondo della sua razza, i 
gentiluomini campagnuoli e i funzionarii di provincia tutti 
occupati a discorrere, dopo pranzo, dell'allevamento dei polli, 
dell'arte di render grasso e forte un bue, di formar d'un cavallo 
un buon trottatore, e soggiungeva: "nessuno di loro pensa e 
parla dell'arte di portare un fanciullo al massimo del suo vigore 
e della sua energia morale".</p>
<p>Da allora, si pensa e si parla molto di quest'arte 
dell'<hi rend="italic">allevamento umano</hi>; anzi l'umanità pare abbia non 
solo ascoltato il rimprovero di Spencer, ma fatta propria, 
almeno a parole, la sentenza un po' cruda e volgare di 
Emerson che, per l'uomo, la prima condizione di successo nel 
mondo è di essere un buon animale. Il vecchio pregiudizio 
sentimentale e poetico che ci faceva un tempo disprezzar 
la salute e persuadeva alle fanciulle il desiderio d'esser 
pallide "come una bella sera d'autunno", è ormai lontano e 
dimenticato tra le nebbie del romanticismo. Noi siamo oggi 
convinti - forse perché vediamo sorgere intorno a noi 
generazioni sempre più deboli e più nervose - che la salute 
fisica è la base di ogni educazione. Ne siamo tanto convinti che 
il medico è diventato nelle nostre famiglie e nella nostra 
società ciò che era il prete nelle famiglie e nella società d'una 
volta: una specie di direttore spirituale che, se non giudica i 
nostri pensieri e le nostre azioni, fissa però l'orario della nostra 
vita e ce ne detta le norme igieniche.</p>
<p>Ora, io non so se in questa dittatura dei medici sia forse un 
po' d'esagerazione, e se non siamo un po' vittime tutti di 
quella manìa professionale che vuol sostituire, come dice 
argutamente Bourget, "<foreign lang="fra">la boîte de pilules à la page de 
l'Evangile</foreign>"; io non so nemmeno se la passione 
anglo-americana (che ha invaso anche noi) per ogni forma di 
ginnastica e di sport vada assumendo la tinta patologica della 
moda, e se Nansen non abbia ragione di criticarla osservando 
che "mentre lo scopo della vita semplice e sana è di farci 
vivere nella natura, lo scopo dello sport è soltanto quello, 
molto egoistico, di farci toccar la meta qualche secondo 
prima dei nostri competitori"; so che tutto questo ossequio alla 
medicina dovrebbe esser messo in pratica non solo e non tanto 
per ciò che riguarda il lato estetico, lo sviluppo fisico dei 
fanciulli, ma anche e sopratutto per ciò che riguarda il lato 
psicologico, il loro sviluppo morale.</p>
<p>Uno fra i più gravi difetti nostri nell'educazione, è di non 
ricordarci mai che il temperamento del bambino dipende dalla 
sua salute, e che, il più delle volte, bambino cattivo è sinonimo 
di bambino non sano.</p>
<p>Noi sappiamo tutto ciò, in teoria, perché non è certo una 
cosa nuova e l'abbiamo letta infinite volte: ma.... noi la 
dimentichiamo quasi sempre in pratica, e mentre ci affrettiamo 
a chiamare il medico per il più piccolo mal di gola del nostro 
bimbo, non lo chiamiamo mai, o quasi mai, perché egli ci 
consigli la cura - ben più importante! - per correggere i 
capricci, l'insubordinazione, la caparbietà dei nostri figliuoli.</p>
<p>Eppure, bisognerebbe insistere fino alla noia su questa 
gran verità: che il morale del bambino, come dell'uomo, è così 
strettamente legato colla disposizione dei suoi organi, che 
solo curando o modificando questi, si potrà trovare il 
modo di rendere i bambini più buoni e gli uomini più saggi.</p>
<p>Forse ad alcuno, a qualche mamma specialmente, ripugna, 
perché sa troppo di materialismo, il riconoscere questo stretto e 
fatale legame tra l'organismo e le manifestazioni dell'anima, e 
pare ad esse che, riconoscendolo, si abbassi e si profani quel 
concetto del bene e della bontà che esse vorrebbero tenere 
molto elevato: ma queste mamme ignorano che le conquiste 
della fisiologia sono ormai universalmente riconosciute anche 
dagli spiritualisti, e che - se la scienza ha dimostrato che i 
nostri pensieri e i nostri sentimenti, in una parola l'anima 
nostra, si manifesta e, per così dire, s'incarna, nella materialità 
del nostro sistema nervoso - la scienza lascia però libero a tutti 
di far librare il bel volo della Psiche immortale al di sopra 
dell'apparecchio umano che le serve di intermediario col 
mondo esteriore.</p>
<p>Quando si fosse vinto questo pregiudizio di voler attribuire 
i difetti e le cattive tendenze dei bambini a una loro 
specifica perversità dovuta unicamente al libero arbitrio, 
quando si fosse riconosciuto che essi sono moralmente ciò che 
il loro organismo fisico permette che siano, il problema 
dell'educazione apparirebbe più semplice, e noi diventeremmo 
non solo educatori più abili, ma sopratutto giudici più sereni e 
più equi. Noi accoglieremmo cioè umilmente quella grande 
lezione di modestia che ci viene dalla legge d'eredità.</p>
<p>Io ho sentito, per esempio, molte volte - e ogni lettore 
potrà controllare la verità di quanto sto per dire - io ho sentito 
molte volte alcuni genitori sorprendersi e indignarsi per il 
carattere indisciplinato disobbediente irritabile del loro 
bambino, quasi che essi non fossero le cause responsabili di 
tutto ciò che pensa e fa questa piccola anima e questo piccolo 
corpo.</p>
<p>Non sanno essi forse che tutto ciò che è il bambino, egli lo 
deve ai suoi genitori e ai suoi ascendenti? Non sanno essi che i 
nostri figli sono ciò che noi siamo? E non intendono che contro 
il cattivo temperamento, contro le tendenze, o false o violente, 
o colleriche o bugiarde, il bambino non potrà lottare altro che 
col mezzo di quelle suggestioni educative che noi stessi 
eserciteremo su di lui, e che quindi - anche per questa ragione - 
noi siamo i veri responsabili delle sue azioni?</p>
<p>Eppure, tale ragionamento di logica intuitiva e di 
elementare giustizia è molto spesso dimenticato. Constatando i 
difetti dei nostri figli noi non pensiamo mai che in gran parte 
sono dovuti a noi; e nel correggerli ci lasciamo vincere spesso 
da una severità e da una irritazione incosciente che somiglia 
alla stupida rabbia con cui un floricultore volesse battere le sue 
piante e i suoi fiori che crescono male!</p>
<p>E fosse almeno questa severità la conseguenza voluta di un 
sistema, la risposta calma del nostro cervello a ciò che ci 
sembra meritevole di castigo, l'adempimento di ciò che noi 
crediamo un dovere! Ma il più delle volte, pur troppo, non è 
così. Bisogna aver la franchezza di confessare che spesso i 
nostri atti di severità verso i nostri bimbi non hanno nulla né di 
calmo né di saggio, né di voluto, né di cosciente. Essi sono - 
semplicemente - il riflesso di un nostro stato di nervosità 
passeggiera.</p>
<p>Forse è una di quelle giornate in cui, per ragioni 
barometriche o per motivi personali di malumore (e la nostra 
vita ne offre tanti!), c'è tensione elettrica nell'aria e tensione 
nervosa nei temperamenti: e allora accade che il rumore 
dei giuochi dei bambini, il frastuono che essi fanno, la loro 
innocente birichinata - che altre volte erano per noi ragioni di 
compiacenza e di allegria - ci annoino e ci stanchino: - noi 
alziamo indispettiti la voce in tono di rimprovero: i bimbi 
disobbediscono: noi insistiamo: essi si ribellano, e questa 
ribellione scatena il nostro furore. Poiché le parole non 
bastano, occorrono argomenti più persuasivi; e ben presto non 
è più un educatore che punisce col solo scopo di emendare il 
bambino, ma è un sistema nervoso eccitato che si sfoga come 
può, ciecamente, con la voce e con le percosse.</p>
<p>Più tardi, noi ci accorgiamo dell'umiliante spettacolo che 
abbiamo offerto ai nostri figli, e ne sentiamo rimorso e 
vergogna. E allora, cerchiamo di rimediare con un'affettuosità 
esagerata, cerchiamo di compensare con una pioggia di carezze 
e di baci, i lampi e le folgori momentanee del nostro furore. 
Ma il rimedio è inutile, giacché il bambino ci comprende e ci 
giudica con una lucida intuizione precoce, e sente questa tacita 
confessione del nostro torto: il rimedio, oltre che inutile, è 
erroneo e deleterio nelle sue conseguenze, perché sono 
appunto queste nostre oscillazioni d'energia che fanno i 
bambini disordinati di spirito, incoerenti di desiderî, incapaci 
a comprendere quando noi abbiamo veramente ragione, 
proclivi sempre a supporre che ogni nostro rimprovero, anche 
il più giusto, non sia che l'effetto del nostro malumore e dei 
nostri nervi.</p>
<p>Avviene così che la severità, la quale vorrebbe essere il 
mezzo migliore per tener alta la nostra autorità, è viceversa 
spesso un mezzo per esautorarci....
                              *</p>
<p>Molti genitori hanno coscienza di questo risultato 
negativo, e per rimediarvi, o forse semplicemente ed 
egoisticamente per sbarazzarsi di una responsabilità che pesa e 
che toglierebbe troppo tempo alle loro giornate.... piene di 
tante altre cose, decidono di chiudere in collegio il bambino la 
cui educazione presenta qualche difficoltà.</p>
<p>Oh, io non sarò così ingiusto e così assoluto da formulare 
un giudizio unico su tutti i collegi! Ve ne sono oggi di quelli 
che valgono la migliore delle famiglie - disgraziatamente i più 
non sono in Italia! - e che creano degli uomini sani e 
forti, preparati modernamente alla vita e alle sue lotte, e non 
imbottiti classicamente di sola coltura.... Ma prescindendo dai 
meriti intellettuali e didattici, il collegio quale era una volta 
ovunque e qual è ancora adesso, generalmente, in Italia, il 
collegio chiuso nella città, specie di caserma e convento, fa 
moralmente tristezza. Il fanciullo sente come un'impressione di 
freddo nell'immergersi d'un tratto in quella folla di ignoti, e 
pensa a sua madre.</p>
<p>Avete letto voi <title lang="fra">Sous le fardeau</title> dei Rosny? avete 
meditato le pagine eloquenti che descrivono ciò che una 
delicata anima infantile può soffrir nei collegi? E ricordate i 
versi di Sully Prudhomme in cui è un così triste e giusto 
rimprovero:</p>
<quote rend="block" lang="fra"><l>On voit dans les sombres écoles</l>
<l>des petits qui pleurent toujours.</l>
<l>Oh mères! coupables absentes!</l></quote>
<p>Meglio - assai meglio - che le madri non siano 
<hi rend="italic">colpevoli assenti</hi>, se esse vogliono veramente meritare il 
dolce nome con cui le chiama il loro bambino! Meglio per lui e 
per loro, se esse cercheranno di adempiere personalmente il 
loro dovere di educatrici! Giacché l'abbandonare ad estranei la 
prima educazione dei propri figli - salvo i casi di necessità che 
nessuno nega - è una vigliaccheria famigliare. Bisogna 
vincere gli ostacoli, se vi sono, sopportare i pesi immancabili 
dell'educazione, modificare il proprio temperamento, armarsi 
di quella <hi rend="italic">serenità materna</hi> che Sofia Bisi Albini ha così 
suggestivamente descritta, e comprendere che non la durezza e 
i castighi, non sopratutto l'altalena pericolosa fra le sgridate e i 
baci, ma la <hi rend="italic">calma</hi> noi dobbiamo ai nostri figli, la 
<hi rend="italic">calma</hi> e la <hi rend="italic">fermezza</hi>, in modo che essi sentano in 
noi un riposo e un sostegno, e abbiano verso di noi quel 
rispetto che è una <hi rend="italic">paura amata</hi>.</p>
<p>Generalmente, invece, ciò che manca nell'educazione è 
appunto l'unione e direi la fusione tra queste due qualità: noi 
non sappiamo essere nello stesso tempo <hi rend="italic">calmi</hi> e 
<hi rend="italic">sereni</hi> verso i bambini, e noi non conosciamo che i due 
sistemi opposti ed esagerati della troppa severità o della troppa 
indulgenza.</p>
<p>Il primo sistema, sistema di disciplina rude che crea dei 
piccoli esseri sempre tremanti, e li foggia meccanicamente 
all'obbedienza passiva, è senza dubbio molto comodo per noi, 
ma non altrettanto utile ai fanciulli, giacché spegne in loro o 
atrofizza l'istinto di iniziativa, la coscienza della propria 
personalità, quel sano individualismo senza del quale, 
più tardi, essi non faranno nulla di degno nel mondo: e molte 
volte anche produce - all'entrata nella vita - una reazione 
pericolosa, perché il giovane, nell'impeto di liberazione da una 
disciplina troppo ferrea, passa di slancio a una vita di 
disordine.</p>
<p>Il secondo sistema, d'un'educazione troppo tenera, tutta 
condiscendenze e debolezze, che abitua il fanciullo a credersi il 
piccolo despota della famiglia, ha in sé, evidente, la sua 
condanna: per voler fare troppo felice il bambino non 
negandogli mai nulla, ne fa immancabilmente un uomo 
infelice, che non potrà sopportare le contraddizioni e vincere 
gli ostacoli che la vita gli prepara e a cui nessuno in famiglia lo 
ha abituato.</p>
<p>E il guaio maggiore di entrambi questi sistemi è che essi 
non ripetono sempre la loro giustificazione - come 
apparentemente potrebbe credersi - dal concetto che i genitori 
si formano del modo d'educare i figli, ma bensì dal loro 
inconscio egoismo. Non è cioè un meditato giudizio 
intellettuale che ci fa seguire il sistema della severità o quello 
dell'indulgenza, ma semplicemente il nostro tornaconto. Se 
teniamo i nostri figli sotto una disciplina rigida, è, il più 
delle volte, perché ci disturberebbe averli sempre nelle nostre 
stanze, dove vogliamo essere liberi e indipendenti a tutte le 
ore: se invece li mescoliamo alla nostra vita, tenendoli troppo 
con noi e fra noi e accontentandoli in tutto, è perché, il più 
delle volte, il nostro affetto degenera in sentimentalità morbosa 
e non sa compiere ciò che gli imporrebbe il dovere.</p>
<p>In una parola, ciò che noi facciamo per i nostri figli ha 
l'apparenza, direi l'etichetta, di essere fatto per il loro bene: in 
realtà, è fatto, spesso, per la nostra comodità, per seguire 
automaticamente gli impulsi, non sempre ragionevoli, che il 
nostro istinto ci suggerisce.</p>
<p>E anche quando noi amiamo veramente, profondamente i 
nostri figli, li amiamo - senza accorgercene - più per noi che 
per loro. Il nostro modo infatti di comprendere la loro felicità è 
così fatalmente egoistico, che non ci adattiamo a saperli felici 
senza di noi.</p>
<p>Nel nostro affetto verso di loro, noi sappiamo talvolta 
toccare le più alte vette dell'altruismo, ma, normalmente, noi 
siamo incapaci di compiere quei quotidiani sacrifici - più umili 
e perciò più difficili - che, cooperando alla felicità del 
fanciullo, lo staccherebbero da noi. La stessa madre che 
è sublime di devozione al letto del figlio ammalato, e non 
calcola fatiche e dimentica sé stessa e rischia, felice e 
inconscia, la vita per lui, non saprà dimenticare sé stessa né 
rischiare il passeggero dolore della lontananza, permettendo 
che questo figlio, più tardi, si cerchi una via e si costruisca una 
felicità lontana da lei. Eroica in casi eccezionali, essa non avrà, 
nei casi normali, nemmeno il piccolo coraggio di saper 
dimenticare sé stessa.</p>
<p>Diceva molto bene il Desmolins che uno degli ostacoli più 
grandi alla riforma dell'educazione nei paesi latini è la 
tenerezza troppo esclusiva delle mamme. Ed io mi permetterei 
di aggiungere - anche troppo illogica.</p>
<p>Alcune mamme, che lasciano talvolta senza molto dolore il 
loro figlio ancor piccolo entrare in un collegio - basta che sia 
un collegio vicino! - si ribellano poi a lasciarlo allontanare da 
loro quando, fatto più grande, egli avrebbe tanto bisogno di 
scuotere d'intorno a sé la polvere sentimentale della sua casa e 
di imparare, viaggiando, come ci si formi un carattere e come 
si conquisti una posizione.</p>
<p>Noi abbiamo invertito, se posso dir così e salvo, s'intende, 
numerose eccezioni, la legge di natura che vuole il 
bambino vicino ai genitori nei primi anni, e libero in seguito; e 
mentre non ci ripugna troppo, in certi casi, abbandonare ad 
altri, ad estranei, la prima educazione del nostro bambino, 
vogliamo poi che questo, divenuto giovane e adulto, trascorra 
la sua vita sempre vicino a noi.</p>
<p>Inversione dovuta al nostro egoismo, alla nostra 
sentimentalità latina, che è ben lontana dal comprendere e 
dall'adottare, sia pure in piccola parte, la larga visione 
dell'educazione inglese, dove i fanciulli, a una certa età, 
lasciano il nido della famiglia, quasi uccelli in apparenza 
ingrati che lo dimentichino, ma per ritornarvi più tardi, 
coll'orgoglio di una giovinezza degnamente vissuta, colla 
soddisfazione d'aver dato alla patria, in paesi lontani, quel 
tesoro di energie che la fa grande nel mondo.
                              *</p>
<p>Ora, sarebbe evidentemente assurdo pretendere che la 
famiglia latina fosse, come la famiglia anglosassone, pronta a 
recidere i suoi nervi troppo sensibili, e pensosa soltanto che i 
propri figli trovino la ricchezza lontani dal proprio 
nido: vi si opporrebbe la razza, la nostra stessa costituzione 
sociale ed economica, e d'altronde io per il primo riconosco 
che nel nostro modo di intender la vita è un profumo di poesia 
e di gentilezza che compensa forse, in parte, i vantaggi 
materiali dell'insensibilità inglese.</p>
<p>Ma noi potremmo dagli stranieri, se non imparar tutto, 
almeno imparar qualche cosa: questa sopratutto: imparare a 
lasciar che si manifestino liberamente le tendenze dei nostri 
figli, che si svolgano le loro iniziative, che s'espanda la loro 
originalità; noi dovremmo imparare a dirigere la loro natura, 
anziché, come troppo spesso facciamo, affaticarci a 
correggerla ed a comprimerla per seguire il concetto 
aprioristico che noi ci siamo fatti della loro carriera e del loro 
avvenire.</p>
<p>Malauguratamente non è così.</p>
<p>Se noi volgiamo lo sguardo ai nostri sistemi di educazione 
e di istruzione, ci accorgiamo che la loro caratteristica è una 
desolante uniformità. Si direbbe che tutti i fanciulli sono gettati 
nello stesso stampo perché ne esca un unico tipo intellettuale: 
il tipo dell'impiegato, del professore, del professionista, 
imbottito di una coltura più o meno ben digerita.</p>
<p>Anni sono era venuta di Francia una grande ventata 
di reazione contro questo sistema d'educazione, ma essa aveva 
appena fatto stormir qualche foglia del nostro quieto ed 
immobile paesaggio intellettuale: non ne aveva scosso i tronchi 
robusti né turbata la saldezza delle radici antiche. Pochissimi 
avevano sentito quanta sincerità fosse in questa ventata di 
ribellione: i più, credendo si volesse attentare al diritto 
intangibile che ha nella nostra coltura lo studio del latino e del 
greco, avevano bollato come opinione di barbari o volgare 
preoccupazione di bottegai, il desiderio di dare all'istruzione 
dei nostri figli un indirizzo più pratico e socialmente più utile.</p>
<p>Costoro - e mi duole il dirlo - non avevano capito nulla o 
avevano finto di non capir nulla. Costoro ignoravano, 
anzitutto, che a capo della bestemmiata crociata era, non un 
barbaro o uno spirito bottegaio, ma uno dei più illustri 
accademici di Francia, uno degli scrittori didatticamente e 
politicamente più ortodossi, Jules Lemaître. Costoro 
dimenticavano, inoltre, che la crociata non combatteva il latino 
e il greco, ma soltanto il modo con cui queste lingue.... e tante 
altre cose! vengono insegnate.</p>
<p>Mettiamoci una mano sulla coscienza e 
confessiamo che noi sappiamo ben poco di latino e 
quasi nulla di greco dopo otto o cinque anni di studio! Diceva 
il dottor Toulouse, ed io posso ripetere testualmente le sue 
parole: "ho quarant'anni e sono trent'anni che affatico il mio 
spirito sui libri e sull'osservazione dei fatti; e non potrei, sul 
momento, trovare in alcuna delle discipline che ho studiato 
quelle risposte che si esigono dagli scolari e che io stesso ho 
fornito ai miei tempi in diverse riprese".</p>
<p>Ecco una constatazione che dovrebbe essere meditata da 
coloro che preparano i programmi per le scuole, da coloro che 
istituiscono gli esami e credono alla loro efficacia.</p>
<p>L'insegnamento attuale consiste nel trasmettere delle 
cognizioni, mentre il suo scopo dovrebbe essere formare lo 
spirito e il carattere. Oggi, alla scuola, si impara tutto fuor che 
a pensare e ad agire: oggi si dimentica che lo sforzo d'ogni 
educazione deve consistere non nell'appiccicare della coltura, 
ma nel formare delle attitudini. La superiorità vera, in ogni 
ambiente, è di creare, non di sapere; e per questo il 
commerciante che sa dar vita a un'azienda meglio adatta ai 
bisogni della clientela fa opera di creazione eguale, e forse più 
utile, di colui che scrive un bel libro.</p>
<p>È in tal senso e seguendo questi concetti che noi 
protestiamo contro l'uniformità di un'educazione che dà 
l'illusione e non la realtà della coltura, che crea più spostati che 
non uomini atti a tramutare in succo e sangue il cibo classico di 
cui furon nutriti.</p>
<p>Eppure, sia vanità, abitudine od indolenza, i genitori, - e 
parlo, si capisce, dei genitori delle classi più elevate, - 
continuano a mandare i loro figli a quelle scuole classiche che 
hanno fama di formare automaticamente il cosiddetto giovane 
colto, come se per la soddisfazione di creare qualche erudito, si 
avesse il diritto di lanciar nel mondo una folla di mediocri 
inutili, o come se noi non dovessimo essere che un popolo 
immenso di filosofi di romanzieri di scrittori, un popolo di puri 
spiriti, che vivessero.... di letteratura, e pei quali tutte le altre 
attività ed energie umane non contassero quasi nulla.</p>
<p>Quanti sono coloro che si preoccupano di sviluppare e 
determinare a tempo i gusti naturali del bambino.... se per caso 
non fossero proprio quelli di studiare latino e greco? 
Quanti sono coloro che hanno l'istinto e il tatto di comprendere 
le sue inclinazioni? Ai più, non balena neppure l'idea che vi sia 
nell'anima del fanciullo, come v'è nel suo viso, qualche cosa 
che lo distingua dagli altri, e che perciò esigerebbe, da parte 
nostra, uno studio speciale.</p>
<p>Cioè, mi correggo. Noi avvertiamo talvolta alcune delle 
cosiddette disposizioni naturali dei nostri figlioli: le 
avvertiamo per gloriarcene nel nostro istintivo orgoglio 
paterno o materno o per sventolarle vanitosamente presso i 
conoscenti e presso gli amici: ma noi non approfondiamo 
l'analisi di queste facoltà che rompono l'equilibrio della psiche 
infantile: noi non ci chiediamo se non sarebbe forse nostro 
dovere di dare ad esse tutte le nostre cure, mutando, se posso 
dir così, l'orientazione educativa del bambino: noi non 
calcoliamo il danno di lasciar sperdere sul principio pei mille 
rigagnoli della distrazione una vena che potrebbe diventare 
feconda, e senza un rimorso, senza un dubbio, noi insistiamo 
nel solito vecchio sistema: inviamo cioè il fanciullo a quella 
scuola che a noi pare per lui la più utile, e dove l'obbligo di 
studiare contro genio materie ch'egli non ama, lo fa 
riuscire spesso mediocre od infimo.</p>
<p>Forse è qui che bisogna cercar la ragione per cui certe 
scuole danno risultati di cui non possiamo troppo vantarci. E 
quando Alessandro Dumas - volendo appunto lanciare una 
frecciata ironica contro la scuola - si chiedeva: <hi rend="italic">Come mai 
vi sono tanti ragazzi intelligenti e tanti uomini imbecilli</hi>? 
egli intravvedeva che questa curiosa e dolorosa trasformazione 
è dovuta al fatto che la scuola, invece di sviluppare le qualità 
specifiche del fanciullo, le atrofizza, e quindi, invece di 
formare l'uomo, lo deforma.</p>
<p>È questo il grande delitto pedagogico dei nostri giorni: 
delitto che compiono quotidianamente non solo i maestri nella 
scuola, ma i genitori nella famiglia, e che si estende non solo 
verso i bambini ma verso i giovani.</p>
<p>Quando suona l'ora della scelta della professione e della 
carriera - che dovrebb'essere la più importante nella vita d'un 
giovane perché da essa dipende la sua felicità - quanti sono i 
padri che si preoccupano di lasciar libero il corso a quelle 
disposizioni innate dei loro figli, di cui pure s'eran fatti un 
orgoglio in passato? Quanti sono coloro i quali 
riflettono che - nella vita - chi fa ciò per cui natura l'ha 
creato sopporta facilmente ogni fatica ed ogni contrarietà, 
mentre invece chi è costretto a una professione cui la sua 
natura ripugna, ha eternamente in sé un'intima tristezza e 
un'intima ribellione che gli renderanno amaro il lavoro e 
difficilissimo il raggiungere una meta elevata?</p>
<p>La maggioranza dei genitori non ha scrupolo di opprimere 
la natura propria del loro figlio per sostituirgliene un'altra. 
Vogliono fabbricare un avvocato o un ingegnere, un 
professore, un magistrato o un impiegato, secondo la tradizione 
della famiglia, il presunto vantaggio economico, l'opportunità 
del momento, senza preoccuparsi affatto che, così facendo, essi 
soffocano un cervello e violentano un'anima. E se osate 
avvertirli dell'errore, essi si armano di argomenti che paiono 
vittoriosi, e vi dicono che è inutile preoccuparsi delle singole 
disposizioni del giovane, perché le vere vocazioni si fanno 
strada <foreign lang="fra">quand même</foreign>, attraverso tutti gli 
ostacoli, e vi citano Voltaire che era commesso nello studio 
d'un procuratore, e Musset che era impiegato presso un 
banchiere.... il che, innegabilmente, non ha impedito che essi 
abbiano fatto carriera.</p>
<p>Ma questi padri troppo logici dimenticano che le 
leggi e i metodi dell'educazione non sono fatti per gli individui 
eccezionali, i quali certamente trovano sempre il modo di 
manifestarsi, bensì per l'infinito numero degli uomini medii e 
normali i quali non possiedono la forza di togliersi di dosso 
quella cappa di piombo con cui furono oppressi e di cui per la 
vita rimangono vittime.</p>
<p>Ecco il maggiore equivoco che domina il gran problema 
dei nostri doveri verso la gioventù.</p>
<p>Siamo tutti persuasi che il primo dovere sia di dare ai figli 
la felicità, o, poiché questa è irraggiungibile, di avviarli almeno 
sul cammino della felicità: ma generalmente si crede che la 
felicità consista nella sicurezza placida d'un impiego, e non si 
intende invece che essa è un premio che si conquista palmo a 
palmo col libero sviluppo delle proprie energie.</p>
<p>Noi vogliamo fare dei giovani, dei vecchi precoci e 
calcolatori, che si accontentino subito d'un piccolo posto sicuro 
e vicino, pur di non correre quell'alea del rischio che è la 
poesia della vita. Con una suggestione a ritroso, noi 
inoculiamo in essi i germi di un pessimismo utilitarista che 
addormenta coscienza e ardore, e li fa timidi dinanzi a ogni 
ostacolo, preoccupati soltanto di procacciarsi una 
posizione mediocre pur che garantisca il loro tranquillo 
avvenire.</p>
<p>E non sentiamo quanto più bello e più utile, più dignitoso e 
più fiero, sarebbe invece sviluppare in essi il senso della libera 
iniziativa, e fecondare la dote migliore e maggiore della 
gioventù che è l'entusiasmo. Lasciarli liberi, perché essi 
possano seguire le loro naturali disposizioni e interpretar quella 
voce che <hi rend="italic">detta dentro</hi>: volerli entusiasti, cioè innamorati 
di quella qualunque idea che sostengono, con un cervello che 
calcola ma con un cuore che non calcola punto, simili a un 
soldato che conta i suoi nemici, ma poi se ne dimentica il 
numero pensando alla bellezza della sua bandiera....
                              *</p>
<p>Tale io penso dovrebbe essere l'ideale dell'educazione: e 
tale, forse, nell'intimo dell'animo è riconosciuto da molti. Ma 
ben pochi osano applicarlo. Perché?</p>
<p>Perché uno dei fenomeni più strani e contradditorii della 
nostra psicologia è che mentre noi siamo modernamente audaci 
nel pensiero e approviamo le idee più ardite suscitate 
da libri e studi recenti, siamo ancora pavidi nell'azione, perché 
mentre il nostro cervello vede lucidamente la via nuova che 
dovremmo percorrere, la nostra volontà non sa essere 
abbastanza indipendente per abbandonare d'un tratto la via 
vecchia, a cui siamo legati da una fitta rete di tradizioni e di 
pregiudizi, e si ripercuote così anche nel problema 
dell'educazione quell'eterno dissidio fra teoria e pratica, che si 
manifesta dovunque, e che è dovuto al fatto che l'uomo opera 
come sente e non come pensa.</p>
<p>Un giorno io assistevo a una conferenza 
sull'<hi rend="italic">Educazione nuova</hi> detta da una nostra illustre 
scrittrice. Gran folla di signore nella sala e grandissimi 
applausi. Uscendo, sorpresi questo dialogo fra due mamme: - 
Son cose verissime diceva l'una - ma come si fa a metterle in 
pratica? - Già - rispose l'altra - io non vorrei certo esser la 
prima! -</p>
<p>Così è. Noi abbiamo un sacro orrore dell'azione isolata, e 
nessuno di noi vuol essere il primo ad applicare certi principii, 
a fare sui proprii figli l'esperienza di certi metodi e di certe 
idee. Quando si tratta di un atto qualsiasi della nostra vita, noi 
non domandiamo mai se è bene compierlo: noi 
domandiamo sempre e soltanto se è generalmente ammesso 
che lo si compia. E per paura d'essere i primi, per il terrore 
d'assumere un'iniziativa che potrebbe essere criticata, noi 
continuiamo nella vecchia <hi rend="italic">routine</hi>.</p>
<p>Ora, bisognerebbe distruggere quest'antitesi fra la teoria e 
la pratica; bisognerebbe avere il coraggio di compiere questo 
sforzo che riavvicinasse le idee ai fatti e rendesse le nostre 
azioni logicamente degne dei nostri pensieri.</p>
<p>Diceva il Lemaître: "basta che le classi privilegiate 
comincino, le altre seguono fatalmente".</p>
<p>Anch'io lo credo, e perciò ho voluto ripetere qui quello che 
troppi altri e troppo meglio di me hanno detto.</p></div1>
<div1 type="capitolo"><head>L'ANIMA DEL FANCIULLO.</head>
<p>Quando noi pronunciamo il nome d'<hi rend="italic">infanzia</hi>, si 
sveglia nella nostra memoria un cumulo di ricordi che hanno il 
fascino d'un romanzo.</p>
<p>È la nostra giovinezza che rivive, come in un sogno, è la 
nostra esperienza che la vede e la racconta, mescolando la 
poesia della realtà all'attrattiva della lontananza, deformando 
alcuni episodii che il tempo ingrandisce dinanzi alla nostra 
coscienza, come lo spazio ingrandisce dinanzi ai nostri occhi - 
attraverso i rami degli alberi - il profilo degli astri che 
sorgono....</p>
<p>Ed è così spontanea, così inconscia questa alterazione del 
vero, che non solo noi crediamo a tutto quanto rievoca la 
nostra fantasia, la quale tinge talvolta troppo in roseo e talvolta 
troppo in nero il primo periodo della vita, ma noi osiamo anche 
spiegare e giudicare tutto il complicato meccanismo della 
nostra piccola anima di fanciulli con la nostra superba 
psicologia di uomini adulti.</p>
<p>Forse le pagine meno vere nelle autobiografie di certi 
scrittori, sono quelle che riguardano la loro 
fanciullezza; pagine dalle quali s'effonde un conforto o un 
rimpianto, l'eco lontana di gioie ingenue o di incompresi 
dolori, ma nelle quali, se è spesso mirabile la descrizione di 
un'epoca o di un ambiente, non è quasi mai esatta, precisa, 
sincera la figura morale del protagonista.</p>
<p>Anche lo fosse, noi avremmo la psicologia di <hi rend="italic">un</hi> 
fanciullo, non già la psicologia <hi rend="italic">del</hi> fanciullo.</p>
<p>Per tentar questa, bisogna dunque tenersi lontano dagli 
esseri superiori ed eccezionali che spesso vogliono presentare 
anche la loro infanzia sul palcoscenico della gloria,
bisogna non dar troppa importanza ai propri ricordi,
che peccano di soggettivismo, e occorre invece moltiplicare
le osservazioni serene e spassionate intorno a noi, tra
le famiglie che ci circondano, tra la folla anonima della
strada e della scuola.... Solo così - coll'analisi minuta e diffusa 
- è stato possibile alla scienza moderna strappare 
almeno qualche segreto a quella sfinge eterna che è l'anima del 
fanciullo.
                              *</p>
<p>Rileggendo - come io ho dovuto e voluto fare - una non 
piccola parte di ciò che si è scritto intorno all'infanzia, mi sono 
convinto che fino ad alcuni anni fa, la psicologia del bambino 
poteva riassumersi in due opinioni diametralmente opposte ed 
egualmente assolute.</p>
<p>Da un lato, erano i denigratori per partito preso, i quali 
definivano i fanciulli tutti egoisti, ribelli, bugiardi, crudeli: 
dall'altro lato erano i lodatori <foreign lang="fra">quand même</foreign>, i quali li 
definivano simboli di perfezione, angeli di bontà e di 
innocenza.</p>
<p>Fra i primi, fra coloro che dissero più male dell'infanzia, 
emergono il La Bruyère, un celibe, e il Dupanloup, un 
vescovo. Ed è abbastanza spiegabile - lo dico senza malignità - 
che un teologo, il quale aveva tutto l'interesse a mantener 
ferma la dottrina della depravazione congenita, e un vecchio 
scapolo, al quale i bambini degli altri saranno parsi dei 
diavoletti noiosi e tormentatori, li abbiano bollati con 
così severo giudizio.</p>
<p>Fra i secondi, fra quelli che io chiamerei i cortigiani 
dell'infanzia, primeggia Rousseau, sostenendo che il bambino 
esce perfetto dalle mani del creatore, e che soltanto la nostra 
falsa educazione lo deforma e lo guasta. Ed è altrettanto 
spiegabile il suo ottimismo quanto il pessimismo degli altri. Il 
filosofo-poeta, sedotto dalla grazia infantile, e più che altro 
forse dal suo preconcetto antisociale, ha idealizzato un'età, che 
tutti i poeti, del resto, prima e dopo di lui, avevano ravvolto 
nell'azzurro della leggenda.</p>
<p>Senza discutere - per ora - quanta esagerazione vi sia 
nell'una e nell'altra di queste due opinioni, è necessario 
anzitutto constatare che esse partono da un punto di vista falso.</p>
<p>Esse pretendono di dare un giudizio <hi rend="italic">morale</hi> 
sull'attività psicologica del bambino, ciò che è un equivoco e 
un'illusione. Non si debbono prestare al bambino dei motivi 
determinanti che egli non ha. Non si possono interpretare i suoi 
sentimenti, le sue impulsioni, le sue tendenze, come 
interpretiamo le nostre. Quello che per noi ha un significato, 
per lui non lo ha. La sua coscienza ignora ciò che è il cardine 
della nostra. Egli si affaccia alla vita, senza 
comprenderla, come una pianta che spunti dal suolo; e nel 
crepuscolo mattutino della sua esistenza egli afferma 
istintivamente le sue naturali energie, ignorando che queste più 
tardi dovranno essere giudicate e dirette da una luce morale, 
come ogni erba e ogni albero innalza e svolge all'alba 
liberamente il suo stelo e il suo tronco, ignorando che fra poco 
dardeggierà su di essi, per trasformarli, il raggio del sole.</p>
<p>Lasciamo dunque ai teologi, ai filosofi ed ai poeti, la 
platonica soddisfazione di giudicare l'animo del fanciullo alla 
stregua dell'animo di un adulto, e invece di infiorare l'infanzia 
di lodi illogiche o di coprirla con un disprezzo ancora più 
illogico, cerchiamo modestamente e semplicemente di spiegare 
<hi rend="italic">il perché</hi> della sua strana e contradditoria psicologia.
                              *</p>
<p>Una delle leggi fisiologiche ormai meno discusse, e degna 
quindi di esser tenuta quasi come un assioma, è che la 
<hi rend="italic">ontogenia</hi> riproduce la <hi rend="italic">filogenia</hi>. Le quali parole 
un po' oscure, tradotte in lingua povera, significano che 
l'individuo, dall'atto del concepimento a quello della 
nascita, riproduce le fasi per cui è passata evolutivamente la 
specie.</p>
<p>Gli uomini - prima di giungere a quello stato di civiltà 
relativa di cui la storia più lontana ci conserva notizie - vissero 
migliaia e migliaia di anni in condizioni e sotto forme che noi 
tentiamo oggi di evocare, ricostruendo il meno fantasticamente 
possibile, cogli sprazzi di luce che ci vengono dalla scienza, la 
lunga <hi rend="italic">via crucis</hi> attraverso la quale a poco a poco i 
nostri antenati svestirono la loro animalità per acquistare 
aspetto e coscienza umana.</p>
<p>Ebbene: ogni individuo nel suo sviluppo fetale rifà in 
pochi mesi questa strada faticosamente percorsa dalla specie in 
un periodo di secoli, e la vita dell'embrione può dirsi il 
riassunto <hi rend="italic">a grande velocità</hi> (mi si permetta questa 
espressione) del viaggio fatto dalla specie nel mondo.</p>
<p>Da questa legge fisiologica che Haeckel ha 
splendidamente illustrata, parmi possa derivare per analogia, e 
quasi corollario spontaneo, un'altra legge di ordine psicologico. 
Come nello sviluppo fetale noi riproduciamo la fisiologia dei 
nostri antenati, nelle forme e nelle anomalie scheletriche, così 
nei primi anni di vita ne riproduciamo la psicologia, nelle 
attitudini della mente e della volontà. Il bambino, cioè, 
sente e agisce come un primitivo e come un selvaggio, 
e tutta la sua incoerente impulsiva psicologia che ci sorprende 
e ci turba, non è che la resurrezione, per fortuna transitoria, 
della psiche antica, quasi per ricordare a noi - umiliandoci - 
donde siamo venuti.</p>
<p>Se è dunque vero, come comunemente si afferma, che nel 
fanciullo c'è, in potenza, lo scorcio dell'uomo futuro, è 
altrettanto vero che c'è, in realtà, lo scorcio dell'uomo 
primitivo, il riassunto di tutta una psicologia atavica che noi 
abbiamo ormai sorpassata.</p>
<p>Questa constatazione scientifica è non soltanto la 
piattaforma su cui devono basarsi tutti gli studii relativi 
all'infanzia, ma è anche, in un certo senso, la spiegazione 
implicita di ogni forma di attività del fanciullo. Esaminando 
infatti i suoi sentimenti, i suoi pensieri, le sue azioni, noi 
ritroveremo in tutti l'eco e il ricordo, quasi direi la fotografia di 
un mondo morale lontano e scomparso.
                              *</p>
<p>La caratteristica più tipica dell'anima infantile è, senza 
dubbio, la potenza della sua immaginazione. L'infanzia è l'età 
del sogno, nella quale questo mondo che noi non 
conosciamo ancora si veste dei più brillanti colori; è l'età in cui 
il massimo godimento consiste nell'ascoltare fiabe e racconti 
straordinari.</p>
<p>Ebbene: non è forse durante <hi rend="italic">l'infanzia del mondo</hi> 
che si sono formati i miti e le leggende, queste storie 
dell'umanità bambina, destinate a coprire sotto una fantasia 
lussureggiante la povertà delle conoscenze umane?</p>
<p>L'immaginazione - nel fanciullo come nel selvaggio - è 
così grande che trasforma gli oggetti in esseri coscienti e 
sensibili, dà il soffio della vita alle cose inanimate ed inerti. Un 
bambino di 4 anni attribuiva alle pietre una specie di anima 
e le compiangeva perché esse dovevano restare sempre 
immobili allo stesso posto. Non altrimenti il selvaggio crede 
che nell'albero che stormisce sia uno spirito e presta non solo 
un corpo ma un'anima al vento che urla durante la notte.</p>
<p>Chi non osserva, quotidianamente, le adorabili 
manifestazioni di simpatia che una bimba prodiga alla sua 
bambola, come se questa fosse viva? Essa le parla, essa la 
bacia, essa la veste e la sveste, e la sera la vuol vicina al suo 
letto perché non stia sola al buio e non abbia paura!</p>
<p>Chi non sa che i bambini, nei loro giuochi, 
acutizzano questa potenza della loro immaginazione, non solo 
sino a prestare una personalità a cose che non l'hanno, ma sino 
al cambiamento della loro stessa personalità, sino a una 
completa illusione di metamorfosi? Un fanciullo di 5 anni, 
cui piaceva molto giocare al carbonaio, viveva con così 
completa illusione il suo personaggio fittizio che pretendeva 
che tutti lo chiamassero il carbonaio anziché col suo nome, e la 
sera nella sua preghiera ingenua diceva a Dio: <hi rend="italic">Fa, o 
Signore, ch'io sia domani un buon carbonaio</hi>!</p>
<p>Lo so, e lo prevedo: noi dovremmo domandarci: fino a che 
punto questa illusione è completa? fino a che punto il fanciullo 
è vittima della sua stessa immaginazione? Non è forse egli 
talvolta un artista precoce che giuoca alla commedia e vuol 
burlarsi di noi?</p>
<p>La risposta è difficile e, come ben si comprende, non 
potrebbe esser data che caso per caso. Vi sono delle 
impercettibili <foreign lang="fra">nuances</foreign>in queste illusioni, che 
vanno dalla fede più cieca al primo barlume d'incredulità che 
spunta con un sorriso: vi sono dei gradi, delle sfumature 
psicologiche, secondo l'età e secondo il temperamento più o 
meno intelligente od ottuso del bambino. Ma una cosa è fuori 
di dubbio: che in molti fanciulli l'illusione è sincera e 
assoluta, perché l'immaginazione esercita sulla loro psiche 
un'influenza così dispotica da essere veramente, come diceva 
Pascal, "la creatrice sovrana di errori e di falsità".</p>
<p>È in questa potenza dell'immaginazione infantile che noi 
dobbiamo ricercare l'origine di una delle più gravi e pericolose 
caratteristiche del bambino: la menzogna.</p>
<p>Si dice ch'egli nasce bugiardo: e si dice bene: ma non si 
interpreta sempre egualmente bene il meccanismo della sua 
bugia.</p>
<p>Ellen Key, l'autrice di uno fra i più suggestivi e profondi 
libri intorno all'infanzia, distingueva argutamente le bugie dei 
bambini in <hi rend="italic">bugie fredde</hi>, ossia coscienti e quindi 
colpevoli, e <hi rend="italic">bugie calde</hi>, le quali sono l'espressione di 
un'eccitazione momentanea e di una fantasia ardente. Ella, 
senza saperlo, volgarizzava così, con parola piana, un dato 
della psicologia sperimentale che il Sully e il Ribot avevano 
messo in luce, e cioè, che fra immaginazione e allucinazione 
non c'è che una differenza di gradi, e spesso si toccano e 
coincidono.</p>
<p>Certe <hi rend="italic">bugie calde</hi> - per conservare il vocabolo di 
Ellen Key - non sono nei fanciulli che delle transitorie 
allucinazioni, da cui esula totalmente la mala fede. 
Quando un bambino che gioca lo sentite gridare ch'egli è un 
cocchiere o ch'egli è un soldato, state certi che in quel 
momento egli è sicuro di esserlo e non mentisce: quando a una 
bimba si domanda improvvisamente: chi ti ha dato la tal cosa? 
ed essa risponde confusa: la mia bambola, - è assai probabile 
ch'essa non sia colpevole d'una vera bugia ma vittima d'una 
illusione.</p>
<p>Oh, non v'ha dubbio che da queste piccole menzogne dette 
per ischerzo, il fanciullo sale alle <hi rend="italic">bugie fredde</hi>, alle 
bugie meditate con quella grande astuzia e con quella sottile 
perfidia che è talvolta racchiusa nella sua piccola anima: ma 
non siamo forse noi che, coll'esempio, gli insegnamo a 
perseverare nella menzogna e a perfezionarla? Ci 
scandalizziamo tanto delle bugie del fanciullo, ma forse che 
noi, suoi modelli e maestri, siamo sinceri nella nostra vita e 
sopratutto dinanzi a lui? che deve egli imparare da noi, se i 
nostri discorsi sono sempre ambigui, se la nostra vita sociale è 
un tessuto di abili menzogne, e se la nostra occupazione più 
frequente è più gradita è la maldicenza a riguardo di tutti e 
specialmente dei nostri amici? Un atto di contrizione sarebbe 
più giusto, a questo proposito, di un atto d'accusa!</p>
<p>E del resto, anche in quelle menzogne coscienti che 
più ci addolorano e ci sorprendono nel fanciullo, qual è la parte 
della perversità e quale quella della suggestione e 
dell'allucinazione?</p>
<p>Vi è tutta una letteratura - volumi e volumi di medici e di 
psichiatri - sulle menzogne e sulle false testimonianze dei 
bambini; e tutti gli autori indistintamente concludono ch'esse 
sono la conseguenza di auto-suggestioni.</p>
<p>La potenza dell'autosuggestione è tale, in certi casi, che il 
bambino arriva a creder reali degli avvenimenti ch'egli ha 
sognati, a confondere i suoi ricordi, a mescolare colla realtà le 
sue finzioni. E quando racconta un fatto lo trasfigura: crea una 
leggenda e vi crede. Gli annali giudiziarii son pieni dei terribili 
errori con cui le false testimonianze dei fanciulli hanno 
prolungato o deviato processi. Basta che il caso abbia reso 
spettatore un fanciullo d'un delitto, immediatamente la sua 
immaginazione infiora la realtà con una generazione spontanea 
di mille particolari nuovi: basta anche semplicemente che 
alcuno racconti un fatto dinanzi a lui, perché si illuda di 
esserne stato testimone, e sia pronto ad affermarlo e a giurarlo.</p>
<p>Strano e misterioso e pauroso prestigio 
dell'immaginazione che altera la psiche del fanciullo e 
lo conduce, a sua insaputa, alle frontiere del delitto!
                              *</p>
<p>Pur troppo, del resto, anche per altre vie il fanciullo 
s'avvicina al delitto, e si può dire che la sua psicologia è spesso 
quella del delinquente.</p>
<p>L'infanzia infatti è non solo organicamente bugiarda, ma 
anche organicamente crudele. <quote lang="fra">Cet âge est sans 
pitié</quote>, scriveva il Lafontaine, e forse pochi uomini sono 
arrivati alle crudeltà assurde ed inutili cui arrivano i bambini, 
per il solo piacere - apparentemente - di veder soffrire. Quando 
un povero uccellino o un gatto o un insetto capita per disgrazia 
nelle loro terribili e piccole mani, essi gli infliggono i più 
atroci e lunghi supplizii con una gioia incosciente che merita 
davvero il nome di pazzia morale. È, in essi, come un furore di 
distruzione, che non pensa e non calcola le sofferenze che 
infligge. È come lo sfogo impulsivo di un istinto di 
dominazione, la voluttà di possedere interamente - a non 
importa qual prezzo - la vittima che ha svegliato il loro 
desiderio. È il ritorno atavico della psicologia del 
selvaggio il quale non conosce freni ai suoi appetiti; è anche lo 
scorcio individuale di quella psicologia collettiva crudele ed 
egoista di certi popoli civili che non rispettano i diritti dei 
deboli e vogliono ad ogni costo soggiogarli ed opprimerli: è, 
cioè, un piccolo imperialismo.</p>
<p>Imperialismo di despota incosciente, o dirò meglio 
caricatura d'imperialismo, che si sfoga non solo su persone e su 
animali, ma - per vendetta - anche su oggetti inanimati. Quante 
volte non vediamo noi un bambino battere la sedia o il tavolo 
contro cui ha urtato e che gli ha fatto male? E ci ritorna alla 
memoria la ridicola vendetta di Serse che, irritato perché una 
tempesta aveva impedito al suo esercito di passare il mare, fece 
battere colle verghe l'Ellesponto dai suoi soldati.</p>
<p>Talvolta la crudeltà contro le cose - che si manifesta sotto 
la forma della distruzione senza motivo - è determinata nel 
bambino dalla curiosità che diviene una specie di manìa 
iconoclasta. È per curiosità che molti fanciulli spezzano i loro 
giocattoli, come Goethe, il quale confessava d'aver gettato, da 
bambino, tutto il vasellame della casa dalla finestra per vedere 
in qual modo si rompeva sul marciapiede, o come 
Ruskin, il quale racconta che nella sua infanzia strappava e 
tagliuzzava i fiori in preda a uno stupore ammirativo.
                              *</p>
<p>Ma ciò che più offende e sorprende l'animo nostro nello 
studio dell'anima del fanciullo, è il constatare in molte, in 
troppe occasioni, la sua profonda insensibilità di fronte ai 
dolori morali. Il bambino è un indifferente e un impassibile 
dinanzi alle disgrazie, dinanzi alle malattie degli altri, persino 
dinanzi alla morte. Egli è, spesso, il simbolo del più assoluto 
egoismo. Non pensa che a sé e ai suoi giuochi. Ricordo a 
questo proposito un aneddoto caratteristico. Un giorno d'estate 
due fanciulli nuotavano in mare. Dalla spiaggia li osservava la 
madre, che aveva vicino a sé la figlia minore, una bimba di sei 
anni. A un certo punto i ragazzi che si erano spinti troppo 
lontano, non si videro più. Le onde li avevano travolti. Si può 
immaginare l'ansia della madre che inviò barche e marinai al 
salvataggio. La piccola bimba, tranquilla e sorridente, visto che 
i fratelli non ricomparivano, disse: - <hi rend="italic">Non pensarci più, 
mamma! ormai è certo che sono affogati: è 
mezzogiorno, andiamo a colazione</hi>! -</p>
<p>Ho citato questo aneddoto, a prova dell'analgesia morale 
dei bambini, perché esso è di mia personale esperienza, ma 
quanti altri analoghi potrei riferirne!</p>
<p>Senonché, ritorna qui, molto a proposito, l'osservazione 
che già feci di sfuggita in principio: constatata questa assenza 
di pietà, questo predominio cinico dell'egoismo nel fanciullo, 
possiamo noi giudicarlo come lo giudicheremmo in un uomo? 
possiamo noi applicare ai bambini la nostra morale?</p>
<p>Vi è, evidentemente, una gran differenza tra l'essere 
impassibili davanti a una sventura, sapendo che cosa essa sia e 
rappresentandocene tutte le conseguenze, e l'essere indifferenti 
perché non se ne intende il valore e non se ne prevedono i 
risultati. Noi proiettiamo la nostra psiche nella psiche infantile, 
e noi immaginiamo che i bambini debbano rendersi conto dei 
nostri dolori per istinto, o che, almeno, possano comprenderli 
quando noi li esprimiamo apertamente. Orbene, ciò è illusorio, 
ciò non è che un daltonismo mentale. Le nostre ansie, le nostre 
preoccupazioni e i nostri patemi d'animo lo lasciano nella 
maggior parte dei casi indifferente per la semplice ed 
unica ragione che oltrepassano la sua capacità di simpatia.</p>
<p>Per esempio, sappiamo noi che idea si facciano i bambini 
della morte? Ne intendono essi il significato e le conseguenze 
terribili? hanno essi quella sensazione d'irreparabile che è per 
noi la più triste e la più angosciosa? Non credo. Una signora 
inglese, M.me Burnett, ci offre al riguardo un documento 
eloquente. Ella racconta le impressioni provate nelle due volte 
che la morte visitò la sua casa mentre era bambina. La prima 
volta non ebbe che un desiderio: toccare il cadavere per sapere 
che cosa significasse la frase ch'ella aveva udita: <hi rend="italic">freddo 
come la morte</hi>; la seconda volta, dinanzi al cadavere d'una 
bimba di tre anni, bionda e bella, ella non provò che 
un'impressione piacevole per lo spettacolo poetico del letto 
bianco tutto coperto di fiori! E M.me Burnett aggiunge: - Io 
non mi sono sentita commossa, io non ho potuto versare una 
lagrima, quantunque prima mi fossi immaginata che avrei 
pianto molto! -</p>
<p>È dunque assurdo, lo ripeto, pretendere dal fanciullo, in 
faccia al dolore o alla sventura, delle emozioni ch'egli non può 
sentire perché il suo cervello non arriva a comprenderle.</p>
<p>Come è assurdo, per la stessa ragione, giudicare 
altri lati della psicologia infantile coi nostri criterii, con la 
nostra severità che presuppone una coscienza.</p>
<p>Il furto, per esempio, è frequente nei bambini. Ogni volta 
che essi possono rubare un dolce senz'esser visti, lo rubano. 
Ma forse che essi - nei primissimi anni - sanno che cosa sia il 
<hi rend="italic">mio</hi> ed il <hi rend="italic">tuo</hi>? Qualunque cosa veda o tocchi il 
bambino, egli grida impulsivamente che è sua, come il 
selvaggio prende impulsivamente ciò che gli capita sotto 
mano; e l'appropriarsi ciò che lo attornia, ciò che eccita in un 
dato momento il suo desiderio non è, per il bambino, che una 
tendenza naturale, è, se posso dir così, <hi rend="italic">un'estensione della 
sua personalità</hi>. Più tardi, senza dubbio, egli esce da questa 
incoscienza e impara che vi sono dei limiti ai proprii desiderii 
e dei diritti altrui che bisogna rispettare, e allora, ma allora 
soltanto, se ruba, noi potremo dire ch'egli è veramente un 
ladro.</p>
<p>Così, quando noi constatiamo che una gran parte dei 
fanciulli sono disobbedienti e ribelli, noi affermiamo la verità, 
ma non interpretiamo sempre esattamente il perché della loro 
disobbedienza e della loro ribellione. Per il bambino, il 
principio d'autorità e la sua conseguenza che è il castigo, sono 
cose che non dovrebbero esistere. Egli non intende 
l'amore altro che come l'intendiamo noi.... quando siamo 
innamorati, sotto forma cioè di carezze e di baci, di 
soddisfazione immediata umile e volontaria a ogni nostro 
desiderio.... Egli non capisce che l'amore di chi lo circonda può 
manifestarsi, per il suo bene, in rimproveri ed in rifiuti. E la 
mamma o il babbo che gli negano qualche cosa, si trasformano 
nella sua fantasia in esseri crudeli che lo tormentano e che lo 
rendono infelice. È così forte e violento questo antagonismo 
dell'anima infantile contro ogni regola e contro ogni autorità, 
che il desiderio dei fanciulli di diventare grandi non è, in 
fondo, che la speranza di sottrarsi a questa legge, a questo 
controllo. Essere grande, per il bambino, significa sopratutto 
essere sbarazzato dall'obbligo di obbedire, essere libero di fare 
ciò che vuole. E sfoga intanto - fin che non può esser libero - il 
suo istinto di insubordinazione con quelle rivolte a cui noi 
diamo il nome di capricci, intendendo con questa parola di 
definire un atto impulsivo, senza ragione, libero ed 
inspiegabile, come il vento che soffia.</p>
<p>Eppure - come il vento che soffia - anche il capriccio ha le 
sue cause e le sue condizioni. E sarebbe bene, di volta in volta, 
studiarle. Sarebbe bene specialmente ricordare che 
l'anima del bambino non è logica riflessiva cosciente come la 
nostra, ma è una piccola anima anarchica, e che egli è un 
inconscio discepolo di Rousseau, che non vede nei nostri 
tentativi d'educazione se non un intervento noioso ed inutile al 
suo naturale sviluppo.</p>
<p>Ma a questo punto, io sento sorgere in voi una domanda: 
voi mi direte: abbia o non abbia il bambino coscienza di ciò 
che sente e di ciò che fa, sieno vere o false le spiegazioni e le 
giustificazioni date fin qui, certo è che il quadro della 
psicologia infantile da voi tracciato è molto triste ed oscuro: ed 
è anche esatto? È vero, cioè, che nel fanciullo non palpitino 
che istinti egoisti, bugiardi, ribelli, crudeli?</p>
<p>Rispondo che, nella vita e sopratutto in psicologia, nulla è 
assoluto perché nulla è semplice. L'organismo umano è una 
macchina complicata, delicata, misteriosa, e come non esistono 
uomini in tutto perversi o uomini ottimi in tutto, perché la 
natura mette degli sprazzi di luce nelle anime più abbiette, e 
delle chiazze d'ombra nelle anime più buone, così non 
esistono fanciulli in cui circoli sempre il veleno di impulsioni 
ataviche, e non spunti mai il fiore candido della dolcezza e 
della serenità. Ognuno di noi conserva nella memoria il ricordo 
- se non ha la fortuna d'aver la prova viva vicino sé - di tipi di 
fanciulli miti, sensibilissimi, che chiudono nel loro organismo 
delicato le più squisite manifestazioni del cuore, sensitive 
morali, se posso dir così, che rispondono con fremiti affettuosi 
se appena noi le tocchiamo. E, anche al di fuori di queste 
eccezioni sentimentali, è certo che ogni bambino conosce 
l'altruismo e la simpatia, se non altro perché imita ciò che 
vede, e piange se vede piangere; ogni bambino ha slanci di 
tenerezza verso il cane ed il gatto che gli sono compagni di 
giuoco, e che forse in un altro momento potrà martirizzare; 
ogni bambino ha tesori di affezione e fascino di carezze per le 
persone che lo circondano, e sa farsi deliziosamente perdonare 
la desolante insensibilità del suo temperamento e i lampi del 
suo egoismo feroce.</p>
<p>Ma questa psicologia normale che lo avvicina a noi, sorge 
in lui gradatamente coll'età, mano mano che dalla sua psiche 
atavica esce e si forma, come farfalla dal bozzolo, la psiche 
dell'uomo futuro. È - se posso dir così - un lento lavoro 
di ricamo con cui l'educazione a poco a poco ingentilisce e 
trasforma il tessuto troppo rude della sua originaria natura.</p>
<p>Il fondo della sua anima rimane quale io ho tentato 
descriverlo, certo non pretendendo di essere stato né completo 
né esatto, ma forse sperando di essermi avvicinato al vero.</p>
<p>Avviene in psicologia quello che avviene in pittura. 
Quando si deve fare un ritratto, bisogna restringersi e quasi 
direi riassumersi a significarne l'intima e più gagliarda e 
dominatrice espressione: bisogna, cioè, colpire ciò che vi è di 
caratteristico nella fisonomia fisica e morale d'una persona, 
trascurando forzatamente molti particolari, su cui si affanna 
invece la vista dei pedanti e dei miopi.</p>
<p>Ora, il ritratto dell'infanzia non poteva esser dipinto che 
coi colori che ci offrono le ricerche positive e scientifiche, 
senza chiedere alla poesia le sue sfumature ideali e alla 
rettorica le sue tinte esagerate.</p>
<p>Ma ciò che è confortante si è che questo ritratto è 
transitorio: è cioè uno di quei ritratti ai quali, col tempo, non si 
assomiglia più.</p>
<p>Tutta quella psicologia che rievoca nel fanciullo i 
primordii dell'umanità, sfuma lentamente cogli anni e 
svanisce all'epoca della pubertà. Essa non è, nella vita - e salvo 
casi eccezionali di delinquenza congenita - che una parentesi 
fisiologica, il saluto, il ricordo, l'ammonimento delle lontane 
miserie onde siamo ascesi alla civiltà, una specie di malattia - 
come ve ne son tante! - che noi dobbiamo soffrire e superar da 
fanciulli, e dalla quale usciamo più sani, più forti, moralmente 
migliori. E non è raro infatti il caso, che coloro i quali sono 
stati da bimbi i più violenti, i più capricciosi, i più cattivi, 
diventino poi gli uomini più saggi ed egregi, e le donne più 
oneste e più austere.</p>
<p>Soltanto, per ottener questo risultato, bisogna saper 
comprendere il bambino, e per comprenderlo, bisogna amarlo.</p>
<p>Amarlo, non con la sentimentalità esagerata - e forse più di 
parole che di sostanza - che oggi è di moda: amarlo non con la 
nostra ansietà nervosa e ridicola che trema per ogni sorso 
d'acqua non bollita e per ogni biscotto fuori programma; 
amarlo non per viziarlo, e nemmeno per imporgli nei suoi 
studii e nei suoi divertimenti il giogo d'un orario cui la sua 
natura repugna; ma amarlo per fondersi nell'anima sua, per 
vivere la sua vita di impulsi e di contraddizioni, per spiegarsi la 
mancanza d'unità e di costanza della sua psicologia, per 
comprendere, infine, ch'egli è come un campo ove sono radici 
antiche di piante maligne che bisogna sopprimere, e germi 
nuovi di piante feconde che bisogna aiutare a svilupparsi e non 
lasciar soffocare da quelle.</p>
<p>E sopratutto bisogna essere sereni e generosi verso di lui: 
dimenticare ch'egli è insensibile ai nostri dolori perché non li 
capisce, e cercare invece di comprendere i suoi.</p>
<p>Il nostro torto maggiore verso l'infanzia è di ripagarla, 
spesso, con quell'indifferenza sentimentale ch'essa mostra 
verso di noi.</p>
<p>Noi sorridiamo dei suoi dolori, perché, paragonandoli ai 
nostri, ci sembrano meschini, e non ci accorgiamo che 
sbagliamo i termini del raffronto. Ciò che par futile a noi, è 
grave per il fanciullo, precisamente come ciò che è importante 
per noi, non arriva nemmeno ad esser compreso da lui.</p>
<p>Vi sono in quelle piccole anime delle grandi e paurose 
tragedie, che noi definiamo come capricci. Vi sono, in germe, 
tutte le passioni che dilaniano il cuore dell'uomo, e che noi 
ingenuamente crediamo di poter placare con un rimprovero od 
un castigo, mentre non facciamo che esacerbarle. Vi sono delle 
strane intuizioni precoci che permettono al bambino di 
vedere, di sentire, di giudicare tutte le ingiustizie che noi 
commettiamo verso di lui, illudendoci ch'egli non arrivi a 
capirle. L'orgoglio e la gelosia, per esempio, queste 
precocissime fra le passioni umane, fanno forse più soffrire i 
fanciulli che non gli adulti, e creano il tipo, non raro, del 
bambino chiuso nella sua tristezza silenziosa e nella sua 
testardaggine, che porta con incompresa dignità il dolore del 
suo orgoglio ferito, e contro il quale scioccamente e 
perversamente si sfoga la nostra severità, pretendendo di 
correggerlo di un difetto di cui ignoriamo le cause.</p>
<p>E v'è, infine, al di sopra di tutte queste considerazioni, 
un'altra considerazione più alta e più vasta, che dovrebbe oggi 
modificare non solo i giudizi sull'anima del fanciullo, ma 
specialmente il metodo dell'educazione.</p>
<p>Io ho tracciato alcune linee della psicologia infantile, 
analizzando l'infanzia in sé stessa, da un punto di vista 
scientifico, isolandola quasi dal tempo e dall'ambiente. 
L'analisi - lo confesso - non era completa. Io ho dimenticato 
che non si può fare astrazione nello studio di nessun organismo 
dall'ambiente ove sorge, e che - opera od uomo, individuo o 
collettività - tutti, come le piante, risentono l'influenza 
del terreno che li ha prodotti.</p>
<p>Anche l'infanzia sente oggi, oltre le cause ereditarie e 
congenite, l'influenza dell'epoca in cui vive, subisce la 
temperatura morale che la circonda, è illuminata dal riflesso di 
quel mondo grande che s'agita intorno a lei. E l'anima sua 
incoscientemente palpita di ciò che è il palpito dell'anima 
nostra.</p>
<p>I fanciulli moderni sono diversi dai fanciulli di cinquanta 
anni fa, perché non possono sottrarsi e ignorare la febbre da cui 
è dominata la nostra civiltà frettolosa. Oggi essi entrano troppo 
presto nella vita: troppo presto affaticano il cervello negli 
studi: troppo presto sciupano la loro adorabile semplicità 
infantile, partecipando in società all'esistenza complicata, 
irritata, affaccendata degli adulti. Oggi ciò che essi odono in 
famiglia, il molto che leggono, il troppo e il turpe che vedono 
nelle strade, la stessa ansiosa preoccupazione dei genitori che 
si ripercuote in loro e li eccita, la coscienza di essere divenuti i 
personaggi più importanti della casa, questa inebriante mistura 
d'orgoglio e di vanità per cui s'illudono d'esser qualcuno 
mentre non sono ancor nulla, e vogliono già emergere in quel 
mondo che ancora li ignora, fanno sì che essi accelerino 
e saltino i periodi fisiologicamente normali del loro sviluppo, e 
siano dei precoci e dei nervosi.</p>
<p>Tutte le distanze s'abbreviano oggi, nel mondo fisico come 
nel mondo morale. La nostra legge sovrana è la fretta. Abolire 
fin che si può e più che si può quegli ostacoli antichi che si 
chiamano il tempo e lo spazio, ecco la meta dietro cui corriamo 
vertiginosamente.</p>
<p>E noi stiamo abolendo o accorciando l'infanzia.</p>
<p>Come noi diventiamo vecchi prima del tempo, così il 
fanciullo, prima del tempo, diventa uomo. Sotto la pressione 
violenta di emozioni e di sensazioni superiori alla sua età, egli 
diventa uomo per i desiderî, per le ambizioni, per le passioni, 
non per la forza e per la coscienza.</p>
<p>Ed è da questo squilibrio fra il volere e il potere, da questa 
antinomia fra la legge di natura e le esigenze della civiltà, che 
scoppia talvolta nell'anima infantile il dramma più pauroso e 
più doloroso: il suicidio!</p>
<p>Noi credevamo che il rifiuto della vita fosse possibile solo 
in chi conobbe la vita: noi credevamo che quest'attimo di 
coraggio in cui si nasconde forse una lunga viltà, fosse una 
conseguenza dei dolori e delle preoccupazioni dell'età 
matura. E invece, ecco che l'epidemia suicida si diffonde anche 
tra i fanciulli, ecco che le statistiche ne notano ogni anno il 
regolare crescente aumento, ecco che noi vediamo e leggiamo 
che si uccidono non solo ragazzi di quindici o sedici anni, ma 
bimbi di dieci, di otto, persino di sei anni!</p>
<p>Ah, chi potrà mai immaginare la tempesta di idee troppo 
grandi in quei cervelli troppo piccoli? chi potrà mai ridire il 
tormento di quelle anime prima di compiere l'atto fatale?</p>
<p>Qui non soccorre a spiegarci il mistero la teoria atavica! 
qui la colpa non è né dell'eredità, né della natura! La colpa è 
nostra perché siamo noi, è la nostra civiltà troppo intensa, 
febbrile e cerebrale che intorbida ed avvelena anche l'ingenuità 
del fanciullo e ne eccita fino alla patologia tutto il sistema 
nervoso.</p>
<p>E noi dovremmo sentire questo rimorso, aver coscienza di 
questa responsabilità: noi dovremmo finalmente 
comprendere che il primo dovere dell'educazione è di creare 
intorno al bambino un ambiente moralmente sano e bello, ove 
non penetri l'eco di tutte le ansie che ci tormentano, e ove 
l'anima del fanciullo possa svolgersi liberamente secondo le 
leggi della natura, senza essere troppo presto soffocata o 
martirizzata dai pensieri e dalle sensazioni dell'anima nostra.</p>
<p>E solo allora - quando avremo ridato all'infanzia la sua 
pace serena e la vedremo fiorire intorno a noi simbolo di 
speranza - solo allora noi potremo comprendere e meritare la 
frase di Amiel: che il po' di paradiso che noi troviamo sulla 
terra è dovuto alla presenza del bambino!</p>
<trailer>FINE.</trailer></div1>
</body>
</text>
</TEI.2>
