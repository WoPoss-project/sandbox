<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania (1661)</title>
      <author>Alvise Molin</author>
    </titleStmt>
    <extent>135 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001544</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-26T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>

<div1 n="Relazione di Germania (1661)">
<head>Relatione del signor Alvise Molin Cavaliere ritornato d'Ambasciator in Germania.</head> 
<argument><p>Letta all'Eccellentissimo Senato</p></argument>
<opener><salute>Serenissimo Prencipe!</salute></opener>
<p>Se in alcun tempo mai fruttuoso riuscì l'instituto della più essata
Relatione a questo Eccellentissimo Senato dello stato, in cui lasciano gli Ambasciatori li Prencipi, a' quali furono destinati a servire, utilissima
riconosco hoggidì quella della Corte di Vienna, di presente addossata alla mia debolezza, perché tutti gli occhi del Mondo Christiano
stando fissi a mirar le rissolutioni dell'Imperatore in così gran congiuntura, pare, ch'habbi la gran mano di Dio con la Pace delle
Corone, e d'Imperio spianata la via alle glorie, et al respiro universale di Christianità, e particolare di questa Serenissima Patria contro il
Commune Inimico; si rende perciò altrettanto conferrente alla Serenità
Vostra ogni essata libera notitia dello Stato, intentioni, e genio dell'Imperatore, e del suo Conseglio per le più giuste misure alle publiche
deliberationi, quanto difficile, et ardua per me ne riconosco l'impresa, e tanto maggiormente, che fatta in questo secolo la curiosità
delle Corti il più pressante negotio, ch'occupi l'applicatione di chi
vanta il titolo di Statista, non solo con l'industria, e con l'oro si procurano le Relationi delli Ambasciatori di Vostra Serenità, che ritornano
dalle loro Carriche, e molte ne ho io stesso vedute a quella di Vienna
andar per mano d'ogn'uno, ma per puro civanzo vi sono in questa
Città mercenarii soggetti, che ne inventano, e le trasmettono fuori
per poco denaro, e queste sono forse le più nocive, perché con imprudenza, et inesperienza formale, e dalle voci di piazza trahendo la
loro sostanza, ben spesso rattengono concetti inaveduti, et
 inconferrenti al servitio di Vostra Serenità. Ho Io procurato nel
corso di 35 mesi, ch'ho servito la Serenità Vostra in Vienna, discreditar
queste Relationi, come composte per puro civanzo da Gazettanti, e ne feci
apparir chiaro l'inganno, perché una sola facendosene dall'Ambasciatore a
quest'Eccellentissimo Senato, e molte mostrandosene d'un stesso soggetto,
ne cadeva in necessaria consequenza, che fossero l'altre inventate,
e datto l'inconveniente di parte, si poteva ragionevolmente tenerlo
di tutte. Non resta però, che questa publicatione, o delle vere, o delle
inventate Relationi, non riesca grandemente pregiudiciale, perché
nelle prime, per dar credito alla compositione, procurandossi entrar
nelli affari più rillevanti, che sono accaduti nel corso di quella Ambasciata, né tottalmente sapendosene dagli Inventori le circonstanze, e
li fondamenti, incontrano in sentimenti del tutto lontani dal vero, e
ben spesso grandemente nocivi. Quanto poi per le Relationi, ch'effettivamente a quest'Eccellenitssimo Senato fanno li Ministri di Vostra
Serenità sii necessaria la segretezza, la prudenza dell'Eccellenze Vostre lo
può facilmente comprender, perché il primo, e più fruttuoso requisito
essendo il rifferire la verità, lume, e spechio, ch'egualmente dimostra non
meno la bellezza, che la defformità degli oggetti, che rappresenta,
converrebbesi tra tante humane corruttelle, o coprirla con pregiuditio
di chi ha necessità di vederla, o mostrarla con odio di chi ha volontà,
che resti nascosta.</p>
<p>Ho stimato necessario dar principio alla mia Relatione da inconveniente sì grande, perché propostomi nelle gravi congiunture correnti di portar all'Eccellenze Vostre con libertà, e con chiarezza lo stato
della Corte di Vienna, e de' suoi pesanti interessi, diverebbe questa
mia più tosto un tedio inutile, ch'un proffittevol racconto, quando
cautellar dovessi li publici riguardi, muttillando la verità.</p>
<p>Resterà dunque al rifflesso prudente dell'Eccellenze Vostre, e di chi
degnamente pressiede, rassignato questo punto importante, mentre
io scarricato d'un peso, che m'opprimeva, progedirò con maggior
sollevo ad essequire l'obligo, che m'è imposto. Lascierò le descrittioni della Germania, e de' Stati della Casa d'Austria, già da' libri, e
da tante carte nottificati, e mi restringerò a quello conferrir possa
per lo stato delle correnti emergenze, che sarà il punto ove drizzierò
tutte le linee d'un breve discorso, mirando (com'ho fatto nel corso
del mio debol servitio) più al frutto, che all'apparenze, e più alla
sostanza del publico rillevante vantaggio, ch'alla vanità dello stille.
 </p> <p>Parlerò della persona del presente Imperatore, Arciduchi, suoi
Consigli, Potenza, Adherenze, Amicitie, o Inimicitie, Inclinationi,
sensi, e genio del suo Governo.</p>
<p>Dirò qualche cosa de' Prencipi d'Imperio, e mi diffonderò solo
negli affari più rillevanti successi nel corso della mia Carrica, e massime in quelli, ch'han fatto stradda alle presenti emergenze, alla preservatione della Transilvania, et agli interessi co' Turchi in particolare.</p>
<p>Comincierò da quest'ultimo punto per rappresentar alla Serenità Vostra
l'aspetto nel quale ritrovai l'emergenze dell'Alemagna al mio arrivo
alla Corte.</p>
<p>Capitai in Vienna il giorno inanti appunto, che l'Imperatore vi
facesse la solene sua entrata dal viaggio di Franchfort, ove in quella
combattuta Dieta riportò la Corona Imperiale. Trovai però ripiena di
confusione, e sconcerti la Corte, et il governo, perché l'absenza
per tanto tempo di Sua Maestà da Vienna, una nova direttione, un eccedente dispendio, per conseguir tra tante contrarietà quella supprema
dignità, le Armi Svedesi nella Polonia e Danimarca vittoriose, e le
male dispositioni della maggior parte de' Prencipi, costituivano quella
Corte in angustia ben grande, massime per le mosse de' Turchi, li
quali, se ben blandivano con le parole, e promesse di pace, inferrivano sotto pretesto d'odio alla persona del Ragozzi continovi rillenantissimi pregiuditii alla Transilvania, et all'Ungheria ancora.</p>
<p>La gelosia però de' Prencipi d'Imperio, e l'aversione a' Svedesi,
predominava in modo nell'animo dell'Imperatore, e de' Ministri di
Stato, che volto il cuore tutto alla parte della Germania, con volontario inganno lusingavasi nella vana credenza alle promesse de' Turchi,
e tutta l'applicatione era indrizziata a render abbassata la prepotenza
de' Svetesi, e deluso il mal animo de' Prencipi d'Imperio.</p>
<p>Già da Ferdinando III potentemente soccorsa la Polonia, ravedutisi li primi Signori di quel Gran Regno, che nelle novità ben
spesso il precipitio più, che il sollevo si trova, riuniti al Re loro, havevano con il braccio potente dell'Armi Austriache scaciati Svetesi
dalla maggior parte delle piazze occupate; mentre distratti nella
Danimarca gli diedero l'opportunità di respirar da quell'oppressione,
che sotto apparenza di restituirli alla libertà, gli levò nel bel principio de' suoi acquisti li privileggi, et il dominio.</p>
<p>Il Re di Svetia, ch'haveva li pensieri più vasti, che la potenza,
propostosi di guadagnar in un tempo stesso doi Regni se li vide ambi
 tolti di mano in pochi mesi per troppa fretta, et avidità di rapirli,
e per la potenza dell'Imperatore, che con l'Armi sue gliene attraversò
validamente l'acquisto. Era perciò Sua Maestà impegnata in una gran
guerra, se ben coperta, ne' doi Regni di Polonia, e Danimarca, e sotto
apparenza d'Armi Auxiliarie. Ad ogni modo era tanto più al Re di
Svetia sensitiva, quanto riconosceva divertiti li suoi dissegni, impediti gli acquisti, e cagionate le perdite dell'occupato, dalle sole
assistenze di Cesare a' predetti doi Regni.</p>
<p>Ritteneva perciò quel Re l'animo non solo, e la volontà risolute
alla vendetta contro l'Imperatore, ma publicamente con dichiarationi
aperte di parole, e con machine di negociationi in Imperio altro non
bramava (per quello tutte l'apparenze dimostravano), che travagliar,
et abbassar la potenza della Casa d'Austria, unico impedimento de'
suoi dissegni, et imprese. Procurò, e conseguì la Lega del Reno
appoggiata alla Francia, e non trovò difficoltà a stabilirla, perché gli
Ellettori di Magonza, e Colonia, et il Palatino del Reno, li quali erano
concorsi nell'elettione di Sua Maestà più per necessità, che per genio,
ingellositi dell'Armate potenti dell'Imperatore, temevano, che sollevata la Polonia, e la Danimarca potessero cader quelli armi sopra
di loro. Gli altri Prencipi poi di quel tratto, e per capo di Religione,
e per l'antica congiuntione tra loro, vi concorsero con prontezza,
onde vedevasi fabricar una machina, che con il progresso poteva
inferir all'Imperatore ben gravi molestie. Fu però rissoluto stringer
con Danimarca, e con Brandemburgh più saldi legami, mandar il
Montecucoli con un gran Corpo d'Essercito nell'Holsatia, e nella
stessa Danimarca, perché ben si vedeva, ch'occupato da' Svedesi
quel Regno, caderebbero sopra li stati dell'Imperatore l'armi loro
non solo, ma quelle tutte de' Prencipi malcontenti d'Imperio, ch'attendevano di veder sciolto quel Re dagli impegni, per dar isfogo a'
loro vecchi dissegni. Doppo, la difficoltà di sostenere le militie nella
Danimarca, li passaggi del Mare, le varie vacillanti rissolutioni, et
operationi degl'Inglesi, et Olandesi, fecero conoscer invalide quelle
forze a riparar la caduta non tanto di Danimarca, quanto a rimediar
a' proprii pericoli. Fu perciò rissoluto da Sua Maestà d'invader la
Pomerania. Vi acconsentì lo stesso Re di Danimarca, tentando per via di
diversione quello, che non gli riusciva conseguire con le molte forze
forestiere, ch'opprimevano più tosto che dar potessero sollevo a quel
desolato Regno, e con l'eccitamento dell'Elettor di Brandemburgh, che
 bramava rihaver con quest'incontro l'occupatoli da Svetesi nella Pomerania. Diede anco l'ultima mano a questa grande rissolutione le
angustie delle militie imperiali, e di Brandemburg, le quali havendo
desolati li Stati dell'Imperatore a quel confine con la lunga dimora
loro in quel tratto, disfacendossi del tutto nelle miserie della fame,
fu stimato ripararli la perdita, con spingerle nel paese inimico, e
così preservar meglio nella guerra, che ne' quartieri l'Armata Imperiale. Non riuscì inutile questa deliberatione a Sua Maestà perché obligati Svetesi alla diffesa della Pomerania convennero smembrar le
forze della Danimarca, abbandonar le piazze, che tenevano nella Polonia. Anzi perdute quasi tutte queste, et indebolito l'assedio di
Copenaghen, si ridusse il Re di Svetia ad attender a' negociati di
pace, che Inglesi, et Olandesi offerrivano con la lor Mediatione a
quella Corona. Erano però mirate queste trattationi dall'Imperatore
con apprensione ben grande, perché seben prosperavano l'Armi di
Sua Maestà con felicità nella Pomerania, ad ogni modo se il Re di Svetia
si fosse da Danimarca sbrigato, haverebbe portato all'Armi imperiali
un considerabile contrapunto.</p>
<p>Questo stato di combustioni dell'Alemagna non lasciava apprender al Governo Cesareo gli andamenti, e rissolutioni de' Turchi, a'
quali non s'osava voglier la facia senza haver le spalle sicure, ma
quella providenza, con cui l'omnipotente mano di Dio recide gli inviluppi anco più aggroppati degli humani dissegni, con un sol colpo di
morte al Re di Svetia recise li suoi progressi, diede vita alla quiete
della Germania, e discipò que' turbini, che minaciavano grandi rovine.
La pace pure delle Corone, che da' Ministri di quella Corte si temeva
per fomento alle guerre dell'Alemagna per tanti riguardi politici, fu
dalla Bontà del Signor Dio, che rende confuse le ragioni mondane con
quelle del Cielo, scorta felice a quella d'Imperio, dalla quale sono
poi provenute quelle prospere consequenze, ch'hoggidì fanno così
bell'apparato al sollevo del Christianismo tutto.</p>
<p>Io ho più volte molestato quest'Eccellentissimo Senato, importunato gli
Eccellentissimi Signori Ambasciatori in Francia, rappresentando la pace d'Imperio per primo unico fondamento a' respiri della Patria, e senza la
quale vane tutte le speranze, non che tutte le diligenze sarebbero
riuscite, per conseguire agiuti dall'Imperatore per la Serenità Vostra, e
meno per far rissolver quel Governo all'assister alla Transilvania, o a
minima applicatione di romper con la Porta Ottomana.
 </p> <p>Di questo gran punto però m'esprimerò a passo opportuno. In
tanto rifferirò lo stato delle Persone de' Prencipi, e considerationi
ad essi adherenti.</p>
<p>Leopoldo primo Imperatore figliuolo di Ferdinando III, e di
Maria della Casa di Spagna hoggi regge l'Imperio. L'età sua è
d'anni 21 terminati a 9 di Giugno passato, è di statura più tosto
bassa, ch'alta, scarmo di corpo, e di temperamento non molto robusto, pieno di sangue però, e perciò talhora colerico. Gode salute
perfetta, perché l'età gliela dona, non perché il vigore della complessione la facci sperar come sarebbe desiderabile più consistente.
Non è condotto dal genio ad alcun disordine, perché non ha alcuna
inclinatione violenta, che lo trasporti.</p>
<p>Il maggior disordine, ch'habbi osservato in Sua Maestà è quello di
non interporre più di sei hore dal pranso alla Cena; ma questo è
stille della Casa, e l'uso in Germania, è legge irrefragabile tanto,
che né pure la preservatione della vita dell'Imperatore ha forza
bastante per farla contravenire. Suo essercitio è la Cavallerizza, e la
Caccia, ma l'uno, e l'altro interrotti per la necessaria assistenza a'
Consigli, et alle funtioni di Chiesa; ambi così frequenti, che apena
una volta alla settimana gli resta tempo per questi, eccettuato nella
primavera, e nell'Auttuno, che gode sei settimane per stagione nella
Campagna con essercitio più continuato.</p>
<p>Ha l'Imperatore Caccie d'ogni sorte le più belle, e più commode, ch'habbi forse Prencipe al Mondo, perché tiene all'intorno
di Vienna ogni qualità d'Animali salvatici in grand'abbondanza, e per
tutte le staggioni. Anzi la copia eccedente d'essi rende men stimabile, e gustosa la preda. Spende Sua Maestà per questa ricreatione
sessantamila fiorini l'anno, e vi va più per essercitio, e per uso, che per
dilettatione, che n'habbi.</p>
<p>Sua particolar inclinatione è alla Musica. Compone perfettamente, l'intende, e la gusta a segno, che tal hora tra la Chiesa, e la
Stanza, compresovi il tempo della tavola ancora, impiegando in essa
giornate intiere, m'ha più volte detto, non stancarsi mai d'essa.
Spende Sua Maestà pur in questa sessantamila fiorini, e tiene di voci, e
stromenti una floridissima Capella. L'hore, che gode Sua Maestà libere, le
quali son poche l'impiega per il più in componer di Musica, e far poesie
in lingua italiana, la qual perfettamente possede, e ben spesso in
domestica conversatione con l'Imperatrice, e con l'Arciduca Leopoldo,
 fanno Sonetti un verso per uno, e tra loro gareggiando con un dolce
concerto di virtù, e d'amorevolezza, rendono un sant'essempio al
Mondo, e traggono le benedittioni degl'huomini, e del Cielo.</p>
<p>Alcuni però bramerebbero, che quest'applicatione alla Musica
fosse men valida in Sua Maestà per lasciarla maggiore al negotio, et a
più magnanime dispositioni, le quali forse non sarebbero tanto da
altri possedute, se le diversioni, che si fan godere a Sua Maestà non
gliene lasciasse il possesso.</p>
<p>La pietà, e bontà di questo giovine Prencipe non è credibile.
Egli si confessa ogni domenica, et ogni 15 giorni si communica oltre
le feste soleni, e degli Apostoli. Non ha immaginabile ombra di vitio,
ma anzi l'abborrisse, e tutte le sue inclinationi sono alla virtù, et alla
bontà di sua natura portate. Ad ogni benché minimo Religioso leva
il Capello con essemplare pietà. Ogni domenica si fa Capella Publica
e tutte l'altre feste ancora; portandosi Sua Maestà a tutte le solenità
delle Chiese. La Quaresima tre giorni della settimana tiene Capella,
et in un giorno di più ha l'Imperatrice introdotto gli Oratorii all'uso
di Roma. E sempre v'intervengono gli Ambasciatori, onde puossi chiamar più servitio, che Ministero quell'Ambasciata.</p>
<p>La puntualità, con cui l'Imperatore adempisse a tutte le funtioni di pietà non solo, ma del governo ancora, è veramente miracolosa, perché nell'Ecclesiastiche, né Consigli, e nell'audienze osserva
un'inalterabile assistenza con stupore d'ogn'uno, nell'età massime,
che lo renderebbe compatibile di qualche licenza.</p>
<p>Ha ottimi talenti. Risponde aggiustatamente a' Ministri. Riasumme per quello ho inteso perfettamente le consulte ne' Consigli, e
scieglie prudentemente il meglio, differendo però quasi tutto al parere
de' suoi Consiglieri, di rado rissolvendo senz'essi.</p>
<p>Non inclina all'armi, perché l'educatione più religiosa, che
militare gli n'ha tenuta lontana l'applicatione. Fu Sua Maestà destinato
alla stradda Ecclesiastica, et il Padre, che lo vedeva più spiritoso di
quello comportava il suo posto, so, che nelle istruttioni del suo Agio
particolarmente l'incaricava di tenerlo mortificato. Ha però spiriti,
e doni naturali sì generosi, che creder conviensi, quando assaggiasse il maneggio dell'Armi, facile fosse, che gustar ne potesse
la gloria, essendo di genio fastoso, e godendo degli applausi, et acclamationi.
 </p> <p>La Corte di Sua Maestà è multiplice, massime de' Camerieri della
Chiave d'oro, che saran sopra 200, ma pochi assistono al servitio, et
dalle funtioni publiche in poi, talhor non vi sono, che quelli doi soli
di guardia, li quali vestono, e spogliano l'Imperatore, lo servono a
tavola, e nell'Anticamera. Ha tutte le Carriche necessarie ad una
gran Corte in Signori qualificati.</p>
<p>Ufficio principale è quello di Maggiordomo Maggiore essercitato
dal Signor Prencipe di Portia, del quale discorrerò nel Capo de' Consiglieri di Stato come primo Ministro d'essi.</p>
<p>Cameriere Maggiore è di presente il Signor Conte di Lambert,
ch'è stato ott'anni Ambasciator in Spagna, et ha conseguita la Carrica pochi mesi sono, doppo le nozze della figliuola nel figliuolo del
Signor Prencipe di Portia, che l'ha sempre tenuta, e l'ha rinuntiata
solamente fatto questo vincolo di sangue, con cui s'è assicurato della
dipendenza di Lambert, Cavagliere d'ingenui costumi, et che attraversar non può il corso di sua fortuna appresso l'Imperatore.</p>
<p>Sotto Maggiordomo s'intende il Maresciale di Corte, ch'è il Signor
Conte di Storembergh. Questa Carrica è considerabile per appartenersi ad essa il giudicio di tutti quelli della Corte, e de' forestieri.
Come pure la cura di dar quartieri a' Ministri Ufficiali, e Servitori di
Corte, soggiacendo a questo insofferibile aggravio tutte le Case di
Vienna, convenendo li Padroni d'esse (eccettuate alcune poche essenti)
tener in una parte della propria Casa con poco affitto chi vi destina
lo stesso Maresciale di Corte.</p>
<p>Terzo ufficio è Cavallerizzo Maggiore hora possesso dal Signor
Conte Dietrichstein  prediletto, e vecchio Servitor dell'Imperatore
amato da Sua Maestà teneramente, e se havesse spiriti più elevati
sarebbe atto d'attraversar ogn'uno nel posto di favorito.</p>
<p>Il Padre Miller, Gesuita Confessore di Sua Maestà è soggetto di
lettere, e santi costumi. Ha auttorità con Sua Maestà nella conferenza
 delle Carriche Ecclesiastiche, et in alcun altra della Corte ancora, ma
non si riscalda nel resto, massime nelli affari più essentiali di Stato.</p>
<p>Tiene Sua Maestà stalla abbondante, e nobile di 300 Cavalli, e di
quelli massime per sella, ha animali di estraordinaria qualità, mentre
oltre le Razze di Sua Maestà di Boemia, e Cherso, ne confluiscono sempre
da tutti li Prencipi del Mondo, che lo regallano. Le sue guardie non
sono eccedenti, perché oltre un Regimento d'infanteria di duemila huomini
ha 100 Trabanti con Casache, e 100 Arcieri pur con la stessa livrea
a Cavallo, che sempre lo assiste. La più maestosa apparenza nelle
sue comparse è quella, quando esce per Città a Cavallo, o in Carozza,
mentre tutti li Cavallieri, Conti, Baroni, e Prencipi lo seguitano a
piedi, scoperti. Nel resto le fabriche, gli addobbi, e li altri trattamenti di Sua Maestà sono minori assai del posto, che tiene di Suppremo
Monarca.</p>
<p>Quest'è quanto posso rappresentar alla Serenità Vostra intorno alla
Persona individuale del presente Imperatore; dirò qualche cosa del
Signor Arciduca Leopoldo zio di Sna Maestà, in età di 46 anni, ma di complessione sì debole, che li Medici gli pronosticano brevissimi anni,
per non dir mesi di vita. Ha egli così mancante il calore, che poco
concuoce, onde ben spesso il vomito lo solleva, essendo di gran
pasto, né potendo rattener l'uso del cibo, benché manchi il vigore
della complessione. Patisse la Gotta, tall'hor orina sangue, quando
fa essercitio violente, ch'usa nelle Caccie con poca risserva. È Prencipe prudente, ma di presente non applica molto al governo, sii o
perché non può diriger a suo arbitrio, come forse vorrebbe gli affari;
o perché abbondando di richezze per il suo stato, resta per il più
applicato a godere delle Pitture, delle curiosità, delle poesie, e delicie,
nelle quali impiega gran tempo, e molt'oro. È però ancor lui di santissima vita, e di costumi innocenti. Egli di 3 Vescovati, e di Gran
Maestro dell'ordine Teutonico havrà trecentomila fiorini d'entrata, e cento
mille in circa della Casa. Tiene stalla nobilissima quasi al pari dell'Imperatore, e nel resto Corte moderata, ma però con tutte le Carriche, e
con Camerieri, se ben in poco numero, con la Chiave d'oro, e guardia di Trabanti pur anch'essa in numero inferiore a Sua Maestà. Ha
unito una delle più insigni Gallerie di Pitture, ch'habbi Prencipe al
Mondo, e va multiplicando ogni giorno, impiegando in queste, in addobbi superbi, et in molte curiosità il sopravanzo delle sue entrate,
del quale pur molti vogliono, ch'habbi anco grande somme
 ammassate. Dona però dove inclina con la naturale generosità della
Casa, e nel tempo, ch'io ho servito Vostra Serenità a quella Corte, diede al
Signor Conte di Svarzemburgh suo Maggiordomo maggiore, e favorito una
Signoria in Boemia di quattrocentomila fiorini, doppo la mia partenza
sessantamila in contanti, con mormoratione di molti, che vedono donar
largamente a privati, e mendicar per le publiche urgenze da altri Prencipi il
loro sostenimento.</p>
<p>Qui pur conviene toccar la liberalità di quella Casa, ch'ha impoverito per arrichire de' suoi servitori. Dirò questa sola, che in
Stiria havevano 200 Signorie, e d'alcune poche impegnate in poi,
tutte l'altre sono state donate. Le confiscationi di Boemia, quelle di
Valstein, et altre, che rillevavano millioni, tutte dispensate in modo,
che molti Signori godono richezze eccedenti, e sproportionate alla conditione de' sudditi, e Sua Maestà le rettiene inferiori di molto al gran
posto di Suppremo Prencipe, che possede.</p>
<p>Li sentimenti dell'Arciduca presente sono tutti inclinati alla
quiete, bench'habbi essercitato il commando dell'Armi Spagnole in
Fiandra, com'è noto alla Serenità Vostra. Alcuni vogliono, che sii averso
alla presente guerra con Turchi, perch'essendo per essa quasi
necessario un Prencipe della Casa al comando dell'Armata, non potendo egli per le sue indispositioni, e per lo stato, in cui s'attrova
condurvisi, rissentirebbe, che ad altri s'appoggiasse la Carrica.
V'aspirano gli Arciduchi d'Ispruch, ma il primo di quella Casa porterebbe troppo dispendio, e l'altro poco profitto, onde si dissegna
passarsela con la direttione de' Maresciali, com'hora si prattica con
il Conte Montecucoli.</p>
<p>Vi è l'Arciduchino Carlo fratello di Sua Maestà, e figlio per
Madre della Leopoldina sorella delli Archiducali d'Ispruch, in età
d'anni undeci, di bellissimo aspetto, e d'Angelici costumi. Mostra
gran spirito, se ben di complessione non molto forte.
 </p> <p>Questo Prencipe non ha di sua assignatione, che quello gli dà
l'Imperatore, per sostener una moderata apparenza per il suo posto.
Si va hora maneggiando a Roma la rinuntia del titolo di Gran Maestro
dell'ordine Teutonico, e de' Vescovati, particularmente di quello di
Possa, come di maggior premura per il posto, che predomina l'Austria, acciò doppo la morte dell'Arciduca Leopoldo restar possa
questo Prencipe proveduto. Ha preso ultimamente la prima Tonsura,
per investirsi in un Canonicato di Possa, e rendersi habile a quella
coadiutoria.</p>
<p>Serve a questo Prencipe di Maggiordomo maggiore, et Agio il
Signor Conte Gioseppe Rabbatta, uno de' più degni Cavallieri di quella
Corte, amatissimo dall'Imperatore.</p>
<p>Doi Arciduchine vi sono sorelle di Sua Maestà figliuole dell'Imperatrice Vedova vivente della Casa di Mantova in età tenera tenute
in governo dell'Imperatrice medesima, di bellissimo aspetto, e di
costumi Angelici.</p>
<p>L'Imperatrice Leonora predetta si governa con somma prudenza, et è dall'Imperatore amata, e stimata come Madre. Ella non
molto s'ingerisse nel governo, e mostrando di niente pretender,
tutto per il più meritamente ottiene. Sa incontrar il genio di Sua Maestà,
e rendersela grata, hà introdotto Oratorii in Musica, e fa venir Predicatori italiani de' più celebri, largamente regallandoli, con che più
frequentemente gode la conversatione di Sua Maestà, e trahe a sé la
Corte tutta con applauso universale, e con suo particolar contento,
per altro restando poi abbandonata, et assistita solo da 20 Dame di
suo servitio, e dalli pochi Ufficiali, e Cavallieri della sua Corte. Ha
alcuni pochi Trabanti di guardia. Stalla sufficiente di molte Carozze per
il suo ordinario bisogno. Entrata di duecentomila fiorini in circa, che li
sopravanzano per il sostenimento del suo posto. Anzi spende in fabriche di
Città, e di Campagna. In Vienna essendosene principiata una cospicua per
suo servitio attacata al Palazzo Imperiale sopra la Piazza, ch'unirà, e
riquadrerà la piazza stessa tutta all'intorno con struttura assai bella.
Da tutta la Corte è grandemente riverita l'Imperatrice, perché ha veramente maniere così gentili, e benigne, ch'obliga ogn'uno ad amirarla,
e servirla.
 </p> <p>Rittiene Sua Maestà un affetto sviscerato verso la sua Casa,
et ama il Signor Duca di Mantova  suo fratello con tenerezza incredibile. Nelle contese, che tiene il Duca con la Casa di Savogia, ha
ella fatto conoscer non meno il suo amore verso il fratello, che la sua
auttorità con l'Imperatore, perché non ostante, ch'a favor di Savogia vi siino molti decretti, e l'ultimo giurato della Dieta di Franchfort, e che fosse Sua Maestà impegnato di parola con il Duca di Baviera,
quando ritornò pur da Franchfort con le fresche notorie obligationi
a quell'Elettore, che se n'è fortemente più volte doluto, non ha mai
voluto l'Imperatore darne a Savogia l'investitura, per non scontentare l'Imperatrice, ch'ha fatto, e fa li sforzi tutti, per impedirlo.
Verso Vostra Serenità conserva l'Imperatrice ottima dispositione, e se havesse auttorità la farebbe spiecare, havendola io sempre trovata con
pronta volontà in tutti gl'incontri.</p>
<p>Sono seguiti molti discorsi di suo Matrimonio con il Re d'Inghilterra, ma so, che più tosto Spagnoli per escluder quello di Portugallo, se ne sono valsi, che per sostanza, ch'havesse il negotio. Certo
è, che con la sua prudenza, e co' commodi, che tiene, ella gode un bel
posto, e lo conserverà sin tanto almeno, che capiti un'Imperatrice
Regnante, la quale par non habbi a cader in dubbio, ch'esser debba
l'Infanta Malgarita di Spagna, giaché non poté Sua Maestà (come
ardentemente bramava) haver l'Infanta Maria Theresa, che con
lettere di pugno del Cattolico gli era stata promessa, e quando con
la pace fu datta al Re Christianissimo, non poté asconder l'Imperatore la sua passione, per molto tempo havendo con mal occhio veduto
il Marchese la Fuente, il quale convenne anch'egli essercitar per
all'hora quella desterità, e tolleranza, ch'è tanto necessaria nell'aversa fortuna; ma come raffreddano negli animi nostri le più
ardenti passioni, e con il passar de' giorni par, che cadano anch'esse,
andò la Fuente con prudente maniera estinguendo lo sdegno dell'Imperatore, e se ben gli aversi alla Spagna, cogliendo la congiontura,
proposero a Sua Maestà la neccessità del suo presto accasamento, e lo
indussero ad ordinar sopra quest'importante materia, in cui del
 sostenimento di quella gran Casa si tratta, una segretta consulta in
iscritto a' suoi più intimi Consiglieri, et alcuni per privati finì lo
persuaderno a non attender quattro anni di tempo per l'Infanta Malgarita,
altri proponendo la figlia di Sassonia, altri di Danimarca come nationali,
e capaci di conciliarli l'affetto di tutta la Germania. Ad ogni modo
seppe così saggiamente maneggiar questo negotio la Fuente, che fatte
spiccar le oppositioni di tutte l'altre, et accaduta in que' giorni la
morte del secondogenito di Spagna, indusse l'Imperatore a fermarsi
nell'Infanta predetta, e con lettere di suo pugno al Re Cattolico apprì
l'adito al stabilimento di quel matrimonio, fermato poi con piena
reciproca sodisfattione delle Maestà loro. Così hoggidì non cade quest'
accasamento in dubbio veruno, e sono passati dall'una Corte all'altra
li rittratti con reciproche continue dimostrationi d'affetto, e di tenerezza.</p>
<p>Adempito al punto delle Persone imperiali, passerò al Capo de' Consigli, li quali sono quattro. Cioè di Stato, Aulico, di Guerra, e della
Camera.</p>
<p>Comincierò da quest'ultimo, al quale spetta tutta l'Ecconomia,
e maneggio del denaro, che si essige, e si spende per servitio di Sua Maestà
in altri tempi era in grande essistimatione, perch'egli dirigeva tutte
l'entrate, e spese imperiali, et il Pressidente di detto Consiglio non teneva
altra auttorittà, che il nome di Capo d'esso, né ingerire volevasi in
administratione veruna in modo, ch'alcuno non accettava quella
Carrica, che con giuramento solene in mano di Sua Maestà di non haver
a render alcun conto dell'impiego del denaro Imperiale. Hora come
in tutti li Governi decadono in corruttelle con il tempo li più santi
instituti, anco questo Consiglio ha perduto il suo lustro, essendossi dal
Pressidente tirrata in sé tutta l'autorità, e la dispositione dell'entrate,
e spese in modo, che il Consiglio non serve, che per formalità, e per
auttenticar gli esborsi del Pressidente; onde li Conseglieri sono soggetti ordinarii, e tutti dipendenti dal Pressidente medesimo, il quale
rittiene l'antico costume di giurar di non render conto, ma non
quello di non disponer del denaro senza il Consiglio, e così molti
soggetti in questa Carrica hanno in poc'anni accumulati thesori, e
somme eccedenti. Non sono credibili le putride mercantie, che da'
Ministri della Camera si pratticano in tutte le cose anco minime. Le
piciole Colanette, che dona ben spesso Sua Maestà a' soggetti virtuosi,
e benemeriti si facevano da loro d'oro sì basso, che non valevano la
metà, onde al mio partir si fece da Sua Maestà un decretto, che fossero
 fatte d'oro di dobla. Né la perdonano a' regalli de' Prencipi, et
Ambasciatori; et a questo passo dirò ciò ch'è successo a me stesso.
Scrissi a Vostra Serenità che un Ministro della Camera mi portò per parte
di Sua Maestà un Diamante, come seguì. Il giorno doppo mandò il Signor
Prencipe di Portia a pregarmi, che lo favorischi di lasciarli veder il
medesimo Diamante, et io con stupore sorpreso non seppi come
negarlo. Nel mio partir poi mi mandò li bazzilli, che sono a'
piedi di Vostra Serenità, facendomi dire, che Sua Maestà haveva scoperto
un diffetto nel Diamante, e che bramava godesse questi bazzilli in
vece di quello. Io risposi, che questi, e quello oltrepassavano ogni mio
merito, e li riconoscevo come puri effetti della generosità di Sua Maestà.</p>
<p>Penetrai però, che come la volontà di Sua Maestà era sempre stata,
che mi mandassero questi bazzilli, così havendo il Pressidente della
Camera quel Diamante di sua propria ragione, li Ministri d'essa lo
persuadessero a trasmettermelo, per essitarlo con suo vantaggio. Il
che rissaputo da Portia se ne fosse grandemente alterato, et habbi
presa la predetta rissolutione, volendo in ogni modo, che fosse effettuata la dispositione di Sua Maestà. Sono infiniti li Casi di questa natura,
e quello, che più fa stupire è, che publichi, e notorii, non trovin rimedio,
discorrendosene da ogn'uno a segno, ch'è commune il scherzo, ch'un
pazzo di Ferdinando III, mentre si doleva Sua Maestà, che un suo belissimo Cavallo non ingrassava, saggiamente gli disse, che gli haverebbe
insegnato alla Maestà Sua il modo di farlo presto divenir grasso, e che
questo sarebbe certamente seguito, se lo havesse fatto per pochi
mesi Pressidente della Camera. Concluder conviensi certamente,
che il denaro dell'Imperatore è malissimo amministrato, e con forme
le più scandalose, che rappresentar si possano in modo, che l'oppositione maggiore, ch'han hauto li Prencipi d'Imperio a somministrar denaro a Sua Maestà per le presenti occorrenze con Turchi, è stata
quella del mal governo della Camera. E li Elettori di Magonza,
Colonia, e Baviera, per pagar le truppe, ch'hanno espedito in Ungheria, non han voluto trasmetter alla Camera Imperiale il denaro per
le lor paghe, ma destinato lor Commissario, che gliele esborsi. Quelli,
ch'han'offerto denaro, si sono dichiariti, che Sua Maestà trovi modo, che
non capiti nella Camera, ma resti ben impiegato; et il Nuntio per quello
del Papa, forse vorrà le sue cautelle in questo particolare. Sono eccedenti li disordini; e per il più molto notti a tutta la Corte, ma la legge
dell'uso, ch'ogni abuso ricuopre, fa sorpassar inconveniente di tanto
 rimarco, e con il dire, che così s'è pratticato sempre, si pretende
rissolver ogni dubbio, e rimediar ad ogni disordine.</p>
<p>L'entrate dell'Imperatore sono per il più vendute, o impegnate,
o donate. Dall'Ungheria, oltre le Minere dell'Oro, Argento, e Rame, non
cava apena Sua Maestà per pagar li ordinarii pressidii, e per il più poco
gli avvanza. Anco dalla Boemia, et altri Stati hereditarii più rillevano
le contributioni estraordinarie, ch'ogn'anno ricerca, che l'ordinarie
rendite anch'esse in gran parte alienate. Scemano grandemente le entrate di Sua Maestà, perché ne' bisogni si fan partiti con assignationi per
haver il denaro pronto, e per il più sono tolte dalli medesimi Camerali, alcuni vogliono talhora con il medesimo denaro di Sua Maestà, ne
concorrono li negotianti ad entrar ne' medesimi partiti, perché quando
sono buoni, e con le più sicure assignationi, vengono presi da Camerali, onde tutto questo gran traffico resta ne' stessi, li quali lo girano
a proprio provecchio, thesorizando con danno inesplicabile dell'Imperatore. E tanto stimo possi bastar per il Capo dell'entrate, et amministratione del denaro.</p>
<p>Il Consiglio Aulico è come Assessore dell'Imperatore. Le sue
sentenze sono inapellabili. Maneggia, e consulta tutte le materie
appartenenti all'Imperio, giudica le controversie de' stati, e feudi. Concede l'investiture. Commanda l'osservanza de' privileggi, e constitutioni imperiali, et in somma ad esso appartiene la totale sopraintendenza, e cura d'ogni affare spettante all'Imperio. Ne' negotii grandi
però, doppo essersi consultate le materie, si portano al Consiglio di
Stato, dal quale prendono gran direttione. Ha emulatione con esso
la Camera di Spira, la quale con eguale auttorità pretende non riconoscere l'Imperiale. È composto quel Consiglio per metà di Cattolici,
e per l'altra de' Protestanti, sono per il più Cavallieri. Pressidente
d'esso è il Conte d'Etting soggetto rigoroso, et austero, che professa independenza incorrutibile. Nel resto ha questo Consiglio le
sue corruttelle. Si portano le Cause da uno d'essi Consiglieri chiamato Rifferente. Questo a parte ascolta le ragioni delli interressati,
e poi le rifferisee al Consiglio medesiino, che sopra le sue informationi fa la sentenza. Questi Rifferenti sono per il più doi, o tre, li
quali vien detto, che non sdegnino riconoscimento per le loro fattiche,
e n'ho udite grandi mormorationi.
 </p> <p>Al Consiglio di guerra appartiene tutte le occorrenze delle fortezze, e militie Imperiali. Di quest'è Pressidente il Signor Prencipe
di Locowitz, e Vice-Pressidente il Signor D. Anibale Gonzaga. Si
riduce questo più per essequire ciò, che decretta il Consiglio di Stato,
e per le ordinarie occorrenze militari.</p>
<p>Il Consiglio di Stato è il più importante, et al quale tutti gli altri
Consigli rapportano le matterie gravi, se ben molte d'esse, che maggiormente rillevano, e che conservar più segrette si vogliono, restano
da Sua Maestà decise con le giunte, nelle quali chiama que' pochi, che
più vuole, e più stima. Si sono istituite esse giunte, perché dilattato
il Consiglio di Stato in molti soggetti benemeriti, e che godono l'affetto
di Sua Maestà, se ben non capaci de' maneggi politici, e per meglio conservar il segretto, conveniva prendersi questo ripiego.</p>
<p>Nello stesso Consiglio intervengono oltre Sua Maestà, et il Signor
Arciduca Leopoldo, li più cospicui Signori, et è questa la più stimata
dignità di quel governo, ambita da tutti per il maggior freggio di
quella gran Corte. Capo di questo Consiglio, e primo Ministro di Stato
di Sua Maestà è hoggidì il Signor Prencipe di Portia, il quale possede la
gratia, e cuore dell'Imperatore con vincoli d'amore, e di stima quasi
indissolubili. Egli alle parti di bontà, e candore impareggiabile tiene
una placida desterità, della quale tanto gode l'Imperatore, che non
admette d'altri né domestichezza, né confidenza. Anzi quello, che
più rende stabile il suo gran posto è, che se ben Sua Maestà stima
qualch'altro soggetto del suo Consiglio, non l'ama però. E più tosto
abborrisse quella virtù, che potesse inferirli soggettione veruna. Rissente l'Imperatore, et odia l'altrui predominio, né lo soffre dallo
stesso Arciduca zio, al quale se ben l'ama con filiale rispetto, in
molte occasioni ha negato le gratie di sua maggiore premura. Non
poté mai spuntar Sua Altezza per il Conte di Svarzemburgh suo favorito il posto di Cavallerizzo Maggiore, né in questi ultimi giorni il
titolo di Prencipe d'Imperio, non volendo Sua Maestà pareggiarlo a Portia, in cui tiene tutta la confidenza. Impresso dall'educatione, e lunga
prattica d'esso di non poter trovar in altri candore, e svisceratezza
maggiore. Perciò molti in vano hanno machinato la sua caduta, e
piegano hoggidì le teste più dure ad inchinarseli, et a ceder ad una
 insuperabile fortuna. De' suoi talenti la Serenità Vostra gli ha qui
riconosciuti nel corso d'una lunga Ambasciata, ma egli si va raffinando nel
maneggio, ch'hora dirigge con gran maturità, e prudenza. Di suo
genio non inclina al travaglio, né è di que' Ministri, che mirino a
pescare nel torbido, et imbarazzar il Padrone per li proprii provecchi,
essendo altrettanto modesto nel ricercare, quanto generosa Sua Maestà
nel conferirli le grazie. Nell'incontro della pace d'Imperio fu ardentissimo nel facilitarla, e sostenerla, tra tante contradittioni degli altri
Ministri di quella Corte. Nella guerra co' Turchi rissentì per il passato
il gran peso, il lungo tempo, ch'è solita continuare, l'incertezza delle
assistenze, il poco buon animo di molti Prencipi d'Imperio, la felicità,
e diffidenza della Francia, la diversione della Spagna nel Portugallo,
e vaglia a dir il vero il poco buon concerto delli primi Ministri di
Sua Maestà temendo non meno la guerra, loro interna, che quella de'
Turchi. In questi ultimi giorni di mia partenza da Vienna ha mostrato
in questo gran negotio un cambiamento notabile, perché palesa concerti di generosa rissolutione, e se non manchino le unioni, et assistenze massime del Pontefice, e di Vostra Serenità par, ch'inclini a far
una guerra vigorosa, e rissoluta.</p>
<p>Verso Vostra Serenità devo dirlo con candore io l'ho trovato molto
ben disposto, e nell'occasioni più rillevanti m'ha sempre sinceramente
assistito, come rappresenterò ad altro passo.</p>
<p>Per il più quelli del Consiglio di Stato v'intervengono per dignità,
non per directione del governo, onde io tralascierò di discorrerne.
Ristringeromi solo in quelli, che Sua Maestà appunto scieglie da gli altri
per le giunte, nelle quali le matterie più gravi, e più rillevanti restano
deliberate.</p>
<p>Intervengono in queste quelli, che Sua Maestà fa invitare a misura
delle matterie, chiamando alcun'estraordinario, ma quelli, che vi
soglion convenire, oltre Sua Maestà, il Signor Arciduca Leopoldo, il predetto Signor Prencipe di Portia, sono: il Signor Conte di Svarzemburgh,
Prencipe d'Ausperg, Prencipe di Locowitz, Prencipe Gonzaga, Conte
Traucem, Conte d'Etting.</p>
<p>Il Conte di Svarzemburgh Maggiordomo Maggiore, e prediletto
del Signor Arciduca Leopoldo è ricchissimo così de' stati, come d'oro,
e d'ogn'altro requisito di gran Signore, ma l'ambitione, ch'impoverisse l'huomo di quello possede, per coglier ciò, che per il più non
può conseguire, come li Cacciatori, che non curano la preda
 acquistata, per correr dietro la fuggitiva, lo tiene alla Corte ansioso
d'avanzar il suo posto, né sarà mai contento, che del primo, difficilissimo
però a conseguirsi nel poco genio, che gli ha l'Imperatore, e nel
possesso, che vi tiene con nuovi fondamenti Portia; per naturale suo
istinto, hanno molti sempre sospetto, che ne' suoi Consigli vi siino
seconde intentioni. Egli è appoggiato al Signor Arciduca, che lo
sostiene con passione, e vigore, e differisse molto alle opinioni di lui,
il che pur li trahe qualche aversione di quelli, che tallhor' piegar
convengono più all'auttorità del Padrone, ch'alli sensi di lui.</p>
<p>Il Prencipe d'Auspergh Signore di grandi tallenti, dall'età più
fresca applicato a' maneggi più rillevanti d'Imperio, Plenipotentiario
al Convento di Munster, primo Ministro di Ferdinando III, e Maggior
domo Maggiore di Ferdinando IV, uso già alle prime Carriche, e
direttioni del Governo, con fattica s'aggiusta a sofferire la superiorità di Portia, e meno poi a vedersi inferiore di posto anco a Svarzemburgh. Egli è di natura sollevata assai. Non crede esservi chi lo
pareggi in valore, e virtù, sprezza però ogn'uno, e stima troppo se
stesso, che solo ama senza riguardo di chi si sii; onde agita con la
sottigliezza del suo ingegno forse non meno a ben condurre le dirittioni private, ch'a sostener le publiche, e molti vogliono, ch'indrizzi
queste con gli oggetti di quelle.</p>
<p>L'Imperatore ha gran concetto della sua virtù, ma questa sola
non basta guadagnar il cuore de' Prencipi, che vogliono valersi d'essa
per il loro servitio, ma non per divenirli soggetti. Portia lo stima, e
lo teme, e l'amerebbe forse, quando lo sperasse flessibile ad aggiustarsi alla propria fortuna senza le rovine di lui.</p>
<p>Al mio partir di Vienna con il mezo del Conte d'Auspergh
fratello del Prencipe s'era egli con Portia rapatumato, ma con quella
sussistenza, che può compatire la diversità d'interessi, e genii tanto
contrarii, perché se ben la necessità dura legge de' sfortunati lo
costringe a ceder quello, che non può conseguire, ad ogni modo una
Pianta indurata non può lungamente mantenere una piegatura forzosa
senza romper, o stendersi alla sua naturale postura. Egli ha spiriti
così specolativi, e vivaci, che quando accopia con ragioni simpatiche
un fatto per verisimile, lo stabilisse per vero, e sopra tali fondamenti
 presta fede a' raporti de' Gazetanti, come fossero verità indubitate.
Imperfettione però, che s'estende in tutta la Corte, e che merita il
rifflesso di Vostra Serenità per la libertà, et insussistenza massime con
cui escono quelli di questa Città, e sono dalla Corte, e dall'Imperatore
stesso veduti. Questo inclina alla guerra con Turchi non tanto perché
la riconosce adequata al servitio del Padrone, che per sperarla conferrente a' proprii vantaggi, stimando rendersi nel travaglio più accreditato, e necessario al governo. Io però l'ho blandito, e fomentato per
trar frutto da tutte le parti.</p>
<p>Il Prencipe di Locovitz vecchio Ministro in quella Corte, Signore
di grand'opulenza di sodo maturo consiglio, e per sangue, e per privata
politica, se la intende molto bene con il Prencipe di Portia; e perciò egli
è da molti del contrario partito incolpato di fredezza, e tardità nel suo
grande Ministero, che comprende tutte l'essecutioni, et occorrenze
militari in queste congionture multiplici. Egli, che tiene la mira più
al proprio proffitto, che all'apparenze, con saldo, e tardo passo procura di non inciampare, e d'indurre in unione gli amici per favorirlo,
e gl'inimici per scacciarlo di Corte, a provederlo di qualche insigne
posto, o governo, che lo renda non più bisognoso degli uni, né timoroso degli altri. Negli incontri di servitio di Vostra Serenità l'ho esperimentato molto cordiale, et in quello massime dell'espeditione delli
duemila fanti, in alcuni accidenti lo trovai con tanto calore, et affetto, che
maggiore non havrei potuto desiderare.</p>
<p>Il Signor Prencipe Gonzaga Vice Pressidente di Guerra è Signore
oltre la sua gran nascita di molta esperienza millitare, e vecchio
servitore della Casa, havendo continuato sin da verdi anni il suo
degno servitio. Ha gran talenti, e con una matura prudenza sa cavarsi
dalla meschia delle passioni della Corte in modo, che conserva una
decorosa indipendenza, che lo rende venerabile nell'universale, et all'Imperatore molto grato, e stimato. Egli certamente gode una gran
stima nella Corte, e la sua sagacità è un fuoco morto, ch'opera
senza farsi sentire, e farà sempre gran brecchia nell'avvanzarsi ad
ogni gran posto.</p>
<p>Il Conte Traucem è Signore d'intelligenza, e bontà incomparabile più nella sostanza, che nell'apparenza. L'Imperatore fida assai
nel suo candore, perché lontano da passioni private con ingenua sincerità si regge in modo, e nel governo della Città, e ne' Consigli,
trahe l'applauso universale, e l'affetto particolare di Sua Maestà.
 </p> <p>Il Conte d'Etting più per gli affari del Consiglio Aulico come
Pressidente d'esso, che sono multiplici, che per l'altre occorrenze
viene chiamato alle giunte. Questo per sostenere il rigore della
giustitia, ommette ben spesso le parti dell'ufficiosità. Non visita
Ministri, né riceve da loro visite, e da tutti per il più le abborrisse.
Ostenta la severità a segno, che molti Ministri de' Prencipi nel mio
tempo se ne sono aspramente doluti, e de' medesimi Prencipi d'Imperio
sono a Sua Maestà capitate vive doglianze.</p>
<p>Il Marescial Montecucoli è Cavalliero oltre l'esperienza militare
di gran tallenti, e virtù, versato nelle scienze, e d'una singolare
desterità, e prudenza. Ha hauto il Generalato di Giavarino, che li
renderà ventimila fiorini, e s'avvanza ogni giorno in posto, e credito
universale.</p>
<p>Questi sono li principali Ministri, ch'hoggidì dirigano il Governo
del vivente Imperatore, e come le congiunture gravi, che corrono
ricercheriano l'unione d'essi, tutta diretta al vero servitio di Sua Maestà,
e del Christianismo tutto, così convengo per effetto di pura verità rappresentar alla Serenità Vostra, esser predominanti le disunioni, e le passioni private a segno, che più si travaglia a ben condurre le guerre
domestiche, che quella co' Turchi. Anzi quelle, o attraversano questa, per renderla precipitosa con il Publico anco al privato, o se si
fomenta da alcuni, il si fa con fine di batter più l'inimico particolare,
che il commune del nome Christiano. In somma negar non si può,
che quel governo, il quale con un Prencipe giovine hoggidì rittenendo più dell'Aristocratico, che del Monarchico, non sii tra se stesso
disunito, e confuso rendendossi poco valido a sostenere gran mole.</p>
<p>Tutto perciò resta nelle perplessità, e nelle lunghezze sepolto.
Dirò questa sola per misura di tutto, che nel tempo, che Montecucoli era nella Pomerania all'aquisto di Stettino, 27 suoi dispazzi
buona parte per Corriero espediti, con pressantissimi emergenti, restorno senza risposta.</p>
<p>Questo concetto già sparso per tutto l'Imperio rende l'auttorità
Cesarea men stimata, e temuta a segno, che l'Elettor di Magonza ha
colà scritto a principale Ministro, che per essercitar un vero zelo
verso il servitio di Sua Maestà, e della Christianità tutta, non può, che
pregar il Signor Dio, che vi sii nella Corte di Constantinopoli la
Confusione, che s'attrova in quella di Vienna.</p>
<p>La cognitione di questi inconvenienti rende maggior ardire agli
inimici di quella Casa in Germania, dissegnando batterla, e proffitar
 della presente congiuntura, o con una Dieta, che a viva forza procurano, o con invigorire la Lega del Reno, e dar a legge all'Imperatore, com'egli pur troppo teme.</p>
<p>La Dieta, che per aggiustar una valida contributione per la
guerra del Turco sarebbe necessaria, ben si conosce dalla Corte per
lusinghevol pretesto de' Prencipi, ch'anzi si valerebbero di questa
necessità dell'Imperatore per quelle sodisfattioni, e proffitti, con quali
hanno hormai spogliata l'auttorità imperiaie, e con un Prencipe giovine,
con un governo confuso, con scarsezza in denaro, e d'auttorità né
Spagnoli, ben facile si può suppore le pregiudiciali consequenze, che
seco porterebbe la Dieta. Per le stesse ragioni però quanto l'abborisse la Corte, altrettanto la vogliono rissolutamente li Prencipi, e
pretendendola già concessa dall'Imperatore, nell'ultima Dieta di
Francfort, protestano chiamarla senza nova concessione di Sua Maestà,
con grave pericolo di soversione in Imperio, che sarebbe tanto pregiudiciale né tempi presenti.</p>
<p>La Lega nel Reno sostenuta dal braccio potente della Francia
dà grand'apprensione alla Corte Cesarea, e com'ella mira a sottrar
tanti Prencipi dall'auttorità imperiale, così la gelosia d'essa, e de' suoi
reconditi fini è molto temuta, assai più diffidandossi di quest'Armi,
che di quelle degli Ottomani. Anzi li pregiuditii, che si temono da
una Dieta, e la gelosia della Lega nel Reno sono state le più potenti
remore ad intraprendere, e saranno li più validi stimoli, per scansare, quando si possa, la guerra con Turchi.</p>
<p>La potenza Imperiale sarebbe formidabile nella Casa d'Austria,
se fosse validamente diretta, e non dissipati li suoi thesori; ma consonti questi dalla generosità, e dal mal governo, toltagli l'auttorità
dalli Elettori, e Prencipi d'imperio, se a lungo caminino (come le
apparenze dimonstrano) questi doi inconvenienti, corre gran pericolo,
di cader nel tempo di poch'anni in non molta stima del Mondo Christiano non solo, ma degli inimici della nostra fede, che ben conoscono
hoggidì ancora con fasto loro, e pregiuditio nostro questa verità.
Dio solo, che con tanti miracoli ha sostenuto quella Casa, per billanciar ogni predominio, e renderla più valida frontiera del Commune inimico, donnerà forse alla bontà del vivente Imperatore questa prosperità,
che l'intrapresa della presente guerra ben merita. Certo il gran Corpo
della Alemagna hoggidì agita in gran commottione d'humori, e trasmette
vapori molto nocivi al suo Capo con pericolosissime consequenze.
 </p> <p>La giustitia è in universale malissimo amministrata, e più la
natural freddezza, e bontà del paese, che il freno de' castighi regge
que' popoli. Le prigioni sono stanze da uscirvi ad arbitrio, et una
cieca ubbidienza più che la forza le custodisse. Le condanne de' gravi
delitti sono d'andar a lavorar alle fortificationi di Vienna, et all'altre
fortezze con ferri ai piedi, ma con libertà di portarsi dove vogliono.
Di rado si condanna alla morte, e nel corso della mia Ambasciata doi
soli si son fatti morire. Poco si castigano, né l'urti, né altre sceleratezze, de' quali abbonda quella Città per il concorso d'ogni Natione,
ove rissiede la Corte.</p>
<p>Passerò alle corrispondenze, ch'hora tiene l'Imperatore co' Prencipi d'Imperio. Comincierò dalli Elettori, e tra questi da quel di
Magonza, come Cancelliere d'Imperio, e come quello, ch'hoggidì
dirrige le machine tutte dell'Alemagna. Egli se ben nella Dieta di
Franchfort concorse all'Elettione del presente Imperatore, tutta volta
ben sa, che Sua Maestà non è delle sue procedure contento, per le contradittioni, che sostenne, e per esservi concorso più per necessità,
che per genio. Perciò da questo particularmente fu procurata la
rinovatione della Lega Renana, da questo si fomenta la riduttione di
nova Dieta, e se ben egli coltiva, e tutto porta con apparenza di zelo;
di lui ne confida, ne corrisponde con affetto la Corte.</p>
<p>Colonia pur seguita li Consigli, e pareri di Magonza, e dal
Conte di Firstembergh, come da Peneburgh suoi favoriti Servitori
restando essi diretti, e condotti, et essendo questi dipendenti dalla
Francia, auttori della Lega Renana, corrono con le medesimi massime, e co' medesimi affetti li corrisponde la Corte di Vienna.</p>
<p>Treveri più tosto staccato da questi god'anco più sincera
dispositione, ma egli non ha né forze, né poteri per appoggiar gl'interessi di Cesare.</p>
<p>Baviera, la di cui Casa è sempre stata dipendente da quella
d'Austria, e che nell'ultima elettione ha tanto operato per l'Imperatore, ch'ha ricusato la Corona per porla in testa a Sua Maestà, hoggidì
non è contento, né conserva affetto sincero verso la Maestà Sua, pretendendossi offeso gravemente nella promessa fattali da Sua Maestà,
quando nel suo ritorno di Franchfort in Monaco fu ricevuto, cioè, di
 dar al Signor Duca di Savoia l'investiture delle Piazze di Monferruto contentiose con il Duca di Mantova.</p>
<p>La verità è, che Sua Maestà se n'impegnò formalmente, ma l'auttorità dell'Imperatrice, e l'affetto, che li porta l'Imperatore han fatto
differire con diversi pretesti, et ultimamente con quello, che le Corone
essendosi nella pace risservati di aggiustar questa contesa, non sii
conferrente al servitio di Christianità il deciderla con il dar l'investitura, mentre sta in procinto il publicarsi l'aggiustamento. Non resta
però contento Baviera, dall'Eletrice Moglie sorella di Savoia sempre
stimolato, e battuto.</p>
<p>Sassonia, che pur s'è mostrato tanto propenso all'Imperatore
nella sua elettione, non havendo potuto spuntar l'accasamento della
figliuola con Sua Maestà, come tanto bramava, ha anco raffreddata la
dispositione sua, e se ben continova con buona corrispondenza, nodrisse ad ogni modo la stessa anco con li Prencipi della Lega del
Reno, onde se non è sospetto, è geloso alla Corte.</p>
<p>Brandemburgh, non fidando de' Svetesi, si tiene assai unito con
Sua Maestà, e l'interesse più, che l'affetto dominando quel Prencipe,
resterà sempre dal medesimo diretto, e come molto lo stima la Corte,
così molto non confida della sua costanza al proprio partito.</p>
<p>Il Palatino herede non meno de' dissaggi della sua Casa, e delle
sentenze Imperiali, che de' spiriti torbidi del Padre, non fa quello,
che non può, ma sarà sempre tenuto per contrario alla Casa d'Austria, e per principale promottore, e fautore de' suoi pregiuditii.</p>
<p>Degli altri Prencipi d'Imperio non parlerò, perché la maggior
parte adherenti a questi, e le Città libere, che, son tante, e da se
stesse dipendenti, inclinano più e meno, con la misura principalmente
della Religione, ch'osservano, primo, e più potente motivo delle divisioni, e rovine di quel gran Mondo.</p>
<p>Gli Alemani per loro natura sono amatori della libertà, perché
di rado si vedon tra loro spiriti così ellevati, che vagliano a governarsi, e dirigere soli una Monarchia. Perciò come tutta la Germania
si può fondatamente stabilire per un governo Aristocratico, il cui
Capo è l'Imperatore, e li cui membri sono gli Elettori, e Prencipi
d'Imperio, ch'hanno votto, e sessione nelle Diete, alle leggi delle
 quali soggiace la stessa Imperiale auttorità. Così li stessi Prencipi
d'Imperio dominano li lor sudditi con leggi limitate, e con privileggi
di gran libertà a' Popoli. Le Città Ansiatiche, e tant'altre libere d'Imperio, che con total independenza da se stesse si reggono, ben dimostra il genio di quella Natione a viver sciolta dal predominio della
Monarchia. Quindi è, che come vanno li popoli sottrahendossi dalla
soggettione de' Prencipi, così li Prencipi studiano diminuire l'auttorità imperiale, e se la potenza di Carlo V non vi havesse fatto ostacolo, sarebbe a quest'hora l'Alemagna ridotta più in Republica, che
in Imperio. Vero però è, che infiachito d'allhora in qua il vigore della
Casa d'Austria, et accesa la fiama nociva dell'heresia, vassi ogni
giorno più distruggendo l'auttorità Imperiale in modo, che le Città
d'Imperio, nelle quali haveva supprema dispositione l'Imperatore,
s'hanno arrogata tant'auttorità, che ciascuna da sé costituisse una
Republica particolare. E nelle disunioni d'Imperio proffitando a' proprii vantaggi, alcune, massime le maritime sono fatte ricche, forti, e
potenti a segno, che con oro guadagnando sempre maggiori privileggi, sono hormai riddotte a non riconoscer superiorità. E di ciò non
contente con unioni, e confederationi pretendono far contrapunto alle
maggiori potenze. Hanno queste grand'antipatia a' Prencipi d'Imperio
come contrarie al dominio loro, e quelli conservano invidia, et odio
alla loro felicità, onde questi humori guasti nel corpo dell'Alemagna
rendono men considerabile la sua potenza.</p>
<p>Tutto il male da doi fonti nascendo, l'uno dall'heresia che disgiunge con la Religione gli affetti, e gl'interessi. L'altro dal genio
della Natione alla libertà, sottrahendosi li popoli dal predominio de'
Prencipi, e li Prencipi dall'autorità Imperiale in modo, che se caminino di questo passo gli affari della Germania, puossi dubitare, che
con le multiplici derogationi delle Diete resti in corso di pochi secoli
quella dignità più nel nome, che nella sostanza ridotta.</p>
<p>Anco li stati hereditarii della Casa d'Austria godono privileggi
di gran libertà, e la van sempre ampliando per la bontà incomparabile
di que' Prencipi, che non san negar gratie a chi a loro humilmente
ricorre. Vi si aggiunge la facilità di corrompersi li Ministri inferiori
in gran parte venali, e che tengono modo di condure a lor arbitrio
buona portione di quelli affari, onde con poc'oro per mezo d'essi,
superandossi da loro sempre privileggi maggiori, resta l'auttorità del
Prencipe così scemata, che ne conserva quasi la sola apparenza. Così
 con la generosità donando i thesori, con la bontà rilasciando il dominio vassi scemando quella grandezza, che formidabile all'Alemagna
non solo, ma al Commune Inimico esser soleva di terrore, e di freno.</p>
<p>Dirò qualche cosa dell'intelligenze, che passa l'Imperatore con
le Potenze straniere, e per non partirmi da' confini dell'Alemagna,
comincierò dalla Polonia.</p>
<p>Quel vasto Regno frescamente da' Svetesi, Moscoviti, e Cosachi
devastato, e distrutto, non ha dubbio, che dalla pietà della Casa d'Austria deve riconoscer la sua redentione, perché la bontà di Ferdinando III con l'Armi sue gli ha restituito la libertà, e la sussistenza. L'Imperatore presente poi con romper apertamente la guerra
a' Svetesi, e spinger la sua Armata nella Pomerania, e con essemplare pietà restituendo a' Polachi le Piazze, e procurandoli una Pace
gloriosa ha stabilito il lustro, e la potenza a quel Regno battuto.
Queste obligationi però pretende la Corte di Vienna, che sieno
mai aggradite, e mai corrisposte da Polachi non solo, perché con
scritture pungenti, e con aspre trattationi alla Corte Cesarea habbino li Ministri di quella Corona negociato, e voluto l'evacuatione
delle Piazze, e la ritirata dell' Armi Imperiali anco prima della pace
dal Regno, ma per la poca dispositione al promover a quella Corona
un Prencipe della Casa per gli ultimi accidenti nella Dieta di Varsovia successi all'Isola Ministro Cesareo, e per la scarsa intelligenza, che passa il Re, e quella Natione con Sua Maestà. Alla Regina
la maggior colpa s'addossa, la qual mirando a conservar in se stessa
il predominio del Regno anco doppo la morte del marito, ha promosso l'elettione, non sortita del successore, e vorebbe dar la nipote
Palatina ad un giovine Prencipe eletto a quella Reggenza, inclinando a soggetto Francese ad esclusione di quelli della Casa
d'Austria.</p>
<p>Non può negarsi, che con qualche applicatione non stia la Corte
di Vienna a quella Corona, che molto li complirebbe in un Prencipe
della Casa, ma come tutti li maneggi di quel governo caminano con
freddezza, così non v'è veramente in questo di tanto peso quel
 calore, che si converrebbe. S'aggiunge la scarsezza d'essi Prencipi,
non essendo per anco l'Imperatore ammogliato, e di complessione
non tanto robusta. In Spagna un solo rampollo, onde non s'arrischiano
ad essibire per essa l'Arciduca Carlo, al quale non si dispera, che la
Regina stessa forse potesse finalmente piegare, massime se non li
sortisca un Francese non tanto da Polachi applaudito, se ben né pur
amano la Natione Alemana. Perciò il servitio dell'Imperatore è, che
si porti inanti questo decretto, dal tempo potendossi veder di Sua Maestà,
e di Spagna più stabilita la posterità, et a questi oggetti si sono impiegati dall'Isola tutti li sforzi.</p>
<p>Con il Re di Danimarca passa l'Imperatore assai buona corrispondenza, perché se ben fu stabilita la pace co' Svetesi senza la
Danimarca, ad ogni modo ben sa quel Re, ch'havendo egli astradata
di concerto una separata trattatione d'aggiustamento con essi; anzi
rimesso il tutto ne' Commissarii Olandesi, et Inglesi, a ragione poteva
l'Imperatore fermar il proprio senza di lui. Non si scordano però
Danesi di riconoscer la lor sussistenza dall'Armi Imperiali, e come
quelli, che pur tutthora non fidano della pace con Svetesi, e tanto
temono la lor vicinanza, procurano ben intendersi con la Casa d'Austria unico rifuggio per le loro imminenti necessità.</p>
<p>Con la Svetia poi vi è di presente quella pace, che suole talhora
tra più accerrimi inimici pratticarsi più per stanchezza d'offendersi,
che per dispositione d'amarsi. Conosce la Corte di Vienna, che sino
havrano piede Svetesi in Germania non sarà mai ella sicura di pace,
perché quella Natione, che nella quiete in paese infelice vive tra le
maggori necessità, e nella guerra trionfa per la publica, e particolare
grandezza, non cesserà mai di formentar ogni torbido, che nella
piena di tanti Prencipi mai contenti d'Alemagna insorga contro la
potenza Imperiale. Perciò se ben sofferisse nelle congiunture, nelle
quali s'attrova questa spina pungente, per non commover humori,
ad ogni modo se venisse prospera l'occasione, onde potesse ristabilire il Baltico per loro confine, non ha dubbio, che con ciò solamente rimessa in gran parte non rimanesse l'auttorità, e prepotenza
della Casa d'Austria nell'Alemagna. Per far contrapunto a queste
massime procurano Svetesi le aderenze degli inimici di quella Casa.
A quest'oggetto mira la lega del Reno, e la dipendenza de' Prencipi
Protestanti, procurandosi anco da questi l'unione di molte Città libere
della lor Religione, con le quali aderenze si stabiliscono Svetesi un
 partito sì forte, ch'hoggidì è forse la più temuta diversione alla
guerra co' Turci, mentre imbarazzato in essa, teme l'Imperatore, che insorger possano quelle male intentioni, e que' torbidi humori, che
nodriscono Svetesi non solo, ma tanti mal contenti d'Imperio, e
doversi trovar nel mezzo di doppie hostilità angustiato, et involto.</p>
<p>La gelosia poi, che s'accresce della Lega del Reno, e per quella
che inesorabile nodrirà sempre la Casa d'Austria de' Francesi, a'
quali essendo validamente appoggiata essa lega, resta perciò maggiormente temuta.</p>
<p>Non è esplicabile la diffidenza, che tiene la Corte di Vienna con
quella di Francia. La Natione Alemana sospettosa sempre anco de' più
cordiali amici, è insuperabile nelle negociationi con Francia. Lo ho
io isperimentato nel rillevante incontro della pace d'Imperio, nel
quale impiegati li grandi sempre gloriosi tallenti dell'Eccellentissimo Signor
Procurator Nani appresso il Re Christianissimo, e li miei debolissimi nella
Corte Cesarea, non ho hauta maggiore fattica, che di togliermi la
guerra, che mi faceva la diffidenza, perché quando havevo impressa
la raggione, e riddotti que' primi Ministri a' passi, che non sapevano
che rispondermi, mentre condotto l'Imperatore a dichiarirsi meco di
restituire le Piazze della Pomerania, et aggiustar il resto all'ossernanza della pace di Munster, ch'era la sostanza apunto di quanto
l'Eccellentissimo Nani haveva cavato dal Signor Cardinal Mazzarini, sfodravano a quella Corte le diffidenze, et esclamavano, che non poteva la
Francia proceder di buon piede nell'unione, che tiene con tutti
gl'inimici di quella Casa, che con la pace delle Corone haveva necessità la Francia di dar isfogo a tant'Armi, né poteva farlo, se non
nella Germania, che con assister a' Svedesi, e mal contenti d'Imperio havrebbe insensibilmente consummata quella Casa, e quella di
Spagna con Portugallo, ond'essa invigorita, e quelle battute s'havrebbe in poco tempo riddotta al predominio universale, al quale di
tanto tempo essa aspira. In somma l'aggiustamento che nel merito
era stabilito, dal sospetto solo agitò molto tempo, con gran pericolo
di naufragare, né devo portar tedio di molti stravacanti accidenti,
né de' miei deboli impieghi in quel grande negotio, che fu il più
sospirato oggetto de' miei desiderii, et è stato l'unico, e più valido
fondamento del respiro della Serenità Vostra, perché come senza la pace
d'Imperio sperar non si poteva mai che l'Imperatore applicasse, né
pur a divertire il progresso de' Turchi nella Transilvania, e
 l'esperienza lo manifestò alla Dieta d'Ungharia, nella quale non si
poté mai con tutta la disperatione, e proteste delli Ungheri sino di darsi
volontarii in potere de' Turchi, cavar un soldato per diffesa di quella Provincia. Così doppo fatta la pace insensibilmente avvanzandossi negli impegni con l'espeditione di Mattei a' Prencipi d'Italia, e d'altri a quelli
d'Imperio; con le riduttioni in Vienna degli Ungheri, le quali con il
fondamento della pace medesima rilasciorno poi alle provocationi.</p>
<p>Vero però è, che più con pretesto di conseguire con il mostrar
vigore la pace da' Turchi, e per ogni caso di non restar scoperti, e
soli a ressisterli, che per fine di condursi alla guerra, si sono hoggidì
gli affari allo stato notto alla Serenità Vostra riddotti; ma confessar si
deve, che da quell'aggiustamento principalmente sii provenuta l'applicatione della Corte Cesarea agli affari della Transilvania.</p>
<p>Sino nel mio licentiamento il Signor Prencipe di Portia, che quasi
solo adherì di vero cuore alla buona condotta di quel trattato, m'ha
ramemorati, e confirmati gli aggradimenti più sinceri di Sua Maestà, e
della Corte verso l'affetto di Vostra Serenità, e l'impiego de' suoi Ministri
in quel grande negotio, mentre ogni mio ben hoggidì riconosce il
proffitto di quel fruttuoso aggiustamento.</p>
<p>Quanto poi sii riuscita essa pace conferrente per conseguir qualche assistenza alla Serenità Vostra, ne apparvero subito conclusa gli
effetti, perchè alle mie efficaci instanze prontamente donò Sua Maestà alla
Serenità Vostra duemila fanti con forme mai più praticate, né pure con il
Re Cattolico tanto di sangue, d'interessi, e d'affetto congionto; perché
le truppe datte alla Spagna sono state sempre a spese di quel Re
tolte, e fatte marchiare. Costò all'Imperatore cinquantaquattromila fiorini
la condotta a sue spese di quelle militie sino al confine. Ottenni nell'
essecutione della marchia, e nelle soversioni di quelle Compagnie ordini tali,
che dal soggetto dignissimo, e svisceratto verso Vostra Serenità mi fu
asserito in Clanfurt, non esservi né Registri della Carinthia essempio, che
gli Imperatori passati habbino mai commesso, né pur per condursi
nel lor proprio servitio, non che per quello d'altri Prencipi, che
sieno tagliati a pezzi li suoi sudditi renitenti, come fu quello ottenuto nell'incontro predetto. Posso, e devo con sincerità attestar alla
Serenità Vostra, che con stupore di tutta la Corte si mostrò Sua Maestà
 così propenso a favorir la Serenità Vostra, che più non havrei
potuto desiderare; et il Signor Prencipe di Portia tanto pronto, et
affettuoso, ch'avvanzar non l'havrebbe potuto il più sviscerato cittadino di
questa Patria. Conseguito da me questo favore, che fu uno delli doi oggetti
della mia debole applicatione, mi rimisi ad avvanzarmi nell'altro più
difficile, et arduo di condurre per quanto portava la congiuntura, e l'
aversione di quel governo nell'impegno della guerra co' Turchi l'Imperatore.</p>
<p>Avanti la pace d'Imperio vi era così aliena la Corte, ch'alcuno, e sino li stessi Ungheri non osavan parlarne; anco subito
doppo seguita, inamorata la Corte nella tranquillità, e nella gloria,
ch'havesse l'Imperatore, presservati non solo doi Regni inocenti, ma
costretti Svetesi, e lor seguaci con l'Armi, e con la forza alla pace,
studiavano li primi Ministri a stabilirsi in quella, et a tenersi lontane
le occasioni tutte di conturbarla. Si diede perciò di mano allo sbando
delle militie; a che non havendo io con che coprirmi, per opponervi
apertamente, mentre sospetti erano li miei Consigli, e non ricevute
le mie ragioni, servir mi convenni degli Ungheri, eccitati da me a
contradire a questo nocivo decretto, dal quale rissultava l'abbandono
della loro preservatione, e diffesa, et il pregiuditio del Christianismo
tutto. Con il mezo di questi, e d'altri interessati, e dello stesso Signor
Ambasciator di Spagna, per sostener la militia in piedi, che servir
potesse per il suo Re per soccorso del Portugallo, fu lo sbando convertito in una rifforma per risparmiare la spesa degli Ufficiali, con
che si tenne in piedi l'Infanteria in particolare più difficile ad ammassarsi. Negar non potendosi, che un Prencipe armato, e che rissente
nel sostenimento della militia anco nella pace gli incommodi, et il
peso della guerra, più facilmente s'applica ad intraprendere, che
quando conviene dar di mano a rilevantissime somme d'oro per ammassar nove truppe, massime l'Imperatore, che scarso di contante
non havrebbe mai più riunita un'Armata sì qualificata, e grande,
quando l'havesse una volta sbandata. Fatto questo passo, non fu difficile con il stimolo dall'un canto degli Ungheri per loro diffesa, e
dall'altro con persuader alla Corte di por freno all'incursioni, et insolenze degli Ungheri il far sortire l'espeditione del Susa nell'Ungheria Superiore con un corpo d'Armata.
 </p> <p>Valerà questa digressione a mostrar all'Eccellenze Vostre unitamente
alcune dell'emergenze, che mi sono passate per mano, e quelle
massime consequenti alla pace d'Imperio, rimettendomi nel fillo della
Corrispondenza della Corte di Germania con quella di Francia, che se
ben resti nell'apparenza rimessa con l'aggiustamento delle lettere
reciprocamente concertate tra l'Imperator, et il Re Christianissimo.
Ad ogni modo la radicata diffidenza partorirà sempre effetti nocivi
alla commune tranquillità, e proffitto del Christianismo.</p>
<p>Le offerte della Francia per assister l'Imperatore contro Turchi
sono mal ricevute. E quella massime fatta al Nuncio in Francia d'assister Sua Maestà con ventiquattromila huomini unita alla lega del Reno, non
solo non è aggradita, ma è (veramente con qualche fondamento di ragione)
così abborrita, che in vece di giovamento, grandemente nuoce alla
Causa Commune, perché con la massima radicata nella Corte, che
Francesi mirino alla prepotenza in Imperio, vedendo, che si unisse
co' gl'inimici di quella Casa con forze eccedenti alle proprie, o almeno
non disuguali, a ragione si temono più d'oppressione, che di sollevo
quest'assistenze, e dove non si fida della volontà, meno ponno farsi
communi gli interessi, e li Stati. Così queste proposte più tosto raffreddano con accrescer timori, che diano calore, o confidenza alle rotture
co' Turchi. Ho io procurato cavar da questo veneno un antidoto salutare per la Serenità Vostra, insinuando (com'ho in più mie lettere rappresentato) che per parte dell'Imperatore, e del Re Cattolico si procuri in
Francia di far voglier quelli agiuti alla ricuperatione di Candia, et ho
conseguito così fermo questo mio fine, che tutti li sforzi saran fatti,
e dalla Fuente, quando arrivi in Francia, e con tutti li mezi sarà procurato dall'Imperatore. Doi oggetti ho io hauto in questo negotio. L'uno
di toglier alla Corte Cesarea il timore, et apprensione dell'Armi Francesi
bastante a divertirla dall'applicatione alla guerra con Turchi. L'altro,
che se il braccio potente della Francia non ricuperi alla Serenità Vostra il
Regno di Candia unico propugnacolo della libertà, e sussistenza di questa
Patria, non sapevo sperar, che né Turchi lo rendessero, mentre sano,
e veggono, che non gli può esser ritolto, né da altre Potenze Christiane
scorgevo assistenze sincere, e valide, che glielo possino far rihavere.</p>
<p>Non resterà però la Corte di Germania di coltivar la Francia, e
per cavar, se possa, quella qualità d'assistenze, che gli sieno proficue,
e per divertirla da quelli attentati in Germania, che tanto sono
temuti, e tanto gli sarebbero nocivi.
 </p> <p>Con la Spagna il sangue, e gl'interessi sono così congiunti, che
non occorre immorare nell'attinenze di queste Case, ch'una sola suole
considerarsi. Ad ogni modo gli Alemani l'amano più per profitto, che
per genio, se ben la Casa Imperiale li conserva affetto, e stima a più
alto segno, e l'Imperatore coltiva di presente come Protettore il Re
Cattolico, ma nelle congionture presenti poco si spera da quella parte
per la diversione del Portugallo, e sono tanto usi a quella Corte a
veder svanire le promesse assistenze della Spagna, che non fan
capitale, che di quello, che veggono. Vero però è, che sino alla mia
partenza da Vienna altro denaro non era comparso per le correnti
occorrenze, che quello di Spagna.</p>
<p>Con il Re d'Inghilterra si pretende tener merito per non haversi
mai voluto dall'Imperatore morto, né dal presente riconoscer il
Cromuel, né il Parlamento con unica forse dimostratione d'affetto
verso il presente Re. La differenza però della Religione, e d'interessi
non admetterà gran congiuntione tra queste potenze.</p>
<p>Coltiva con l'ordinaria veneratione della pietà hereditaria della
sua Casa non solo, ma con estraordinaria premura l'Imperatore il
presente Pontefice, sperando dall'assistenza di lui li più vigorosi soccorsi, e li più rillevanti agiuti nell'imminenti minacie de' Turchi.
All'incontro il Papa, che con le Corone poco ben se la passa, corrisponde con affettuose dimostrationi, e procura appoggiare, et appogiarsi all'Imperatore. Non restava però al mio partir da Vienna la
Corte del tutto contenta, parendo, che ritardati troppo fossero quelli
effettivi soccorsi, che da principio furno da Roma così generosamente
promessi. Ramentavasi da alcuno l'essempio fresco dell'Armi Cesaree
mandate per impulsi del Papa con promesse assistenze in Polonia,
che poi svanirono. Dicevasi, che con il legato di Mazzarini havesse
Sua Santità legata appunto la propria borsa, per non trar d'essa
quel pronto esborso di denaro, che tanto saria necessario. Insomma
fosse, o per il bisogno grande, o per il genio della Natione di dolersi
volontieri, d'ogni uno s'udivano molti lamenti in questo negotio. Il
bisogno però, che si tiene non solo delle assistenze del Papa, ma
della sua direttione per quelle degli altri Prencipi, faceva riporre
tutta la confidenza nella buona dispositione di Sua Santità, e tutti gli
atti di maggior affetto procurava essercitar Sua Maestà verso la Beatitudine sua. La virtù poi di Monsignor Nuntio Caraffa, che suddito
della Spagna, e godendo nella sua Casa il titolo di Prencipe d'Imperio
 conseguito dal zio in quella Nuntiatura, va con tutte le vie procurando
di stringer sempre più questa corrispondenza con tanta applicatione,
e premura, che maggiore non l'userebbe il più sviscerato Vassallo
dell'Imperatore.</p>
<p>Con gli altri Prencipi d'Italia, come non molto considerati, non
tiene la Corte Cesarea stretta Corrispondenza.</p>
<p>Con Fiorenza non è gustata di quest'ultima essibitione fatta a'
Mattei.</p>
<p>Con Savoia per le negate investiture delle piazze del Monferrato
passano amarezze. Di Mantova non s'ama il costume. Di Modena non
si fida. Di Parma non si cura. Genova vende troppo cara la mercantia, onde ommetterò il parlarne d'avvantaggio.</p>
<p>Da questi piccioli tocchi havrà la Serenità Vostra potuto comprender,
che la fredezza Alemana non riscalda affetto veruno di stretta corrispondenza con alcun Prencipe. E se devo dir con libera sincerità il mio
senso per l'osservatione, che ne ho studiato di fare, essa più tosto diffida di tutti, di chi più, e di chi meno. Dell'istessa Spagna non ha
quella confidenza, che il sangue, e la uniformità degli interressi richiedono. Non è mai contenta la Corte delle sue assistenze, si duole sempre,
che scarse, o tarde gli giungano, et è in somma più propensa a dolersi
delle mancantie, che ad aggradire le ricevute. Con questa diffidenza non
applica quel governo a coltivare gli amici, né a guadagnar gli inimici,
onde perde quelli, e più essacerba questi, da che renasce l'aversione,
e contrarietà massime de' Prencipi d'Imperio a quella Casa, per altro
santa, e degna d'imperar il Mondo per la sua incomparabile pietà.</p>
<p>Entrerò à questo passo nella corrispondenza, e nell'emergenze
delle presenti occorrenze con la Serenissima Republica.</p>
<p>L'ordinaria intelligenza però, che passa con la Serenità Vostra la
Casa d'Austria di Germania è notta ad ogni una dell'Eccellenze Vostre.
Non sono estinte, se ben smorzate, le antiche memorie delle passate amarezze. Gli accidenti de' confinanti sempre essacerbano,
e le barche di Trieste, fermate non solo per incommodarle, ma da
quelli delle barch'Armate, e talhora da altri ancora grandemente danneggiate, danno grand'occasione d'accerbità, e toccandossi nel vivo
del Capitale più pretioso di quel paese, che son le minere del ferro
quasi unico negotio di quella Città, et essendo li negocianti d'interesse, e d'affetto congiunti co' più auttorevoli di quella Corte, non si può
negar, che non renda grave scontento, e particolarmente il fermarsi
 non tanto delle barche, ma l'esserli tolte delle mercantie senza poterle più ricuperare contro anco la retta mente della Serenità Vostra. La
verità è, che come sono necessarissime le più esquisite guardie ne'
Mari d'Istria per oviare li contrabandi de' sudditi della Serenità Vostra con
gli Austriaci, e per quelli altri riguardi, che sono noti, così dovrebbe
questo grande negotio esser maneggiato da capo d'integrità, e di
prudenza, come già si pratticava da' Capitanii delle Rive, per impedir
con rissolutione li contrabandi, che sono in eccesso insofferibili, e per
destreggiar nel resto con gli esteri, e render più temuto, ch'odiato il
dominio della Serenità Vostra in que' Mari.</p>
<p>Il Conte Francesco della Torre in Sant'Antonio di Duino tiene
aperti molti Magazini de' Sali, che tutti li sono da' sudditi della Serenità
Vostra dell'Istria asportati di contrabando. Nel Friuli li sparge in parte,
e per il resto nel stato Austriaco. Di questo putrido negotio ne cava
più di seimila D.ti all'anno, con danno della Serenità Vostra senza comparatione maggiore. Io stesso in passando l'anno decorso, quando venne
l'Imperatore a Trieste ho potuto osservar il tutto trasportato dalla
fortuna nel Porto di Sant'Antonio, mentre uscito da quello di Monfalcone m'incaminavo per quella Città. Aspettano li contrabandieri
una Levantera gagliarda, che con fortuna di Mare non possa navigar
la barc'Armata di guardia, e con quelle brazzere passano in poche
hore a Duino senza impedimento veruno.</p>
<p>Questa trasgressione tanto pregiudiciale è quasi fatta commune
in due sudditi, e li delitti universali, passando senza correttione, si
rendono sempre maggiori, e ne rissentirà con il tempo la Serenità Vostra
più insofferibile il colpo.</p>
<p>Lo stesso Conte Francesco riuscirà sempre infesto alla Serenità
Vostra nel confine, perché di sua natura è di spiriti torbidi, et ha con
deboli fortune grandi, et alti pensieri. È di pessima dispositione verso
la Serenità Vostra, perché non gli siano sofferti li contrabandi, e
continove trasgressioni al confine. Ha egli un bel gioco, perché la
Principessa d'Ecchembergh Patrona di Gradisca è buonissima Sigora, et egli
la gira come vuole, guadagnatosi con le sue accortezze il suo animo.
Alla Corte poi di Vienna, oltre che vi ha appoggi ben grandi, si va
sostenendo, e cuoprendo con la medesima Prencipessa Patrona del
 feudo in modo, che Monsignor Nuntio ancora non ha potuto mai
spuntar contro un'estorsione putrida d'alcuni beni rapiti alle Monache d'Acquileggia, perché la Corte si escusa con l'alienatione di
quella Piazza. Et io pure a questi ufficii habbi fatto con il Signor
Prencipe di Portia, e con gli altri Ministri, non ho potuto cavar quel
frutto,che dovevo raccorre, perché ogni affare cade a Vienna nell'oblio,
e se ben gli feci da Portia scriver, egli niente teme, facendosi scudo
con la Prencipessa, alla quale fa credersi con le usurpationi zelante,
e così profitta per se stesso la gratia di quella con li pregiudicii della
Serenità Vostra. Egli pure non contento d'operar per se stesso, dà fomento
ancora a' Triestini, e quando fu in quella Città l'Imperatore hebbi
che fare a toglier a Vostra Serenità molte molestie, che con multiplici
scritture, e dogliance furno a Sua Maestà presentate, ma con la desterità procurando guadagnar tempo, che non è difficile in quella Corte,
potei coglier una volta beneficio da quella smenticanza, che in tant'altri incontri m'era stata nociva. Sarà certo infesto sempre, e pregiudiciale a' confini della Serenità Vostra lo stesso Conte della Torre, e vogli
Dio, ch'oltre il danno alle Publiche rendite non ne tirri con tempo
alcun altro maggiore. Procura egli succeder in quest'Ambasciata
Cesarea al Conte Cernino. Io ho studiato discreditarlo, e la prudenza
di questo Eccellentissimo Senato ben vede il pregiuditio, che causar potrebbe
in simile posto.</p>
<p>A questo passo dirò qualche cosa dell'intrapreso viaggio d'Italia dall'Imperatore per puro genio di veder li suoi stati hereditarii,
e per fomento de' più domestici di Sua Maestà, che lo prevedevano fruttuoso a' loro interessi.</p>
<p>Sopravenuto l'assedio di Varadino, mentre s'attrovavimo a
Gratz, hebbi poca fattica a persuader li Signori Ungheri a venirsene
in quella Città, e con l'impeto della Natione voler il decretto di Sua
Maestà di soccorrer quella Piazza. L'ottennero come scrissi alla Serenità
Vostra, ma per pura apparenza, perché con un contraordine al Susa gli
rivocorno il primo, e li Ungheri come sono facili a commoversi,
sono altrettanto deboli ad acquietarsi; partirno però di là, benché
avertiti da me, delusi di troppa credulità.</p>
<p>Fu fatale quel benedetto viaggio, il quale tanto m'opprime nell'
animo non che nelle borsa, e quel solo, che cavai di consolatione,
fu qualche osservatione negli interessi di Vostra Serenità, che tanto mi
stava nel cuore.
 </p> <p>Oltre però alli sopradetti riguardi dirò, che da Gratz sino a
Trieste (questo sopra tutti compreso) vi è un odio di que' sudditi
contro quelli di Vostra Serenità così grande, che piaccia a Dio non cagioni
un giorno anco contro la buona mente de' Prencipi qualche grave
sconcerto.</p>
<p>Il Consiglio di Gratz dirige la Stiria, e tutte le Provincie inferiori di Carintia, Cragno, Goritia, e Trieste. Egli è composto di questi
membri, e governa con grand'auttorità per li antichi privileggi, che
va sempre ampliando con il mezzo de' donativi all'inferiori Ministri
della Corte la maggior parte venali. Ubbidisse con difficoltà gli
ordini anco più rissoluti dell'Imperatore, e nel negotio del Datio de'
Sali d'Istria nel Cragno, lo ha esperimentato la Serenità Vostra, perché
a molte lettere, et ordini ottenuti dall'Eccellentissimo Nani, e da me s'è
affatticato doi anni, e più per conseguirne l'essecutione. So che da
prudentissimi miei Precessori è stato raccordato alla Serenità Vostra il
bisogno d'haver alcun soggetto di mezana conditione in quella Città
obligato ad assister all'accorrenze di Publico servitio, et io certo,
ch'ho sopra il fatto riconosciuta questa necessità sono tenuto confermarne la verità, a divertimento di que' pregiudicii, che senza chi gli
riparri, ogni giorno multiplicano. Tutti gli affari, che dal confine
capitano a Vienna sono espediti sopra informationi del Consiglio di
Gratz, composto (comme ho detto) di gente interessata per la maggior parte, e senza lume immaginabile a quelli, che secondar volessero la ragione, et il giusto. E queste capitate alla Corte senza notitia dell'Ambasciatore, che serve Vostra Serenità, non potendo rissolver
le oppositioni in quella comprese, si suda a superar le ignote difficoltà,
ma guadagnate poi anco con un ordine favorabile al medesimo Consiglio, non havendossi chi soleciti l'essecutione dell'ordine stesso,
tutto cade in oblio, e senza effetto veruno con grave pregiuditio
degli affari più importanti, e svantaggio, e scontento de' sudditi di
Vostra Serenità.</p>
<p>Per il Pattriarcato d'Aquileia non ho io hauto alcun incontro nel
tempo, ch'ho servito la Serenità Vostra a quella Corte. So ben, che la
virtù, e desterità singolare di Monsignor Patriarca Dolfino, intendendossi con Monsignor Nuntio Caraffa va dilattando l'essercitio della
giurisdittione ne' Stati Austriaci, perché molti, che ricorrono a Vienna
 da lui, gli trasmette da Monsignor Patriarca, che li accoglie, et espedisse con somma carità, e bontà, e così insensibilmente si va accoppiando il servitio di Dio in quella Diocese con quello della Serenità Vostra,
la quale caverà sempre grande vantaggio nell'esser quella gran
Chiesa in testa di Prelato savio, e prudente, come veramente è senza
pari Monsignor Patriarca presente.</p>
<p>Adempite quest'ordinarie emergenze di Vostra Serenità con la Corte
di Vienna, riddurre mi devo alle particolarità di tempi correnti di
maggior rillevo, e frutto al Publico servitio.</p>
<p>Merita però prima qualche osservatione la forma del governo
del Regno d'Ungheria soggetto all'Imperatore più di nome, che
d'ubbidienza, perché vaglia a dir il vero godono li Signori Ungheri
una libertà così rilasciata, che non restano soggetti al loro Re non
solo, ma neanco alle loro leggi fatte nelle Diete con grand'apparenza
di zelo, e fuori d'esse trasgredite da ogni uno con tutta dissolutezza.
Ogni Signore puossi chiamar un Regulo, perché ha li sudditi per
schiavi. Ma quanto sono essi inosservanti delle lor leggi, altrettanto
vogliono, che il loro Re ne sii puntual essecutore, et ad ogni picciolo traposto sono de' lor privileggi così zelanti, che ne vogliono la
rittrattatione. Tengono il Re per protettore, non per padrone, e dicono
chiaramente, che la lor libertà non vuol soggettione. Hanno una naturale aversione alla Natione Alemanna, e se non fossero nelle fauci del
Turco, che li tiene bisognosi dell'assistenza sua, toglierebbero la
Corona dalla Casa d'Austria, e più la necessità, che la volontà loro
gliene mantiene il possesso. Dicono, che l'Imperator non cura ricuperar l'Ungheria occupata dai Turchi, perché troppo non si rendano
gli Ungheri potenti, e superbi, onde scuotter possano il giogo della
soggettione, ch'abborriscono anco nel solo nome. Conosce la Corte
patentemente il genio averso, e la natura fiera degli Ungheri, e perciò tutto li permette, e condonna, a segno che non tanto nel governo
della giustitia civile, e criminale si lascia operar ogni uno ad arbitrio,
ma negli affari di stato tutto si sorpassa, e si soffre. Il dir essi, che si
daranno a' Turchi publicamente sino nell'Anticamera di Sua Maestà non
è tra più arditi, e più liberi concetti, che portino, il negotiar co' que'
pochi Prencipi, ch'hanno vicini; il non pagar aggravii, anzi l'imponerli
a privato provecchio; il fortificar proprie piazze; e sin il far fonder in
Vienna Canoni con l'Arme loro private: tutto se li permette, per non
scontentarli. La verità è, che cava la Corte da questi disordini un grande
 vantaggio, perché assuefacendossi ognuno di que' Signori al dominio,
dolce veneno degli animi, che la ragione adormenta, sono ben spesso
tra loro alle mani, e per il più inimici accerrimi, onde in questa disunione cava l'Imperatore il vantaggio prima che occupati li principali
nelle private passioni, non pono machinare le Publiche. Scuopre da
un inimico le male intentioni dell'altro. Li lor Consigli son deboli nella
lor divisione. Le loro deliberationi insussistenti nella loro instabilità,
onde tanti disordini, che rendono infelice, et infermo quel Regno, non
sono svantaggiosi né pregiudiciali al Re, e questi sconcerti non fano
ingrata armonia per l'Imperatore, perché se fosse quel Regno unito con
minori imperfettioni, e nel suo vigore, non sarebbe sì facile il reggerlo,
e la Corte , che molto ben lo conosce non cura meno di rimediarvi.
Alla Dieta in Possonia ben presto m'avidi, che li loro privati rancori superavano ogni zelo di ben Publico, e se ben tutti ardentemente
amavano il Ragozzi, e concorrevano al servitio della Patria per il di
lui sostenimento, ad ogni modo gli interessi particolari, e le gare d'avvanzarsi in ogni uno prevaleva ad ogn'altro riguardo. Così il Palatino, e l'Arcivescovo di Strigonia inimici, l'uno ambiva il Tosone, l'altro la nomina al Cardinalato, che conseguirno. Il Conte
Nadasti voleva farsi stradda ad esser Consigliero di Stato, inimico
del Conte Nicolò di Sdrino, che pur seco concorreva alla dignità
stessa, e con un poco di tempo dall' uno, e l'altro ottenuta. Il Cancelliero con li suoi fini, il Conte Forgatz, et altri, tutti dall'ambitione
con la Corte, e dall'odio tra loro accieccati, sorpassavano sopra le
rovine della Patria per coglier li privati vantaggi, e parlavano meco
d'un linguaggio diverso da ciò, ch'operavano; onde ben presto
conobbi, non potersi far gran capitale delle loro negociationi più facili
a trarmi l'odio della Corte, che a far coglier alcun proffitto per
la Publica Causa. Mi servii però dell'incontro, per coltivar que'
Signori, e rendermeli confidenti, per cavar a suo tempo quel più,
che porger potessero le congiunture, come m'è poi sortito in molte
occasioni, e massime quando vennero a Vienna ultimamente, e
 che fu stabilita l'espeditione di Mattei a Roma, primo fondamento
del progresso alla guerra. Potei all'hora imprimerli che Vostra Serenità
era così rissoluta alla continovatione della guerra, se vedessero Sua
Maestà ad applicarvi, e la Christianità a non abbandonarla, come sarebbe
necessitata ad applicar alla pace quando si vedesse pur anco non
ostante la quiete di Christianità lasciata sola. Questo concetto posso
assicurar la Serenità Vostra, ch'ha atterrito gli Ungheri, e fatto ottimi
effetti nella Corte, massime fattolo io portar nella scrittura presentata da loro a Sua Maestà come loro senso, e da questo ne nacquero le
rissolutioni migliori.</p>
<p>Lo stato poi dell'Ungheria hoggidì è infelicissimo, perché tolte
le parti interne all'Austria confinanti, il resto è così infestato da'
Turchi, che né la robba, né le vitte di que' popoli sono sicure. Dalla
pace del 1606 in qua, che gli Ungheri chiamano perniciosissima
guerra, perché con quella han operato Turchi peggio di ciò far
havessero potuto con questa, havendo essi dal Mar Adriatico sino
alla Transilvania in molte fortezze, che possegono più di ottantamila
huomini, tengono perciò il modo d'infestar la Croatia, e l'Ungheria da ogni
parte. Molti Castelli e Piazze hanno essi occupate. Contro le Capitulationi han fabricate più di 40 fortezze ne' stessi confini, che scorrono 150 leghe Alemane, onde più della metà dell'Ungheria sottoposta all'Imperatore soggiace giornalmente alla misera conditione
della schiavitù, e non sono quelli infelici sicuri la sera, di non trovarsi la mattina seguente captivi de' Turchi. Si calcola da que'
prattici, che dalla detta pace in qua più di mezo million di schiavi
habbino fatto Turchi nella parte della predetta Ungheria. Gia soleva
quel floridissimo Regno haver sotto di lui Dieci Regni. Hor nove ne
possede l'Ottomano; e di quello d'Ongaria di 100 Contadi amplissimi, che rittiene, 70 n'hebbero Turchi con la pace del 1606, e
trenta ne restorno alli Re d'Ungheria. Di questi trenta ne han usurpato gli Ottomani 20 nel corso di 54 anni scorsi dal tempo della predetta pace del 1606 in qua, con proffessione d'Amicitia, sempre però
invadendo, e dilattandossi, onde soli Dieci, e li men fertili ne restano a
quel misero Regno, e di questi pur continova la devastatione, e spopulatione in modo, che facendo contribuire sempre a' poveri confinanti
insensibilmente per scansar la schiavitù volontariamente si sotto sottopongono a' Turchi, li quali mantengono la lor militia con quello
estorquono da' sudditi di Sua Maestà. Quest'infelice stato rende disperata
quella Natione, perché vedono l'eccidio loro vicino, e più sicuro nella
continovatione di questa natura di pace, che nel proromper in un'
aperta rottura. Dicono gli Ungheri, che se l'Imperator non vogli diffenderli, gli permetta almeno, che possano porsi sotto la protettione
de' Turchi, li quali diedero a Betlem Gabor un diploma, ch'essi tengono, nel quale gli prometteva la Porta Ottomana ogni essentione, e
libertà, se volevano porsi sotto il suo dominio con soli Ungheri di
tributo. Hanno li Signori d'Ungheria Superiore protestato di non
potersi mantenere alla divotione di Sua Maestà, se resti in mano de'
Turchi Jeno, e Varadino. E peggio poi se s'impossessassero
della Transilvania, perché queste coprivano il paese loro aperto, e
senza riparo da sostenerlo.</p>
<p>Si fa conto, che quello hanno occupato Turchi da 3 anni in
qua con Jeno, e Varadino sii paese maggiore dell'Austria Superiore,
et inferiore. Varadino essendo porta della Transilvania, dell'Ungheria,
della Polonia, e della Slesia, egli è situato alla bocca della Transilvania, e fu datto al Boscai da Ridolfo secondo nella pace del 1606,
et in essa è sepolto il corpo di San Vladislao Re d'Ungheria.</p>
<p>Si perdé miseramente quella gran Piazza per l'irresolutione
della Corte, e per timore di romper co' Turchi; ne sarà si facile a
ricuperarsi, che con gran sangue, e gran tempo.</p>
<p>Hora doppo la perdita di questo gran posto appresa come meritava, cavandossi ben spesso dalle sciagure quella cognitione, che
sepolta nelle felicità giace tallhora ignota, et inutile, si cominciò a
riffletter alle pericolose consequenze, e li clamori di tutto il Mondo,
non che degli Ungheri, e del Ministro di Vostra Serenità commossero la
Corte, onde avvanzati li primi passi delle espeditioni a' Prencipi, si
guadagnorno li secondi più importanti di non lasciar perder la Transilvania, perché questa è veramente l'Argine di tutta Christianità, e
come senza essa non han potuto proffittar Turchi nella Germania, nella
Polonia, e nell'Italia, e non han ardito mai inoltrarsi in queste Provincie, per non haver le spalle sicure, così quando havessero in poter
loro quella bellicosa Provincia, non solo si renderebbero certi dalle
 molestie, che gli hanno in tutti li secoli passati inferito li
Transilvani, ma caverebbero di quel vasto paese più di valorosi combattenti,
co' quali senza attender di Asia gente imbelle, che ritarda, et impedisse l'imprese loro, potrebbero innondar da ogni parte senza ritegno,
o riparro.</p>
<p>Non mi scorderò mai ciò, che mi disse un grande Ministro doi
anni fa, mentre sospettandossi, che Turchi volessero passar nel Friuli,
et io d'ordine della Serenità Vostra procuravo, che da Sua Maestà gliene
fosse impedito il passo, come ne conseguii la promessa.</p>
<p>All'efficaci instanze però, ch'io gli porgevo mi rispose, che non
temessi, che Turchi andassero mai nel Friuli, né meno potenti nella
Dalmatia, se prima non occupino la Transilvania; che Sua Maestà sa
certo da Constantinopoli, che quest'è la sola causa, perché Turchi
non habbino osato inoltrarsi potenti nelle dette Provincie, e che perciò
quando venne 4 anni fa il Gran Signore in Adrinopli con animo di
portar una gran piena sopra li Stati della Serenità Vostra, considerato l'impedimento della Transilvania si sii applicato a quella parte, che gl'impediva il progresso a' suoi vasti dissegni, per togliersi di inezo quell'ostacolo. Io però volsi coglier la congiuntura, e li soggiunsi, che ben
vedevo quanto beneficio portava alla Serenità Vostra non meno, ch'à Sua
Maestà la preservatione della Transilvania, e perciò se me ne riscaldano,
ben dovevo meritarne compatimento, essercitando il mio zelo verso il servitio di Sua Maestà, e della Serenità Vostra insieme. Ciò dissi, perch'era
principata in que' giorni la gelosia di miei certo risservati, e cauti negociati co' Signori Ungheri.</p>
<p>Qui stimo, che riuscir non habbi a quest'Eccellentissimo Senato discara
qualche particolar relatione della Transilvania, perch'essendo paese
per natura, e per costumi di que' popoli segregato dal commercio,
e dall'universal cognitione a segno che la Corte stessa di Vienna
non ha mai hauto né v'ha tuttavia corrispondenze, o Ministro, che gli
porti notitie sicure di quelli affari, giudico conferente alle presenti
congiunture rappresentar d'essa qualche particolarità all'Eccellenze Vostre</p>
<p>Non ha dubbio, che la postura della Transilvania, la gente
bellicosa, che l'habita, l'abbondanza di tutto, ch'essa possede, il
commodo di svernarvi grandi Esserciti, il dominio assoluto, che vi
conseguiterebbe della Valachia, e della Moldavia, può servir di
gran commodo a' più formidabili progressi in Christianità della Casa
Ottomana.
 </p> <p>La Transilvania prima è stata annoverata tra li Regni dell'Ungheria, et era governata con un Vaiuoda, come pure erano la
Moldavia, e Valachia, ch'hor con proprie leggi si reggono.</p>
<p>Trahe ella il nome dalle selve, oltre quali è situata. È regione
molto ferrace, e fu annoverata da' Romani tra l'inclite Provincie, e
conseguì particolarmente gran nome ne' tempi di Nerva Traiano, che
la soggiogò la seconda volta, essendossi ribellata la prima, et entrò
trionfante nella reggia Città di Zarmio, ch'hora è detta Albagiulia.
Tiene dal settentrione la Moldavia, ch'alla Polonia, alla Russia inferiore, et a' confini della Ciculia è contigua. Dall'Oriente la Valachia,
che con altro nome si chiama Transalpina. Dal mezo giorno la Bulgaria, e dal Ponente l'Ungheria, e la Moravia. Si divide in tre Nationi,
Siculi, Sassoni, et Ungheri, oltre alcuni Valachi gente libera sparsi
nelle parti più deserte di essa. Ogn'una delle medesime ha le sue
giurisdittioni, e privileggi separate, con le quali si regge, ma nell'occorrenze universali, e nell'elettione del Prencipe fanno le Diete,
con le quali stabiliscono gli affari più importanti, e quelli particolarmente concernenti la commune diffesa. Le Città primarie sono, Cibinio Mettropoli assai grande, e forte, circondata da doppie Mura, così
detta dal fiume Cibino, in riva del quale è stabilita. Il suo territorio
è fertile, et abbonda di miniere d'oro, e d'argento. Vi è Brassovia in
cui si conserva una famosa Bibliotecca, Bistricia, Claudiopoli, Albagiulia, et altre tre, o quattro Città non tanto considerabili.</p>
<p>Le Fortezze principali sono Deva, Illii, Chevar, e Zechelit. Il paese di sua natura è ferrace di minere d'oro, d'argento, di
grani, vini, animali, e d'ogn'altra sorte di commodi, e fu chiamata
anticamente il thesoro degli Ungheri. La gente per sua natura è fiera,
et amica della libertà, sotto pretesto della quale niente manco hanno
fatto conoscer li loro tumultuarii costumi ne' secoli andati, e perciò
li chiamava Tacito mai fideli, che ne presenti con le invasioni nell'Ungheria, e nella Polonia, e con unioni hora de' Turchi contro la
Casa d'Austria, et hora di questa contro di quelli.
 </p> <p>La Religione in essa anticamente fu il Paganesmo, l'Idolatria, e
li supersticiosi sacrificii. Poi la santa Religione Cattolica , ch'ancora
si conserva appresso i Siculi, restando gli altri infetti dell'heresia, e
dottrina di Lutero, Calvino, et Ario totalmente estinta appresso questi
la Cattolica.</p>
<p>Amano que' Popoli gli Ungheri, come loro antichi Signori,
s'apparentano volontieri con loro. Vestono il lor habito, e sono di
genio a quelli in tutto conformi.</p>
<p>Il lor Prencipe è elettivo, et ha regalli, e prerogative considerabili.</p>
<p>Era (com'ho detto) anticamente Transilvania incorporata nell'Ungheria, ma doppo la morte del Re Lodovico, trovandosi Giovani
Zopoliano Vaiuoda in quella Provincia, si fece salutar Re d'Ungheria
l'anno 1526 da buona parte de' Primati del Regno; ma l'anno sussequente da tutti li Baroni, e Signori restò incoronato Re Ferdinando
Infante di Spagna, Arciduca d'Austria. Da che poi ne nacquero le
guerre dell'Imperatore con Solimano, e restò Prencipe di Transilvania il predetto Giovanni con la pace, che ne seguì. Morì questo del
1540, e successe Giovanni Sigismondo figliuolo con la stessa ambitione del
Regno d'Ungheria, ma finalmente doppo haver travagliata la Casa
d'Austria, fece la pace di Spira, con cui restò Prencipe della Transilvania, che sta tra l'Alpi per ragion hereditaria, e fuori d'esse alcune
parti Ungariche, che pur tutt'hora possede. Del 1571 morì questo
senza posterità, et terminò la stirpe Zapoliana.</p>
<p>Pretese l'Imperatore come Re d'Ungheria nominar il Prencipe,
ma li Popoli volsero la libera elettione, e fecero Steffano Battorio, il
quale prese la confirmatione da Cesare, e dal Turco, e fu il primo, che
riconobbe la Casa Ottomana. Questo fu fatto Re di Polonia, e vi successe il fratello christiano, et ad esso il figliuolo Sigismondo, e poi
altro fratello Andrea Cardinale trucidato da' popoli.</p>
<p>Entrorono doppo a quel dominio li Boscai, che v'introdussero la
libertà di conscienza, et invasero l'Ungheria, pretentendo quella Corona, e travagliando la Casa d'Austria, con la quale rapacificato con
haver hereditario quel Principato ne' Maschi, e doppo essi, che devolver si dovesse all'Imperatore. Morì egli attossicato dal suo Cancelliero,
ma li primati di que' stati volsero far elettione di novo Prencipe con
piena libertà loro, e fecero Sigismondo Ragozzi in età decrepita, e che
poco godé quel dominio. Successe per elettione a questo Gabriel Bethlem, ch'anco prima del Boscai era da' Turchi proposto. Questo fu
 acclamato da molti Ungheri, che lo volevano per Re loro, come protettore della libertà, e della conscienza. Egli diede fomento alle disubedienze di Boemia. Portò l'Armi contro Ferdinando II sino nell'Austria
doppo essersi impadronito quasi di tutta l'Ungheria, e riddusse nell'angustie maggiori quel ottimo Imperatore, con il quale poi rinovata
la tregua del 1629 morì, e li successe Giorgio Ragozzi, il quale fomentato da' Svedesi occupò la maggior parte dell'Ungheria, e scorse
sino a Possonia, ma se ne ritirò poi con la pace fatta con Ferdinando III tanto pregiudiciale alla Religione Cattolica nell'Ungheria,
Giorgio II Ragozzi suo figlio, e tanto nominato in questi ultimi tempi
gli è succeduto, e come questo era accerrimo inimico de' Turchi,
così per altro fu abborrito dalla Corte Cesarea per le procedure del
Padre non solo, ma per le sue peculiari attioni ancora. La sua
ambitione per la Corona di Polonia, in cui entrò sì fieramente con
l'Armi; le continove insidie, che tendeva a quella d'Ungheria con
strettissime intelligenze co' principali Signori del Regno, li quali
coprir non sapevano il genio, e passione loro verso di lui; la vastità
de' suoi dissegni erano così odiati, e temuti, che non meno de' Turchi
s'apprendeva il suo ingrandimento. Perciò inutile ogni industria, et
applicatione mia è sempre riuscita, per vederlo dall'Imperatore assistito. Egli era però altrettanto imprudente, quanto generoso, perché
né coprir seppe con il negotio la sua aversione alla Casa d'Austria,
né ben reggersi nel maneggio dell'Armi co' Turchi, applicando al sostenere le piazze, e consummar con il tempo l'impeto lor formidabile,
ma espostosi con insofferibile temerario svantaggio di forze alle battaglie, perdé li Stati, e la vita miseramente doi anni fa, tirratasi
dietro la caduta di Varadino di consequenze sì grandi. Io, e con il
mezo de' Signori Ungheri, e degli Ambasciatori del medesimo, co' quali
ho tenuto sempre una stretta intelligenza, e con più mani di mie lettere lo eshortai a diffendersi nelle piazze, e temporeggiare, perché
tal'era il di lui servitio, e quello della Serenità Vostra ancora, ma la
feroccia del suo animo non admetteva consiglio. Vero però è, che
come la sua morte fu creduta dall'universale di gran pregiuditio al
sostegno della Publica Causa di Christianità, così io la previdi, e lo
scrissi a Vostra Serenità per conferrente a condurre la Corte Cesarea a
 passi d'impegno contro l' Armi Ottomane, perché per non aggrandire
il Ragozzi s'havrebbe sofferto di veder più tosto a cadere nelle mani
de' Turchi la Transilvania, e questo grand'ostacolo non solo non
lasciava veder il pregiuditio della perdita di quella Provincia, ma non
admetteva ragione per insinuar considerationi, o rifflesso a negotio sì
rillevante. Così l'effetto ha comprobata questa verità, perché doppo
la di lui morte s'è sempre riscaldato, et interressato l'Imperatore nel
sostenimento di quelli affari a' segni notorii.</p>
<p>Lasciò il Ragozzi un figliuolo, ch'hoggidì vive con entrate
nell'Ungheria di sopra cinquecentomila fiorini ne' più floridi siti d'essa,
oltre quello tiene nella Transilvania, che se ricuperasse tutto, rileverebbe
quasi per altrettanto. La Madre s'è fatta Cattolica, et il figliuolo
proffessa la stessa Religione, ma l'età di 14 anni non dà sussistenza a
questa santa rissolutione. Voleva la Corte tirarlo a Vienna per educarlo, e
nodrirlo co' costumi Alemani, inclinandossi a darli alcun Principato in
Imperio, e divertirlo dall'Ungheria. La Madre ha mostrato inclinatione
a sodisfare la Corte, ma non s'è sin hora riddotta ad effettuarlo.
Molto potrei dire in questi affari del Ragozzi, ma havendo supplito
ne' miei dispazzi, non raddoppierò alla Serenità Vostra il tedio in questa
Relatione.</p>
<p>Dirò qualche cosa di Giovanni Chemeni, o Chemeni Janos, come
lor chiamano, presente Prencipe di Transilvania lasciando da parte
Radei, et il Barchiai, che furno Prenicipi più per forza de' Turchi,
che per elettione de' Stati, e più per accidente, che per auttorità
essercitata nel dominio di quel Paese.</p>
<p>Come si sii Chemeni stabilito nel Principato già lo avisai alla
Serenità Vostra, e la Corte in Vienna lo intitolò da principio ribelle, e
contumace della grandezza Imperiale, perch'essendo Unghero, suddito
di Sua Maestà havesse ardito con gente armata pur Unghera, e suddita
entrar nella Transilvania, e farsi elegger Prencipe senza consenso,
e partecipatione dell'Imperatore; ma stabilitosi egli in quel dominio
e conosciuto huomo non men valoroso, che prudente, temendossi, che
il disprezzo, et il rigore lo potesse far gettar nelle braccia de' Turchi,
 et unito ad essi tirarselo nell'Ungheria inimico potente, dattosi dagli
Ungheri fomento a questo concetto, secondato da me quanto potei, si
fece cangiar massima alla Corte, e resala più propensa a sostenerlo,
finalmente s'indusse a dichiarirsi d'assisterlo co' pressidii delle piazze
non solo, ma con mille fanti in Campagna, e poi con la marchia di
tutto l'Essercito, s'è la Corte interressata nel sostenimento di lui, e
della Transilvania in modo, che Turchi per questa Campagna almeno
poc'altro, che devastar, e far schiavi acquisteranno in quella Provincia.</p>
<p>Tutto ciò però s'opera dall'Imperatore per sostenimento della
Transilvania, perché quanto a Chemeni non ha dubbio, che se la sua
depositione sola potesse aggiustar quelli affari, non vi acconsenti, e
cooperi l'Imperatore; ma come Turchi prendono questo pretesto per
coprire l'avidità loro d'impadronirsi della Transilvania, e forse per
potersi anco ritirar con decoro, quando non li sortisse facile questo
lor fine, così la Corte di Vienna non fa capitale di questo loro progetto, conoscendolo delusorio, e lo stesso, che pratticorno già contro
il morto Ragozzi.</p>
<p>Preme hora l'Imperattore nell'assicurarsi delle vere intentioni
della Serenità Vostra per rissolver (come dicono chiaramente que' Ministri)
o di far generosamente la guerra, o d'applicar disperatamente alla
pace, procurando ad ogni costo di conseguirla, quando havessero a
rimaner soli nel ballo.</p>
<p>Teme la Corte di Vienna, che Vostra Serenità la prevenga nell'aggiustarsi con Turchi, et accresce questo dubbio la perplessità di non
procurare, non che dell'acconsentire alla Lega particolare con il
Pontefice, e Sua Maestà, stimando que' Ministri impossibile, che non si
mostrasse dalla Serenità Vostra calore in essa lega se non havesse quasi
sicurezza della pace co' Turchi. Questo sospetto può partorir consequenze ben grandi, perché vede quel Governo, che quando la Serenità
Vostra facesse la pace con Turchi, caderebbe sopra quella parte la
piena, e non solo la Transilvania, ma l'Ungheria, e tutti li Stati
hereditarii resterebbero in evidente contingenza di perdersi, onde
per oviar a questo caso tanto temuto, potrebbe cader quel Governo
a ceder fors'anco alla Transilvania, per coprir il restante, lasciando
scarricar sopra la Serenità Vostra questo nembo funesto.</p>
<p>Io ho hauto a condurmi in questo delicatissimo punto per
angustissimi passi, perché come dall'un canto dovevo toglier
 ogn'ombra, che raffredar potesse l'innoltrarsi da quella parte agl'
impegni o partorir alcuna diffidenza nociva, così conservar ho voluto sempre
in piena libertà la Serenità Vostra di prender que' partiti, che possano
riuscirli più conferrenti. Mi sono però valso delle grandissime asseveranze della sua costanza nella continovatione della guerra, e della
ragione, che lo persuade. Ho detto, ch'alcuno non può fondatamente
creder, che Vostra Serenità, la qual ha sostenuto per tant'anni sola questa
gran guerra con il fondamento, e speranza della pace di Christianità,
e dell'unione della medesima contro il Commune inimico, hor che la
Bontà del Signor Dio glien'ha donata la gratia, vogli perder il beneficio, e vantaggio, che le ne può provenire. L'essersi rimesso il
negotio a Roma m'è stato il più forte riparro agli assalti, co' quali
sono stato assediato negli ultimi giorni particolarmente della Carrica,
essendomi sottrato dalle premure, che mi si facevano di qualche
celere dichiaratione rappresentando, non dover, né poter la Serenità Vostra
divertir questo negociato dalla Corte di Roma, ove lo haveva Sua
Maestà positivamente indricciato.</p>
<p>Certo è Serenissimo Prencipe, Eccellentissimi Signori, che l'unione con la
Serenità Vostra è lo spirito più efficace, che dar possa corraggio alle
generose rissolutioni della Corte Cesarea, e senza questa v'è grandemente a temere, che smarito l'animo, e raffredato il genio, che non
inclina al travaglio, se legato non si rittenga, sciolto difficilmente non
v'entri, o anco impegnato si cavi, o lungamente non vi si fermi
l'Imperatore, ma più tosto abbandonar si possa alle più pericolose
rissolutioni, pretendendossi poi coprir, e cohonestar il proprio biasmo
con l'altrui tepidezze. Si spera, che Turchi, li quali si reggono con
grand'accortezza, veduto l'Imperatore potente, rissoluto, et assistito,
habbino più tosto con Sua Maestà, con cui più possono perdere, che
proffittare, che con Vostra Serenità non più da loro temuta, ad aggiustarsi;
onde nutrendossi in quel Governo le speranze d'accommodarsi con
Turchi, e crescendo la diffidenza delle assistenze de' Prencipi, e
dell'unione in particolare della Serenità Vostra, ragionevole sarà (massime
nella corrente perplessità) ogni dubbio dell'essito di questo grande
negotio.</p>
<p>La sostanza di sì rillevante maneggio tutta di presente si può
ridurre a questi doi punti:</p>
<p>Se Turchi, vedendossi fatto difficile l'acquisto della Transilvania,
habbino ad abbandonar quell'impresa, con la sodisfattione alla
 riputation loro della depositione di Chemeni, e con il ritenersi Jeno,
e Varadino, agiustandossi con l'Imperatore, che a queste conditioni
a mio creder non vi dissentirebbe, massime se anco fosse acconsentito da' Turchi, e da' Transilvani, che Sua Maestà potesse tener pressidio
in Zechelit, fortezza, che coprirebbe li doi Comitati, e l'Ungheria
Superiore, servirebbe di Porta alla diffesa della Transilvania, e
farebbe frontiera a Varadino stesso. Che questa ritirata de' Turchi
dall'acquisto della Transilvania possi succeder non è però così facile,
perché troppo preme loro l'acquistar quella gran Porta, per progredir
nell'oppressione del Christianesimo. Ella è una delle tre, che sono
lasciate nelle traditioni più insigni della Casa Ottomana per la sua
applicatione ad impatronirsene, cioè Arsach nel Mar Nero, Candia
nel Mediteraneo, e la Transilvania. Dell'uno già si resero padroni, e
dall'hora in qua fatti immuni dalle continue infestationi de' Cosachi,
e quest'altre doi pereclitanti, pendono hoggidì dalla mano di Dio a
solievo, o depressione del Christianesimo tutto. Multiplici però sariano
le ragioni già sparse, et accennate all'Eccellenze Vostre oltre il natural
fasto, e superbia de' Turchi, per far creder, che Turchi medesimi
declinar non dovessero dall'acquisto di quel posto importante. Ma
dall'altro canto quanto più vigorose sieno le rissolutioni dell'Imperatore, le ressistenze a' tentativi de' Turchi, et il timore in loro della di
lui assistita potenza, tanto più dubitar si conviene, che quella fiera
Natione, la quale si doma più con la forza, che con le blanditie possa
rendersi alla neccessità, e con le apparenti sodisfattioni accommodarsi
alle congiunture svantaggiose, che corrono per attender con la
natural sua arte, che insorga in Imperio alcun torbido, in cui coglier
possa il proprio vantaggio. Già ogni inverno han Turchi espedito
Chiaussi a Vienna, e nel venturo forse seguirà lo stesso, vedendosi, che nel medesimo tempo, ch'essi maneggiano l'Armi, tengono al negotio aperta la porta, e studiano scansar con l'Imperatore la guerra.</p>
<p>Il secondo ponto, che merita il rifflesso di quest'Eccellentissimo Senato è:
se Turchi insistendo nell'acquisto della Transilvania, l'Imperator
sii per constantemente impedirglielo, e romper generosamente la
guerra contro la Casa Ottomana.</p>
<p>Chi considera l'interresse di Christianità, non havrebbe a creder
problematica questa propositione, perché perdendosi quella Provincia,
che seco tirrerebbe in consequenza la Valachia, e la Moldavia, argine,
 che dal Mar nero in qua riparra l'innondatione de' Barbari, né più vi
sarebbe rittegno per la lor formidabile potenza; non ha dubbio, ch'al
ben commune riuscirebbe certamente lacrimabile questa giatura, per
riparar la quale il sangue, e l'oro Christiano sarebbe sicuramente
ben impiegato; ma perché li Prencipi di Christianità in questo secolo
pensano più all'ambitione, e proffitti particolari, che all'universale
immunità, e considerandossi da Primi Ministri delle Monarchie gli
interressi del Mondo Christiano con le misure private della lor vita,
e de' loro proffitti, non si pensa, ch'a riparar le rovine presenti, e
godere benché mal sicura la tranquillità, e li proprii provecchi.</p>
<p>Grandi sarian le ragioni per far creder, che l'Imperatore non
habbi mai ad acconsentire, che la Transilvania capiti nelle mani de'
Turchi. E tra le altre quelle: che gli Ungheri stessi non siano per
acconsentirlo; che inevitabile sarebbe la perdita della medesima
Ungheria; che l'Austria, la Moravia, e la Slesia con tutti li Stati
hereditarii della Casa d'Austria esposti rimarebbero all'incursioni, et
oppressioni de' Turchi. L'impegno già di pressidiare le Piazze, et
opporsi con l'Armi a' Turchi, et a' loro attentati con tant'altre, che
lasciar non dovrebbero dubbio a rissolutione tanto pregiudiciale.</p>
<p>Ma chi considera il genio del presente Imperatore, quello del
Signor Arciduca Leopoldo; l'inclinatione, e interresse del primo
Ministro non portati al travaglio; la debolezza delle forze; la disunione, e fiachezza del governo; la diffidenza della Francia, e de'
Prencipi d'Imperio; la poca speranza de' soccorsi di Spagna per la
diversione del Portugallo; la tepidezza delle assistenze di Roma;
e quando vi si aggiunga il micidiale sospetto, che la Serenità Vostra sii
per sottrarsi dall'unione con l'Imperatore, o per cavarsi dal ballo;
si può grandemente temere, che o per non lasciarsi prevenire da Vostra
Serenità nella pace co' Turchi, ch'è lo scoglio più pericoloso, in cui
può maggiormente, che in ogn'altro incontro pericolare il presente
grave negotio, o per altri fatali riguardi si può dico anco ragionevolmente dubitare, che rissolvi l'Imperatore ceder alla violenza
de' Turchi.</p>
<p>Da grand'apparenza a questo dubbio l'osservatione, che io ho
fatto alla Corte, e che rappresentar devo all'Eccellenze Vostre per lume
loro. Tutte le rissolutioni, che si son prese, hanno sempre hauto per
oggetto primario la pace, benché havessero apparenza di preludi alla
guerra. Tale fu la marchia del Susa in Ungheria; tale l'espeditione
 de' Ministri a' Prencipi; tale il pressidio delle Piazze in
Transilvania, e tale la mossa, e qual si sii attentato di Montecucoli, perché
doppo fattisi tutti gli esperimenti con più espedittioni di Corrieri, e commissioni a Constantinopoli per tentar di divertir Turchi da quella
intrapresa, con le blandicie riuscite invalide a ripararsi dall'insolenza
delli loro progressi, con massime totalmente contrarie, s'è sperato,
e si spera tuttavia nel mostrar corraggio, e rissolutione conseguir con
la forza, e con il darli apprensione quella quiete, che non s'è potuto
superare con il negotio. È vero, che né sicura, né durabile sarebbe
per l'Imperatore essa pace, ma quel dimani, che migliora la conditione d'un hoggidì disperato, e che per non perdersi di presente consente ad esporsi alle più pericolose contingenze future, abbandonando
a Dio la propria salvezza, potrebbe forse condurre il governo di
Cesare a quelle pregiudiciali rissolutioni, che m'han tenuto sempre
il cuor palpitante in tutto il corso del mio debol servitio.</p>
<p>A punto di tanto peso, mentre si vede in billanza una risolutione,
che può precipitar, o sollevar gl'interessi della Patria, mancherei alla
fede non che al zelo verso il servitio della medesima, se non supplicassi l'Eccellenze Vostre a riffletter quanto rillevar possa non solo l'essito
di questo grave negotio, ma li pregiudicii del temporeggiar in esso, e
lasciar in contingenza la perdita d'una congiuntura tanto sospiratta
da questo Eccellentissimo Senato, e con evidenti miracoli della gran misericordia di Dio donata alla sua generosa costanza nella diffesa della
fede, e della Religione.</p>
<p>Quali fossero le consequenze lacrimabili per Vostra Serenità, e per il
Christianesimo tutto, se con lasciar perdere la Transilvania in mano de'
Turchi s'aggiustasse con essi l'Imperatore, la Publica maturità
chiaramente il comprende, perché la piena delle forze Ottomane
trionfanti, e superbe s'havessero sicure le spalle della Transilvania,
e dell'Ungheria, che in un fresco aggiustamento non oserebbero
mover passo, per non turbar la conseguita tranquillità, se con la
giunta di forze considerabili di quelle gran Provincie, se con il
commodo di svernar vicini gli esserciti loro, intraprender volessero
nella Dalmatia, e nel Friuli, come ogni ragione lo persuade, chi
resister potrebbe a quella formidabile potenza? Io mi sono valso d'un
concetto per cohonestar le mie premure alla Corte per la preservatione della Transilvania, et ho detto, che Vostra Serenità ha tanta passione
nella conservatione di quella Provincia, quanto del Regno di Candia,
 perché questo finalmente è molto lontano, e con un gran fosso di
Mare, in cui vittoriose son sempre sortite l'Armi di Vostra Serenità contro
Turchi, ma la Transilvania più vicina, rendendo formidabili l'Armi
loro terrestri, raggionevolmente veniva con gran zelo appresa, e
stimata della Serenità Vostra la sua conservatione, e non ha dubbio, che
pur troppo fondato è questo concetto, e se ben me ne sono servito
all'hora solamente per cohonestar le mie premure alla Corte, può
valer al presente per consideratione ben grave a questo Eccellentissimo
Senato per l'immunità, e salvezza de' proprii interessi; perché è
verità indubitata, che non solo la diversione, e la compagnia dell'Armi
Imperiali sono desiderabili in questa guerra alla Serenità Vostra, ma il
sostenimento della Transilvania li deve esser a cuore, come del più
forte antemurale alla presservatione de' suoi stati, e della sua sussistenza.</p>
<p>In questi gravi imminenti pericoli non ha forse la Serenità Vostra il
maggior inimico del tempo, perché se raffredi un sforzato calore della
Corte di Vienna, o dall'arte de' Turchi, che non vi mancano d'applicatione, o dalle tepidezze de' Prencipi Christiani, che ralentino all'Imperatore li promessi soccorsi, corre gran pericolo, che accresciute
dall'altrui perplessità quelle dell'Imperatore, la Publica Causa trovi
estinte nel nascer loro le presenti speranze, e vedassi terminata nel
suo principio una guerra tanto salutare, e tanto sospirata dal Mondo
Christiano.</p>
<p>Voglio confidar però, che tanti miracoli fatti dal Signor Dio a
pro della Publica Causa possano esser continovati nel contorcer li
genii aversi della Corte di Vienna, e che l'Armi vicine attaccato il
fuoco non habbi ad estinguersi così facilmente Montecucoli unito
a Chemeni. La Fortezza fatta da Sdrino di là dalla Mora in
paese de' Turchi in faccia di Canissa, la disperatione degli Ungheri,
ma più la mano di Dio, ch'ha sin hora forzosamente condotto alle
dispositioni della sua providenza le volontà, e le operationi alla
guerra, pono far sperar il fine migliore alle presenti direttioni del
Christanesimo.</p>
<p>A me non è lecito inoltrar d'avvantaggio, anzi supplico di perdono ad un trascorso di zelo, parto essendo della Publica prudenza
 il maturar, e diriger la più importante congiuntura, che forse da
secoli si sii a quest'Eccellentissimo Senato rappresentata.</p>
<p>L'Armata, che di presente tiene l'Imperator nell'Ungheria, se
non è la più numerosa, è certo la più forte, e potente, ch'habbino
hauto gl'Imperatori da qualche tempo, perché se ben non eccede
trentamila Alemani in circa, è però gente tutta veterana, raffinata da
tante rifforme, ogn'uno havendo fatte molte Campagne, e multiplici
fationi. Oltre questo gran corpo havrà l'Imperatore seimila e più huomini
nelle piazze dell'Ungheria, altrettanti saranno quelli trasmessi dalli
Elettori, e gli Ungheri con poca fattica potrano unirsi in numero di
quindicimila in circa.</p>
<p>Una grave oppositione tengono in questo secolo le Armate
Alemane, ch'è il seguito di numero considerabile di Donne, di Cavalli,
Carri, e Carrette, che porta seco la necessità di molti viveri, e foraggi.
Il che tutto ritarda il suo motto nelle marchie, rende necessaria provisione ben grande, e causa carestia, e difficoltà a tutte l'imprese.
Vi si aggiunge la vorracità della Natione Alemana, che dove non
trova abbondanza di vito, cade nell'abiettione, e ben spesso nella disperatione ancora.</p>
<p>Nell'Ungheria vi sono periti molti Esserciti dell'Imperatore, non
solo per l'aria nociva, per l'abbondanza de' frutti, et per l'acque poco
salubri, ma perché conviensi in quel Regno mantener la militia, non
come in Imperio sopra il paese, ma con il denaro, che sempre non
corre, e se ben sopra li Stati hereditarii di Sua Maestà s'è posta un
impositione di riscuotter li quartieri, come vi fossero le militie, per
somministrare il denaro alle medesime nell'Ungheria per loro sostenimento, ad ogni modo né questo si essige, né riscosso da' Ministri della
Camera viene puntualmente trasmesso. Languisse però la gente nella
necessità, e già le malatie, e le morti distruggevano quel Corpo
d'Armata. Perciò resta tanto abborrito il servitio dell'Ungheria dalli
Alemani, che battendossi la Cassa in Vienna per Recrutte, o per nove
Leve dell'Imperatore, e per Vostra Serenità, solo tenendo una Casa aperta
li suoi Collonelli ne' borghi di Vienna, più ammassano questi di
quelli, e meno abborriscono il servitio di Candia, che quello dell'Ungheria.</p>
<p>De' Capi da guerra non abbonda l'Imperatore, perché dal
Marescial Montecucoli in poi, non ha soggetto, che vaglia a gran
direttione. Il Prencipe Gonzaga vecchio soldato di Sua Maestà ama il
 riposso, e le molte indispositioni, che l'assaliscono, glielo rendono
necessario.</p>
<p>Il Marescial Echenfurt reso dalla podagra tottalmente immobile, oltre la persecutione de' Spagnoli è quasi del tutto escluso dal
commando.</p>
<p>Il Susa, Francese, et odiato dalla Natione sostenuto più dall'auttorità dell'Arciduca Leopoldo, e dalla scarsezza de' Capi, che per se
stesso sussiste nel commando di quella parte d'Armata, che ne contorni di Giavarino, e Camor s'è lasciata da Montecucoli per custodia
del cuore dell'Ungheria, e per antemurale dell'Austria. Nel resto il
Marchese di Baden, più per la Casa, che per l'esperienza commanda
l'Infanteria. Il Conte di Staremberg, il Spor, et altri Sargenti
Generali di battaglia sono tutti soggetti di aspettatione più, che di
perfetta peritia per un suppremo commando.</p>
<p>Anco questa scarsezza di Capi serve per divertimento ad intraprender un grande travaglio, tanti consummandossi in esso, e tanti
essendone necessarii per la direttione d'una gran guerra.</p>
<p>Restami di rappresentar anco alla Serenità Vostra di haver servito
nell'Ambasciata di Vienna doi grandi Ministri de' Prencipi, ch'è
Monsignor Caraffa Nuntio Apostolico, et il Signor Marchese Fuente
Ambasciatore di Spagna, ambi così notti a quest'Eccellentissimo Senato per
la lunga loro dimora appresso Vostra Serenità, che non dovrei estendermi nella relatione delle loro intentioni verso la Serenità Vostra. Posso
dir con verità di non haver incontrato mai alcun disgusto con loro.
Anzi esser passata tra Noi una confidenza sì grande, ch'è riuscita
Così gelosa alla Corte, ch'all'arrivo di Mancera se gli sono fatti
capitar sentimenti tottalmente contrarii, per stacarlo dall'unione de'
Ministri, e tenerlo affatto a' sentimenti della Corte legato.</p>
<p>Il cambio fatto dal Re Cattolico di Mancera, che doveva andar in
Francia, e tramandato a Vienna, et l'espeditione della Fuente da Vienna
in Francia si tiene, che sii provenuta dal Prencipe di Portia, il quale
disgustato della stretta confidenza, che passava la Fuente con il
Prencipe d'Auspergh nelle continove ridduttioni, ch'unitamente con
 Monsignor Nuntio, et il Marchese Mattei frequentavano, et dalle quali
io mi sono, sotto diversi pretesti d'indispositioni, et altro, destramente sottrato, per non incorrer nel disgusto del primo Ministro,
habbi egli procurato, mandando il Mattei a Roma, e la Fuente in
Francia, disciorre queste unioni gelose, e moleste, se non altro alle
sue occupationi, et a' discorsi della Corte. Ciò però non ostante ha ricevuto la Fuente li regalli ben grandi dall'Imperatore, ch'han inteso
l'Eccellenze Vostre.</p>
<p>Verso Vostra Serenità ho io isperimentato un affetto cordiale di quel
degno Ministro, e spero, che in Francia, et ovunque vada riuscir
debba di frutto, e vantaggio agli interressi della Serenità Vostra.</p>
<p>Dall'amore, e confidenza nutrita con questi Ministri ho io conseguito molti vantaggi nel servitio della Serenità Vostra, ma quello però,
che può darsi da un Ministro Spagnolo, che ha gl'interessi del
Padrone tanto congiunti con l'Imperatore, e da un Nuntio Vassallo
della Spagna, e con la sua Casa tanto alla Cesarea obligata. Così
dir lo convengo, perché la verità me ne sforza, trovarsi il Ministro
dell'Eccellenze Vostre in Vienna solo sostegno, e Consiglier di se stesso
ne' più ardui cimenti, e nelle più difficili emergenze della Patria.
Non ha la Serenità Vostra in quella Corte alcun dipendente, confidente,
benefficato, al quale possa il Ministro dell'Eccellenze Vostre appoggiar
con franchezza affare veruno. E dove l'auttorità, o l'interresse in
que' Ministri non sproni, non si avanza giamai passo a' proprii vantaggi addattato.</p>
<p>La congiuntura poi, nella quale ha piacciuto al Signor Dio, ch'io
servi la Serenità Vostra nella Corte di Vienna è statta certo la più
difficile, et infelice, che possa incontrar alcun Ministro della Serenità
Vostrà, perché abborrendossi da quel Governo la guerra co' Turchi più della
morte, e da ogn'uno chiaro vedendosi l'interesse della Serenità Vostra di
ridurre l'Imperatore, dov'egli più scansava condursi, ben può la
Publica maturità comprender con qual occhio potessero vedere il
Ministro della Serenità Vostra a quella Corte, ove tutte le cautelle, e risserve non erano sufficienti a toglier l'ombre, et a divertir l'aversione
anco alle più modeste negociationi; qual desterità, e tolleranza fosse
necessaria; quali fossero in somma le angustie, ch'una infelice congiuntura m'ha tenuto tra spinosissimi incontri per il corso tutto del
mio debol servitio. Ogni mio ufficio si teneva per insidioso, ogni
discorso sospetto, ogni ragione artificiosa, ogni richiesta ingrata;
 tutto mi si ascondeva per non insuspettirmi, e per dubbio, ch'io ne
profitassi a lor danno; tutto s'osservava in me con ombra; tutto di
me s'indagava con timore. Le confidenze però con Ministri, e con
altri mi si rendevan difficili, perché divenivano alla Corte suspette.
Le negociationi con gli Ungheri ardue, perché essi sono senza
prudenza, e senza fede; l'ommetterle dannose; il pratticarle contingente. E se ben finalmente mi sono riuscite fruttuose, ad ogni
modo non mancò la Corte, quando vennero gli Ungheri l'anno
passato a Vienna di mostrar senso della loro confidenza con me,
onde alcuno d'essi non osò di venir alla mia Casa di giorno, se ben
sapessimo tra noi di buon concerto coprire questi riguardi con
l'ombre della notte, havendo con loro negociato sempre con quel
grande proffitto, che rappresenta ne' miei dispazzi alla Serenità Vostra.
Per li stessi riguardi non m'hanno mai visitato li ultimi Ambasciatori di Transilvania, che per terza mano meco s'intendevano, e
sino a farsi strette inquisitioni de' confidenti, da' quali io potessi cavar
le notitie più rillevanti e passato con forme inusitate il governo. Insomma ho navigato sempre ne' torbidi incontri di quella Corte con
venti contrarii, e tra scogli sì angusti, che quasi mover non mi potevo
senza naufraggio. Ad ogni modo quella omnipotente misericordia del
Signor Dio, che m'ha sempre accompagnato nel servitio della Patria,
mi ha anco sottrato da quegli incontri sinistri, che quasi inevitabili
mi circondavano. Anzi tra tanti contrarii, ch'impedivano il progresso alle mie speranze, non che al mio debol impiego, ho, ciò non
ostante, portato a questo Eccellentissimo Senato di tempo in tempo le notitie,
e scritture più rillevanti, e segrette, et ho non solo veduti adempiti li
votti ferventi del mio cuore per la Publica Causa, mentre con mirabil
sforzo della divina providenza s'è l'Imperatore involontariamente
condotto allo stato, in cui s'attrova co' Turchi. Ma tra tante aversità
ho conseguito quel più, che potevo desiderar in tutte l'occasioni, che
mi si sono rappresentate nel corso di quella Carrica per il maggior
servitio di Vostra Serenità.</p>
<p>L'essersi sostenuto in congiunture così svantaggiose doppo un
giurato Capitolo alla Dieta di Franchfort il posto dagli Ambasciatori
Elettorali con essempio sì forte, che lo conferma.</p>
<p>La rimessa dell'Ambasciata Cesarea di 12 anni vacante senza
Publico impegno, con l'aggiustamento delle insorte differenze non
svantaggioso.
 </p> <p>Il soccorso di duemila fanti con forma di estraordinaria predilettione
dell'Imperatore, la libertà delle Leve, et il conseguimento in fine di
quanto hò supplicato per Vostra Serenità alla Maestà Cesarea sono stati
tutti effetti d'una miracolosa assistenza del Signor Dio, il qual si compiace talhora anco tra le tenebre dell'humane imbecillità far risplender più chiari li lumi delle sue sante gratie, perché tutto provenendo
dalla sua providenza, tutto si riconosca dalla sua sola bontà.</p>
<p>All'oggetto però sempre in me fisso di coglier solamente il profitto Publico, non hò mai ricercato a Sua Maestà, alcuna immaginabile
gratia privata, con la mira di risserbar tutto per li vantaggi della
Patria. Da che come ho conseguito un compiacimento della Corte
non ordinario, così m'ha grandemente giovato a racorre anco nel
mezo delle spine delle più infelici congiunture li frutti più sospirati
del servitio di questo Eccellentissimo Senato.</p>
<p>Doi soleni Ambasciate estraordinarie di Vostra Serenità ho io goduto
l'honore di servire nel tempo, che mi son trattenuto a quella Corte.</p>
<p>La prima delli Eccellentissimi Signori Procuratori Sagredo, e Nani, le glorie
de' quali già stabilite nelle degne memorie delle loro ordinarie Ambasciate, accrebbero novi splendori alla Maestà della Patria, et al loro
nome con il lustro, e con la prudenza, con cui accompagnorno quella
tanto applaudita Ambasciata.</p>
<p>La seconda in Trieste delli Eccellentissimi Signori Procuratori Contarini, e
Cornaro, con la quale fecero spicar la grandezza di Vostra Serenità in una
comparsa così magnifica, che restò ammirata dalla Corte, non solo per
le prerogative insigni, e per la generosità dell'Eccellenze loro, ma convenne confessar, che la più cospicua fontione di tutto il viaggio dell'Imperatore fosse certamente riuscita quella grande Ambasciata.</p>
<p>Io ho procurato servire all'una, et all'altra con quell'ossequio,
et applicatione, che sono dovute a così grandi Rappresentanze, et a sì
riveriti Rappresentanti.</p>
<p>La venuta poi dell'Eccellentissimo Signor Cavallier Sagredo, che m'ha
honorato succedermi, ha grandemente consolato le mie afflittioni, vedendo haversi a rissarcire dalla sua grande virtù li pregiudicii delle mie debolezze alla Patria, e nelle gravi congiunture correnti restar servita la Serenità Vostra da' suoi ben adequati
insigni tallenti, mentre nelle più cospicue Corti di Christianità li
ha Sua Eccellenza fatti conoscer a gloria del suo merito, et a proffitto della
Serenità Vostra.
 </p> <p>Nel corso poi del mio debol servitio, oltre l'assistenze di
miei proprii figliuoli, e de' Signori miei Nipoti Zeni, che honoravan se
stessi nel servire meco la Patria, ho goduto il favore dell'Illustrissimo
Signor Lorenzo Tiepolo figliuolo dell'Eccellentissimo Signor Marin, ch'alle
parti della sua gran nascita accompagnando quelle delle prerogative di virtù,
e d'Angelici costumi, si rese applaudito alla Corte, e riuscirà a suo
tempo per ogni impiego di sommo proffitto alla Patria.</p>
<p>Pur l'Illustrissimo Signor Alvise Contarini degno Nipote dell'Eccellentissimo
Signor Simeone, m'ha con somma mia consolatione assistito, e come ha
potuto co' tratti d'una matura prudenza guadagnarsi il cuore di
tutti, così sarà in ogn'incontro una pianta feconda, per contribuire
alla Serenità Vostra abbondantissimi frutti delle virtù singolari, che l'accompagnano.</p>
<p>Altri Cavallieri di T. F.a m'han honorato per far supplire all'altre mie imperfettioni con quel lustro, che se in alcuna Corte riesce
conferrente, necessariissimo sarà sempre in quella di Vienna, ove
invidiato non solo, ma insidiato dagli Elettori, e da' Prencipi d'Imperio, resta il reggio posto del Ministro della Serenità Vostra.</p>
<p>Per Segretario m'ha assistito il Signor Giovanni Batista Tornielli
con tanta mia sodisfattione per la virtù, bontà, et applicatione con
quali s'è indefessamente impiegato nel servitio della Serenità Vostra, che
attestar ben devo, rendersi egli degno del benigno aggradimento di
Vostra Serenità, e dell'Eccellenze Vostre.</p>
<p>Di me stesso Serenissimo Prencipe, Eccellentissimi Signori non posso, che
supplicar humilmente il loro compatimento, e la Publica clemenza a
condonnar l'inhabilità mie, troppo sproportionate alle gravi congiunture, nelle quali ho dovuto servire la Patria nella Corte Cesarea.
E se lo sforzo d'applicatione indefessa, un abbandono tottale de' miei
privati interessi, una profusione delle proprie non mai risparmiate
sostanze di mia povera Casa nel loro servitio siano sacrificii bastanti
per farmi conseguire il benigno aggradimento dell'Eccellenze Vostre, confido ottenerlo, nella certezza, d'haver a queste parti pienamente
adempito, non solo in questa Ambasciata, ripiena d'incontri difficili,
di viaggi dispendiosi, e di pesi insofferibili alle mie pur troppo lacere
battute fortune; ma nell'Ambasciata estraordinaria di Mantova, nel
Reggimento di Padova, et in ogn'altro incontro ho sempre procurato
contribuire al vantaggio della Patria le sostanze, e lo spirito.
 </p> <p>Nel procinto della mia partenza volse (come ho accenato) Sua
Maestà regallarmi dell'Argenterie, che sono a' piedi della Serenità Vostra
per dimostratione d'un aggradito, benché debol servitio, ma tutto
alla Patria, e tutto da essa solamente riconoscer dovendo; supplico
la benigna Munificenza di Vostra Serenità, e dell'Eccellenze Vostre farmi
degno di riceverle in dono dalla grandezza di quest'Eccellentissimo Senato per
riverito testimonio della Publica sodisfattione al mio dispendioso travagliosissimo impiego.</p></div1></body></text></TEI.2>
