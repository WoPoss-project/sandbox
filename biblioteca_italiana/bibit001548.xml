<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia di Michele Morosini (1648-1653)</title>
      <author>Alvise Contarini</author>
    </titleStmt>
    <extent>88 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001548</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-17T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-17T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Francia di Michele Morosini (1648-1653)">
<head>Relazione di Francia
di
Michele Morosini
ambasciatore ordinario
a
Luigi XIV
dall'anno 1648 al 1653.</head>
<opener><salute>Serenissimo Principe.</salute></opener>
<p>La qualità più necessaria per il sostenimento di un corpo
politico e la parte più essenziale per la vera preservazione di
un impero è stato creduto da Vostra Serenità (col fondamento
di quella prudenza che tutto il mondo ammira fra le più qualificate virtù e fra le più preziose gemme che coronino questo
Serenissimo Numero) essere le legazioni o ambascerie a' principi più lontani, acciò per questi canali d'oro corrano alla pubblica conoscenza le emergenze di tutte le corti; dalle quali poi
ricevendo sufficiente materia per conoscere l'inclinazione, per
pesare gli affetti e per iscoprir gl'interessi, possa questo Eccellentissimo Senato fondatamente avanzare le sue prudenti deliberazioni. Con questo fine dunque nell'anno 1648 fui destinato ambasciatore ordinario a Lodovico decimoquarto, fermatosi l'occhio della sapienza pubblica così attentamente sopra il
mio zelo, che non potendo la mia molta inabilità sottrarmi da
incombenza così pesante, convenni umiliarmi alla sovranità del
comando, senza riflettere alle sconcertate fortune della mia casa. Vestito pertanto con il manto della pubblica rappresentanza, superate le influenze tutte della corte di Francia, e restituito
alla maestosa presenza del mio serenissimo principe, conosco
necessaria una puntuale deposizione di tutto il rimarcato nella
corte predetta, acciò per me non cadano inosservati così antichi, commendabili, fruttuosi instituti; e perchè nella vasta circonferenza di così gran regno molte possono essere le cose degne di ponderazione (scostandomi dalle superfluità) parlerò
solo delle essenziali e di quelle che possano dar lumi e vantaggi all'Eccellenze Vostre, non mancando chi in molti tempi assai diffusamente ha versato sopra l'universale. Farò vedere il
principio ed il progresso della guerra civile, le disposizioni alla pace universale, lo stato e la forza del regno, con le inclinazioni dei ministri; punti tutti di peso così ben conosciuto che
mi assicurano la felicità che deve risultarmi dalla pubblica benignissima soddisfazione, onde per corrispondere al bene che
mi offerisce così parziale fortuna mi aggiusterò alle occupazioni di questo Eccellentissimo Senato per non lasciar congiuntura che possa dar prove dell'inalterabile mio vivissimo ossequio.</p>
<p>Dalla reggenza di Anna d'Austria madre di Lodovico decimoquarto era governata la monarchia mentre la tenerezza
degli anni toglieva al figliuolo l'uso di quell'autorità che obbligata dalle leggi del regno viveva depositata nell'arbitrio
della reggente sin all'età sua maggiore, così ricevendo osservazione puntuale il decreto di Carlo quinto, in virtù del quale
sortono dalla minor età quando entrano nel decimoquarto anno tutt'i re di Francia. Temperate le imperfezioni del sesso in
questa grande regina da un infinito numero di ammirabili condizioni, viveva a tutte le più importanti emergenze con l'occhio ben aperto, e col parere del suo Consiglio prevedeva e riparava a tutti gl'inconvenienti ancora; ma perchè nelle materie di Stato non vi può mai essere ordine senza capo, e perchè
è troppo alto l'orecchio di chi sovranamente comanda, per
accomodarsi alle voci basse dei sudditi, volle servirsi del cardinale Mazarino acciò dallo spirito di questo soggetto fossero
agitati gli affari più rilevanti del regno. Lo vestì pertanto col
titolo di primo ministro, e per meglio accreditarlo fra i grandi
della corte lo decorò con la possessione intiera del più secreto
non solo, ma accomodatasi inoltre a non aver mai contradizione per le sue volontà, gli fabbricò posto così autorevole che il
più sovente si vedevano mancanti dell'ordinaria frequenza le
stanze reali per dare all'adulazione più pomposo equipaggio
in quelle di Mazarini. Questi godendo di quel bene che gli offriva così parziale fortuna, dava continui testimonii del suo gran
fasto, e fabbricando le leggi a tutto il regno colla sola misura
della sua volontà, raccoglieva anco come proprii i frutti dei semi sparsi dalla sempre commendabile prudenza del defunto        
cardinale di Richelieu; e sebbene fra quelli si contava il piacere della soavità degli applausi che gli venivano dall'universale
disinteressato, per le continue felicità dell'armi reali, non mancava però nel tempo stesso la Francia di molti accumulati umori, nè dava poca occasione di apprendere che resi questi insuperabili dal natural calore delle politiche sue diligenze, non
cagionassero un giorno qualche pericolosa infermità allo Stato.
Fra gli abitanti di moderata fortuna ed in particolare fra l'ordine de' Parlamentarii pareva sopportato amaramente il peso
della continuazione della guerra col Cattolico, e tutto che avesse servito questa di glorioso istrumento per portare i confini
della Francia sino sopra le sponde del Reno, ad ogni modo applicati più a riflettere sopra le proprie fortune che giornalmente s'indebolivano a causa della moltiplicità delle contribuzioni,
che a donare la mano alla continuazione delle cominciate intraprese, con voci condotte da un'immoderata passione prima
che dalla prudenza e dal rispetto, nei luoghi più cospicui della
città fabbricavano detrazioni contro il governo e senza altra
conoscenza delle cose politiche che quella che veniva suggerita dalla loro singolare passione, si facevano lecito non solo di
pronunziare i modi per dar ordine ben regolato alla condotta
dei pubblici affari, ma francamente s'invitavano l'un l'altro a
ben provvedersi d'armi e delle cose necessarie per obbligare
la corte a dar loro speditamente la pace; e come è facile ad una
piccola scintilla di fuoco l'innalzare una gran fiamma, così alle voci basse di questi, non fu difficile l'unione di quelle dei
grandi che si chiamavano mal contenti del cardinal Mazarini,
o piuttosto della loro scarsa fortuna, alla quale (nel dissenso
intestino) credevano di fabbricare posto più avvantaggioso e
più alto. il Parlamento che nelle minorità non perde la congiuntura di accrescere la sua autorità (quando non fosse che
l'esempio di quello di Londra gli avesse fatto concepire opinioni più vaste) concorreva non solo nelle medesime forme di
scandalose licenze, ma con frequenti assemblee dava testimonii
di voler ingerirsi nell'amministrazione delle finanze ancora.
Fattosi a questo fine progetto di formare una camera di giustizia che doveva sortire da uno scelto numero dello stesso Parlamento per esaminare le finanze predette e per punire inappellabilmente i delinquenti: veniva dal consigliere Bruxelles, soggetto di leggiere condizioni e di spirito debole, protetta e sostenuta la proposizione, e molte altre di maggior peso non erano
lontane dalla sua mente, nè dalla sua voce velenosa ancora. Le
procedure di costui davano incessante materia di apprensione
al cardinal Mazarini, ben sapendo che sebbene il cristallo ha
l'essenza sua tutta debole e fragile, può però rappresentare gli
oggetti più materiali e più forti. Conosceva Bruxelles senza
condizione e senza talento ma nell'avversione che aveva particolarmente al suo nome lo stimava assai capace per dar grande materia al Parlamento di deliberare nominatamente contro
la persona sua. Mentre agitavasi lo spirito di Mazarini nel dubbio delle sue risoluzioni in negozio tanto importante, giunse in
corte fortunata novella di una gloriosa vittoria ottenuta dalle
armi del re, comandate dal principe di Condé nelle vicinanze di
Lens. Qui invigorito il suo spirito e coll'esempio dei più esperimentati chirurghi che per impedire alla malignità dei mali il
possesso delle parti più nobili corrono alla recisione dei membri, risolse, nel giorno che si doveva portare ai piedi del re nella chiesa di nostra Donna i stendardi acquistati, di far prigioniero il predetto consigliere Bruxelles con fine di fargli tagliar
la testa ed in questo modo troncare il corso alle disegnate sue
sediziose proposizioni. Ebbe il comando di Sua Eminenza puntuale obbedienza nella persona del signor di Cominges, capitano delle guardie della regina, ma non incontrò il suo disegno
quella felicità che attendeva, bene spesso accadendo che quelle
medicine che si destinano per abbattere il calore del sangue,
movendo gli umori lo accrescono e lo moltiplicano. Sollevatosi
tutto il popolo corse frettoloso all'armi, alle barricate ed alle
violenze contro la corte. La nobiltà all'incontro con un numeroso concorso rinforzando il palazzo reale dava testimonii del
suo molto zelo, mentre effettivamente si offeriva a tutti gli azzardi. S'insanguinarono più volte le guardie reali coi borghesi,
e fatto Parigi come una Babilonia d'Europa, in tutte le parti non
mostrava che il nero dell'orrore e della confusione. Da questa
madre di tutt'i mali, chiamata la prudenza del governo a provvedere coi ripari più pronti a quel torrente che sorpassando
gli argini del rispetto andava frettolosamente a pregiudicare
alla Maestà reale, fu risoluto di rimettere il consigliere Bruxelles in libertà per dar causa al popolo di conoscere sempre più
chiara la clemenza del re e la moderazione di chi possedeva
qualità accreditata presso di lui. Con gli applausi e con i testimonii della gloria più sensibile fu ricevuto questo soggetto dai
Parigini, dai quali in appresso in virtù di trattato segnato secretamente dai dieci capitani dei quartieri con la corte furono
deposte le ostilità, rimesse le armi e resa la città tutta nell'ordinaria sua quiete; ma non già mai la mala volontà e lo sdegno contro del cardinal Mazarini che crescendo di giorno in
giorno non ostante le diligenze sue per sopprimerlo, faceva assai chiaro conoscere che non erano per anco terminate tutte le
infelicità della Francia. Nel tempo di questa pace apparente, i
mal contenti non lasciavano di affaticarsi perchè alle conosciute disposizioni del popolo vi si aggiungessero le risoluzioni del
Parlamento ancora, e cominciassero a farsi conoscere vigorose
dalla rinnovazione in particolare di un decreto del 1617 che
rendeva gli stranieri incapaci della conoscenza degli affari secreti del regno. il consigliere Bruxelles sopra degli altri era
sollecitato a questa proposizione non solo, ma di più persuaso
a tenere la mano ed a proteggere chi avesse voluto levare il re
dalla tirannia del cardinal Mazarini, del quale lo chiamavano
pubblicamente prigioniero effettivo. Molti Parlamentarii concorrevano a rinforzare il loro partito e ad ingerirsi scopertamente nelle cose spettanti alla rovina di questo ministro, ma
mentre le genti di mano concertavano i modi più facili per venire speditamente all'esecuzione, avvertita secretamente la corte del disegno, senza pompa od apparenza reale uscirono le
Maestà del re e della regina da Parigi, con tutto quel seguito
che ebbe modo di prontamente allestirsi.</p>
<p>Non è della debolezza conosciuta del mio spirito il censurare le azioni dei grandi monarchi: è ben effetto della puntualità che devo al servizio di Vostra Eccellenza l'assicurarle a
questo passo, che fu persuasa la corte a così indecorosa forma
di sortita più dalla estraordinaria apprensione del cardinal Mazarini che dal senno pesato del maggior numero degli altri ministri, che ben prevedendo le conseguenze, piansero la occasione che si dava agli amatori del torbido d'innalzare con le
loro speranze il fuoco ancora della sedizione. Parigi in momenti si rimise sull'armi. i Parlamentarii tutti fastosi godevano di aver pretesto per allargare la loro autorità ed i malcontenti congiuntura per il miglioramento delle proprie fortune;
fra' quali il duca di Beauffort venuto espressamente a Parigi aveva il credito cosi innalzato ch'era da tutti gli ordini delle
genti osservato con la stessa stima, come se fosse stato la persona del re. La corte all'incontro si persuadeva che un'armata
di ventimila combattenti comandata dal principe di Condé potesse, stringendo Parigi, renderlo in necessità di addimandare
supplicante il perdono, onde applicati quelli alle difese ed alle
provvisioni militari, e questi all'offesa ed alla pronta espedizione dell'affare, tenevano tutto il regno nella curiosità dell'esito.
Qui la brevità ch'è mia guida mi obbliga a lasciare molte circostanze accadute nell'assedio predetto ed a sigillare il racconto di questo fatto con la pace trattata e conclusa in Ruel, nella
quale sebbene per molti decreti del Parlamento fu proibito l'avanzarla col mezzo del cardinal Mazarini, è constante ad ogni
modo che dalla sua penna sortì intiero il dettaglio delle capitolazioni. Convenne alle parti egualmente il concorrere all'aggiustamento senz'attendere gli ultimi esperimenti della guerra, perchè la corte era chiamata dalle armi spagnuole che già
si avanzavano in Francia, e perchè delle vittorie contro i sudditi vestono i re sempre i trionfi col duolo, ed accompagnano
gli applausi colle lagrime; e Parigi era sollecitato dalla mancanza di tutte le cose che in pochi giorni avrebbe dato al basso
popolo materia abbondante per soddisfare alle intenzioni della
corte, diretta ad obbligare colla necessità il maggior numero
a prender le armi contro i Parlamentarii, cavando in questo
modo dal veleno di sedizione la medicina per la salute di tutto
lo Stato. Sepolte le memorie delle offese nelle felicità della pace
e cambiati gl'improperii di satiriche lingue in composizioni di
gloria e di onore al nome del cardinale Mazarini, entrò la corte
in Parigi in forma cospicua e pomposa, e perchè spesse volte
quel vento che mostra alla nave il naufragio la conduce anco
al porto, perciò non deve parer strano se il Parlamento che voleva la perdita del Cardinale predetto complì e congratulò la
venuta sua con espressione tutta obbligante. Questa, Serenissimo Principe, è stata la pietra sopra la quale si sono fabbricate
le guerre civili di Francia, poichè sebbene non si può negare
che l'odio del cardinale non fosse universale per tutto il regno,
e che da questo non ne potessero provenire tutte le più grandi
sventure, è però anco certo che il rispetto che questa nazione
conserva per il suo re difficilmente l'avrebbe ridotta agli estremi se non se ne fossero veduti sortire dirò quasi gli eccitamenti dalla poco prudente condotta di chi consigliò l'arresto del
consigliere Bruxelles. Una piccola apertura che si offerisce alla
forza di un fiume, in momenti gli serve di larga strada per
distornare il suo corso. Nel popolo di Parigi non mancava abbondanza di mali umori, ma con il senso dei più prudenti convien dire che si sarebbero conservati nell'alveo suo naturale se
dal testimonio che si è dato dalla corte di voler servirsi della
severità non se gli fosse offerta apertura per uscire dalla obbedienza, e dato modo per correre alla distruzione dell'ordine.
Stabilito il soggiorno della corte in Parigi, si applicò tutto lo
spirito del cardinale Mazarini a guadagnarsi molti dei Parlamentarii credendo che superata la malignità di quel corpo non
fosse per temer di avvantaggio cause di alterazione per la sua
quiete; ma monsignor Gondi coadiutore dell'arcivescovo, fratello del duca di Retz, di estrazione italiano, di talenti singolari e di aderenze considerabili, resosi suo inimico più per avere
pretesto di avanzare il disordine che per validità di ragioni, si
unì col duca di Beauffort capo di tutto il partito qualificato dei
malcontenti, e con continue perniciose conferenze si macchinava fra loro, quando intraprese contro la persona del cardinale, proponendosi di levarlo a forza anco dal palazzo reale, e
quando contro il principe di Condé, creduto la vera causa della
sua sussistenza, mentre nell'assedio di Parigi e nella negoziazione della pace fu da lui vigorosamente sostenuto e protetto.
Di questi loro secreti procedimenti ne era però sempre avvertita la corte, e Condé sebbene effettivamente non li temeva, per
solo caso però si sottrasse dal pericolo di essere effettivamente
trucidato, mentre alla sua carrozza furono scaricati più di venti colpi di archibugiate.</p>
<p>Da queste forme poco costumate in Parigi veniva tormentata la mente di Mazarini temendo di qualche sinistro accidente
alla sua vita ancora, e nel tempo stesso nuova materia pure lo
colpiva per l'apprensione di poter anco perdere la sua autorità
ed il suo posto. Al principe di Condé che nell'assedio di Parigi
era stato sempre il suo Achille, fu in ricompensa dei suoi generosi servigii promesso molto contento, la spada di contestabile
di Francia e tre luoghi nel Consiglio del re da esser occupati
dal principe di Contì suo fratello, dal duca di Longavilla suo
cognato, e dal signor di Chavigny suo servitore confidente. Ma
perchè nella tempesta il nocchiero getta prodigamente quelle
merci che nella bonaccia poi appassionatamente sospira, perciò il Cardinale nella pace non trovava il tempo proprio per
soddisfare a Condé come doveva in riguardo delle sue molte
promesse, ben considerando che il dare in una mano sì forte la
spada di contestabile di Francia, non poteva che valere a far
sortire dal fasto di questo giovine principe azioni di sensibile
pregiudizio allo Stato, e l'appoggiarlo nel Consiglio del re con
tre soggetti di sua intera dipendenza veniva creduto il vero
modo per renderlo l'arbitro assoluto degli affari più grandi. Si
differiva pertanto studiosamente l'effetto di queste soddisfazioni sempre con pretesti apparenti, ma vinta alla line la pazienza del principe dalla forza delle sue ragioni, cominciò a cadere nello sprezzo contro il Cardinale, a sparlare pubblicamente
di lui ed a dichiararsi che in pochi giorni avrebbe fabbricata
una briglia per l'autorità che teneva. La corte tutta gioiosa per
la novità corse frettolosamente ad offrirsi a Condé, a sollecitarlo per la perdita intiera di questo soggetto ed a testimoniare
ogni maggior sentimento perchè così impropriamente fossero
riconosciuti i suoi molti meriti. Portato dall'adulazione di tanto numero e dalla sua naturale ambizione, nel pieno Consiglio
risolse di querelarlo alla presenza della regina e di opponersi
direttamente a tutte le proposizioni che venivano sostenute da
lui. Con questi passi s'innalzò così forte il suo sdegno che non
ostante la gran protezione che aveva convenne accomodarsi a
vedere colpita la sua autorità, mentre con capitolazione secreta gli fu impedito il dar udienza agli ambasciatori, il disporre
delle cariche, e fu lasciato con il solo carattere di ordinario ministro di Stato, potendo io assicurare la Serenità Vostra di aver
avuto particolare notizia di questo fatto che non era comune,
nè anco a tutti quelli del Gabinetto, e di essere stato ricevuto
da lui, mentre viveva in simile condizione, che non mi era permesso di andarvi che di notte tempo col seguito di un solo
gentiluomo e di un paggio. Quanto questa materia sprezzante
fosse di nausea alla regina, e quanto attentamente applicasse
per una propria vendetta si può assai chiaro conoscere dall'avergli accordato i tre luoghi nel Consiglio e dal comandato esborso di un milione di fiorini che nel tempo di pochi giorni
puntualmente riscosse. Addormentato Condé da questi potenti
sonniferi ebbe modo la corte di risanare in questa parte l'autorità del re, ch'è come la luce dell'occhio, che quando è tocca
è ferita, poichè entrando il principe sempre fastoso nel Consiglio, e ricevendo dal Cardinale tutt'i testimonii di onore, si
persuadeva che la verità gli dovesse quello che una studiata adulazione gli offeriva, e sebbene da' confidenti suoi era frequentemente avvertito che si macchinava contro la sua libertà, non
per questo si asteneva dagli ordinarii concorsi nel palazzo reale, sempre con la confidenza che dalla sua spada tutti i nodi
fossero per sciogliersi facilmente; ma come il peso di eccedente
gravezza che si muove con molte mani, si precipita con una
sola, così dalla persona sola del capitano delle guardie della
regina, nel palazzo reale fu intimata la sentenza della prigionia
a lui, al fratello ed al duca di Longavilla, concertata coi riflessi
e colle considerazioni di molti servitori del re ed in particolare
con quelli del duca d'Orleans che conoscendo con fondamento
il naturale del principe aveva soggetto di apprenderlo e di temerlo ancora, quando in particolare si fosse lasciato stabilire
nella carica di contestabile che dimandava instantemente ogni
giorno. Fu pertanto condotto nel bosco di Vincennes dove coi
suoi colleghi fu consegnato a soggetto d'intiera confidenza del
Cardinale, che lo custodiva con occhio così aperto che fermava
il corso alle speranze di tutti quelli dei suoi congiunti che avessero voluto procurargli il sollievo. Quest'ardita intrapresa
rilevò il concetto abbattuto del Cardinale, e perchè il Parlamento di Bordeaux aveva unitamente col popolo prese le armi,
demolito il castello e sprezzato altamente il governatore duca
d'Epernon, pensò che il condurre nella Guienna la persona del
re, senza dar tempo ai fautori del principe di rinforzare il loro
partito coll'interessarsi li dentro, fosse il migliore degli espedienti; onde divise l'armata in due campi, ne comandò il più
forte per opponersi al maresciallo di Turenna che stabilita alleanza in Stenag cogli Spagnuoli portava il partito di Condé con
risoluto vigore; l'altro poi sotto l'obbedienza del maresciallo
della Meilleraie fu inviato all'assedio di Bordeaux, ma la diligenza della principessa di Condé ed il credito del duca di Bouillon resero l'ordine nella piazza così puntuale che la comparsa
dell'armata e la stessa persona del re non valsero che a rendere i
difensori più arditi. Conosciuta in pochi giorni la difficoltà dell'impresa, il Cardinale volle tentare di vincerla col negozio,
arma maneggiata così destramente da lui che si può dire istrumento infallibile per ogni suo desiderato vantaggio; prova senza contraddizione essendo l'aver stabilita nel mezzo del maneggio dell'armi la pace con la stessa assediata città di Bordeaux, e sebbene le condizioni non furono le più vantaggiose,
ad ogni modo entrò il re in forma cospicua, premendogli solo
di soddisfare nelle apparenze alle parti tutte di zelante ministro
per complire al rimanente ancora in congiuntura più propria,
la dissimulazione in casi simili occupando lodabilmente la piazza della violenza e del castigo. A Parigi, nel mentre non mancando il coadiutore di pratiche per perdere questo ministro, si
dette ad intendere che con la libertà di Condé si potrebbe vedere, se non abbattuta, almeno mortificata la sua autorità, onde
fatto credere al duca d'Orleans artificiosamente che senza il
suo assenso si pensava a far sortire il principe dalla prigione,
dette causa al Cardinale di ricondursi col re speditamente a Parigi, così per levarlo dalle male impressioni, come per impedire il disegno de' malcontenti che miravano a costituirlo capo
del loro partito; ma ritrovatolo così persuaso per la libertà
di Condé, ben vide che non restava più luogo all'industria per
rimetterlo nella buona intelligenza colla regina. in questo torbido aspetto della corte pensò Sua Eminenza di condursi in
persona ad aprirgli le prigioni, ben sapendo che sebbene il fulmine a molti si palesa col tuono, a pochi però si fa sentire col
colpo. Credette in questa maniera di sottrarsi dall'indignazione de' principi del sangue che sebbene guardava molti soggetti
che vicinavano la regina, ad ogni modo ben conosceva esser il
disegno della vendetta fabbricato contro la sua sola persona.
Precorse pertanto il suo viaggio quello di molti espediti dal
duca di Orleans e senza avvantaggiarsi con alcuna condizione
credette la grazia di Condè come il calore del sole che si mostra così benigno ad un fior di campagna come ad un soave
giacinto. Se lo persuadeva tanto propenso dopo le ingiurie ricevute quanto gli era stato protettor affettuoso nel corso tutto
dell'esser suo più cospicuo; ma in pochi giorni ebbe occasione di conoscere gli effetti delle alterate sue disposizioni, poichè
giunto il principe in Parigi, trovati i borghesi armati e la nobiltà tutta impiegata a guardare che di notte tempo la regina
non sortisse col re per riunirsi nuovamente con lui, ebbe facile
il modo per fargli conoscere che non era più sua la direzione
del governo, e che se gli era sortita dalle mani, ne aveva la forza della sua sola mala condotta fatta nascer l'occasione, in
quella stessa maniera che la forza del sole tira dalla terra i vapori tuttochè non servano che a fabbricargli una tenebrosa coperta. Fu pertanto obbligato con decreto del Parlamento a sortire incontanente dal regno, non disapprovato questo mezzo
termine in corte per impedire il corso a quelle risoluzioni a che
pareva inclinato un numero così considerabile dei malcontenti.
Ebbe in pochi giorni la sua sicurezza nel territorio di Liegi di
dove non lasciava ad ogni modo di dar ordine agli affari della
corte, come se fosse stato in Parigi, distribuendo cariche, ordinando levate e concertando intraprese; nè potè mai nè la forza
di tanti principi uniti, nè le vigorose risoluzioni del Parlamento impedire la corrispondenza con questo ministro, ai vantaggi
del quale volle la regina impiegare anco la persona mia, più
volte avendomi impiegato ad ispedire persone co' suoi pacchetti
per deludere con questa coperta chi credeva che ai gran monarchi mancassero i mezzi per farsi servire; ma perchè dalla naturale prontezza della nazione poteva nascer in momenti
emergenze che ricercassero subite risoluzioni, provvide il Cardinale al bisogno che la regina aveva di persona d'invecchiata
virtù nel suo Consiglio col dare i sigilli al signor di Chateauneuf, soggetto d'integrità così conosciuta e di fermezza così
commendabile che ne testimoniarono i servitori del re un infinito piacere, e non furono nel tempo stesso senza apprensione
tutt'i malcontenti ancora. Ebbe Chateauneuf i sigilli ma insieme
l'esercizio della carica di primo ministro, onde quando lo permetteva il tempo conduceva gli affari colla misura degli ordini
del Cardinale e quando era pressato dall'angustia o dalla necessità di risolvere lo faceva col consiglio della regina, del duca di Epernon e dei marescialli di Plessi Pralin e di Villeroy.
Questo corpo politico fu tormentato particolarmente da Condé
con diverse improprie pretensioni alle quali dava forza così ardita che non schivava di dimandare il risarcimento dei danni
ricevuti nel tempo della sua prigionia, la piazza del Ponte di
Lars per il duca di Longavilla, il cambio del governo della
Borgogna con quello della Guienna che possedeva Epernon, ed
il governo della Provenza per il fratello principe di Contì. La
prudenza del Consiglio insegnava il cammino ad un'aperta e
costante negativa, ed il timore di una guerra civile voleva nel
tempo stesso allontanati tutt'i rigori, onde convenne cedere la
corte nella compiacenza sopra il punto del cambio della Borgogna con quello della Guienna, credendo questo mezzo assai
sufficiente per testimoniarsi che se non gli si dava d'avvantaggio non doveva considerarlo che come effetto di quella obbligazione che si aveva di non spogliare intieramente il re delle
migliori piazze del regno; ma perchè il corso dell'acqua contraria poco pregiudica chi ha favorevole un vento di ponente,
per questo Condé non stimava nè le riserve della corte, nè gli
apparecchi di levate ed altro che vedeva avanzarsi ogni giorno
in forma considerabile, nè lo sdegno della regina che sebbene
dissimulato prudentemente sapeva però essere velenoso e conservato nel più profondo del suo cuore: ma credendo all'aura
del suo nome, alla forza dei suoi amici, dai quali indivisibile
era il duca d'Orleans, ed alle promesse che giornalmente gli
venivano fatte dagli Spagnuoli, vedendo deboli tutti gli apparati
della corte, non considerava che la felicità della sua fortuna,
dalla quale non attendeva meno che una marca effettiva di sovranità; ma come ogni giorno accade che quelle onde che s'innalzano sino al cielo si vedono vinte e distrutte da poca arena
di una spiaggia o di un lido, così i vasti pensieri di questo principe, che col pretesto d'impedire il ritorno di Mazarini in Francia si portò senza l'assenso del re nella Guienna con un'armata
di quindicimila combattenti, si dispersero all'incontro di poche truppe comandate dal conte d'Arcourt, dalle quali in giorni restò obbligato a pensare più alla propria sicurezza che ai
suoi immaginati trionfi. Dalle sventure di questo principe ripigliarono vigore i fautori del Cardinale, ma applicando più alle
cose loro particolari che al bene universale del regno, risolsero di richiamarlo all'assistenza degli affari col considerargli
che non conveniva perder più tempo in riserve, mentre si riservavano per il solo suo arbitrio la volontà della regina, gli
avvantaggi del re e l'obbedienza di tutta la corte. il desiderio
del regnare, che nel Cardinale in questo incontro si può dire
che sia come il canto di quell'animaletto che nel principio lo
diletta e nel fine l'uccide, lo persuase al ritorno in Francia così fuori di tempo che se non perdette affatto il vantaggio che
si era prefisso, alterò per lo meno le cose in maniera che convenne, per non lasciare in un manifesto azzardo l'autorità reale,
risortire nuovamente dal regno e ripigliare l'antico soggiorno
suo nel paese di Liegi. Vi si trattenne qualche tempo e molto
più lunga sarebbe stata la lontananza sua se Condé dopo innalzato dal valore e dal merito proprio sopra i più considerati
principi di Europa, non si fosse quasi studiosamente applicato
per fabbricare la perdita di prerogative così preziose collo
stringersi in alleanza col re cattolico, coll'obbligarsi ai suoi
soli voleri e col servirsi delle sue armate ancora contro la Francia. La finezza del Cardinale in questo caso ebbe assai modo
per ben conoscere che il peso precipitato, quanto più si avvicina al suo centro, tanto più dà di forza al suo corso; vedeva
la condotta di Condé e sapeva che gli Spagnuoli nutrivano lo
spirito suo, quando facendolo applicare alla corona di Navarra,
e quando anco a quella di Borgogna, onde conosciutolo per tanti
titoli criminale, reo di offesa maestà ed inimico dichiarato della
Francia, lo credette così vicino al centro della disgrazia pubblica che non volle differir d'avvantaggio il suo nuovo ritorno
alla corte. Raccolto per tanto buon numero di cavalleria e d'infanteria in Alemagna per esser accolto con applausi più affettuosi si ricondusse per la seconda volta in Francia dove ricevette dal re tutti gli abbracciamenti, dalla regina i sentimenti
della maggior gioja e da quelli del partito tutte le più piene
benedizioni.</p>
<p>Questi, Serenissimo Principe, sono stati gli aspetti torbidi della Francia nel tempo della mia ambasceria, portati in questi fogli alla pubblica conoscenza acciò non restino pregiudicate l'Eccellenze Vostre dall'ignorare la serie intiera di emergenze di tanto peso, ed a me non sia addossato il biasimo di
averle impropriamente trascurate, mentre il corso di ben cento
anni non ha portato alla Francia niente di più travaglioso, nè
di più torbido; e la carica ha dato a me la congiuntura per maneggiare il mio poco talento nel mezzo di tante fiamme, senza
veder alterata nè la pubblica maestà nè il servizio. </p>
<p>Passerò al secondo punto che deve versare sopra le disposizioni dei ministri alla pace universale, e sebben questi son
molti in numero, come farò vedere a suo tempo, tutto dipende
così dalla volontà del Cardinale che il misurare questo gran
passo cogl'interessi, fini ed inclinazioni di questo ministro, non
sarà che molto prudente risoluzione. Dirò adunque che per capo di sua sussistenza difficilmente può accomodarsi ad altro
uso che a quello della guerra, mentre con questa si mantiene
armato e pronto a sostenere la sua autorità ed il suo posto come si è veduto nelle prime emozioni di Parigi, sottrattosi dalle
violenze di quelle bellicose genti col favore di una armata che
aveva vicina di ventimila combattenti, colla quale assediò Parigi e rimise la sua persona nella stima al dispetto dell'opposizione di tanto numero. Desidera la guerra perchè ha modo di
fabbricarsi dipendenze maggiori con il comodo che ha di beneficarsi la nobiltà, ma la desidera poi perchè col pretesto della conservazione degli Stati e dell'aumento dei medesimi aggrava i sudditi con molte contribuzioni ed in questo modo accresce il peso delle sue molte ricchezze. La desidera inoltre
perchè non potendo mai aver una pace così avvantaggiosa come quella che non volle concludere in Mu5nster, sa di non poter
molto meritar appresso il regno, e sebbene nei tempi passati si
è molto affaticato per coprire queste sue inclinazioni collo studiar tutt'i mezzi per far credere diversamente facendo anche
presentemente continue proposizioni a Condé, il suo fine sarà
bene di staccar questo principe dal partito spagnuolo, di metterglielo in diffidenza, e di averlo in Francia con poca forza e
con manco credito: ma non sarà mai per volere veramente la pace,
della quale quando parla e che pare accomodato a ripieghi per facilitarla, lo fa col fine di mantenere i popoli in isperanza, acciò da questa inorpellato il vero delle contribuzioni
continuino nelle medesime senza rimarco alla nausea ed all'avversione che loro cagionano; sicchè concludo, con dispiacere
però eguale al pensiero che devo prendermi per i vantaggi dell'Eccellenze Vostre, che quando una grande necessità non conduca questo ministro alla pace, di sua propria inclinazione non
lo farà mai facilmente, conoscendosi al governo di un regno
che se vi rimette l'unione nell'interno non mancherà di mezzi
per soddisfarsi; e perchè a queste infallibili verità non posso
veder luogo di dubbio, passerò ad una distinzione della Francia per far conoscere, come ho promesso, così la qualità della
sua forza come l'ordine sempre necessario per la sussistenza
di una monarchia così grande, questo essendo negli Stati come
il sangue nei corpi umani, senza del quale cadono anche i più
grandi e si corrompono, e la dividerò in cinque parti. </p>
<p>La prima sarà cogli Stati generali. La seconda cogli Arcivescovati o diocesi. La terza coi Parlamenti. La quarta coi
governi delle provincie e la quinta con le generalità. Parlerò
della prima, e dirò che gli Stati generali che rappresentano
l'autorità e la forza del regno sono composti del clero, della
nobiltà e del popolo, nel quale si comprendono tutti gli officiali di giudicatura e di finanze. Questo corpo autorevole non
si vede unito con molta frequenza, mentre ciò non arriva che
quando vi sono contese fra i principi del sangue reale per la
successione alla corona, o qualche grande disordine di guerra
civile. Nelle minorità del re hanno libertà di unirsi senz'attendere il beneplacito di chicchessia, ma quando i re sono maggiori mai possono farlo senza un regio assenso. L'autorità di
questo corpo è per dire il vero considerabile quando ha l'arbitrio senza briglia, ma quando si unisce d'ordine regio vi è
sempre qualche alterazione, poichè componendosi gli Stati dei
deputati di dodici provincie, che sono l'isola di Francia, la
Brettagna, la Normandia, la Borgogna, la Piccardia, il Delfinato, la Provenza, il Lionese e l'Orleanese, sono sempre scelti
fra il numero dei più devoti servitori della corte, onde poche
volte dalle permesse unioni degli Stati generali, i re si sono
trovati lontani dalle intiere loro soddisfazioni, mentre come ho
già detto, tutto il numero che le compone è praticato e confidente.</p>
<p>Gli arcivescovati che formano la seconda parte della mia
distinzione rappresentano il clero di Francia che consiste in
quindici arcivescovati e cento e cinque vescovati che sono investiti da centoventimila cure o parrocchie senza comprendervi le abbadie, i priorati, le commende di Malta ed i conventi
dei religiosi e religiose che sono in numero di ventimila in
circa, osservandosi con ammirazione particolare che nelle città
e nei borghi si trovi buon numero di parrocchie, composte
dalle due sino alle cinquantamila anime di comunione. Di beneficii così qualificati e numerosi il re assolutamente ne dispone, ma dirò meglio, il cardinale Mazarino capo del Consiglio
di coscienza destinato per questo importante negozio, calcolandosi poter rilevare l'entrate del clero a più di venti milioni
tutti gli anni.</p>
<p>Nelle angustie del regno non si lascia questo corpo senza
continue instanti premure per aiuto ed esborsi considerabili, e
ne riceve il re quando i più pronti concorsi e quando iscuse
e rappresentanze di un'effettiva impossibilità, non avendo in
tutto il tempo della mia ambasceria cavato più di trecentomila franchi tutto che l'urgenza fosse così grande e la congiuntura così difficile per la corte. È incapace di vescovato o
arcivescovato chi non è qualificato col titolo di dottor di Sorbona, dal che ne risulta che i preti per accrescere la propria
fortuna sono tutti dati all'acquisto delle scienze migliori, che
colla divozione e coll'esempio fanno ben chiaro vedere quanto manchi di qualità a quelli di altre nazioni per eguagliarli. 
Consiste la terza parte di questa mia distinzione nei parlamenti che rappresentano la giustizia tutta del regno. La
Francia, compresovi la bassa Navarra ed il Bearnese, è distinta
in dieci Parlamenti che sono quello di Parigi, di Tolosa in
Linguadoca, di Bordeaux in Guienna, di Grenoble nel Delfinato, d'Aix in Provenza, di Dijon in Borgogna, di Rouen in
Normandia, di Rheims in Brettagna, di Po nel Bearnese e di
quello di Metz. il Parlamento di Parigi fu stabilito da Filippo
il bello ed ha sotto la sua giurisdizione provincie e città in
così abbondante numero che si estende la sua autorità quasi
sopra la metà del regno. Comanda a trentasei presidenziali.
Sono questi, corpi di giudici che risiedono nelle città più cospicue, dei giudizii de' quali ha tutte le appellazioni. È il Parlamento composto della gran camera per le cause civili, nella
quale risiedono nove presidenti, trenta consiglieri, due avvocati regii, il procuratore generale ed un notaio.</p>
<p>La Camera chiamata della <hi rend="italic">Tornela</hi> è composta di due
presidenti e di un buon numero di consiglieri, e serve per le
cause criminali. Quella che chiamano dell'<hi rend="italic">Editto</hi> è composta
di un presidente e di diversi consiglieri tra' quali ve n'è uno
della religione di Calvino, ed in questa si trattano tutte le
cause civili degli Ugonotti. Vi sono poi cinque camere che si
dicono de Sanchetes composte ciascheduna di due presidenti e
di buon numero di consiglieri per le cause civili, e queste
tutte giudicano sovranamente, e sebbene sono cinque in numero e formano cinque tribunali, sono però di un'eguale autorità
e della medesima essenza, stimato necessario questo numero
per poter meglio soddisfare alla giustizia, facilitando in questo modo le spedizioni che per l'abbondanza del numero delle
genti non potrebbero praticarsi da una o due camere sole. Vi
sono poi altre piccole giudicature ma tutte sempre subalterne.
Questo solo Parlamento è nominato la corte dei pari, dove i
duchi e pari di Francia sono ricevuti, hanno luogo e voce, nè
possono mai essere giudicati altrove in caso di delitto commesso che per un assoluto volere del re. Anticamente era questo il regio Consiglio di Stato, mentre non consisteva che nella
gran Camera nella quale non intervenivano che signori di
molta qualità, e seguitava in ogni luogo la corte; ma formatosi poscia altro corpo per le materie più importanti e più
grandi, è rimasto questo lontano dalla conoscenza delle secrete
deliberazioni ed al presente povero di nobiltà benchè abbondante di gente civile. Cavava il re dalla vendita delle cariche
di presidente e di consigliere molti vantaggi e molto contante
ancora, ma rese queste perpetue nelle famiglie che le possedono, col mezzo di certa annua contribuzione che vien chiamata
la Pauletta, succede al padre il figliuolo, e chi ha sessanta mille scudi per investite, che tanto per appunto vagliono queste
cariche, fa prevalere queste ad ogni altra e cava da' meccanici
sudori di molto tempo un essere considerabile alla propria
posterità; dal che ne deriva un credito ed un appoggio così
considerabile nel Parlamento che non vi è fabbro di legname o
di pietre che non senta leggiere le sue molte fatiche alla considerazione di poter un giorno vedere il figliuolo con il manto
di consigliere a coprire la bassezza del suo nascimento, e se
i re un giorno pensassero alla distruzione di questo corpo,
non lo faranno mai senza uno sconcerto di tutto lo Stato,
mentre il popolo ha troppo interesse per la sua conservazione,
e coi colpi più fieri batterà sempre tutte le opposizioni che
vedesse drizzate a questo fine. Con la forma di questo Parlamento cammina l'ordine in tutti gli altri ancora, e quando vogliano portarsi a qualche grande risoluzione spesse volte è
provocato per il suo parere, sembrando difficile che niente
possa concertarsi di considerabile dai Parlamenti quando non
vi concorra in primo luogo quel di Parigi.</p>
<p>È appoggiata la quarta parte della mia distinzione ai
grandi e mediocri governi di provincie che hanno governatori
e regii luogotenenti, di più e meno condizioni secondo l'importanza dei siti, dandosi sempre le confinanti e le frontiere
del Cattolico ai più affettuosi ed ai più lontani dal desiderare novità; sono per l'ordinario sempre però concessi ai principi ed
ai signori più qualificati del regno. Si possedono in vita e bene spesso ottengono la sorvivenza delle cariche per i figliuoli
ancora; introduzione così disavvantaggiosa allo Stato che si
può dire che da questa ne naschino sempre tutte le torbide risoluzioni dei grandi ed in particolare dei principi del sangue,
poichè unendosi questi coi più sediziosi causano le guerre civili e le infermità che di tempo in tempo vanno tormentando
questa gran monarchia. Me ne ha il cardinal Mazarini parlato
più volte, detestando l'uso e promettendo ordine migliore
quando l'età del re sia più avanzata e la sua autorità ben stabilita. Sarà però sempre negozio difficile e da paragonarsi all'opera di chi travaglia una pietra che per dargli la rappresentanza di un volto conviene che si affatichi con molti colpi, e
quando crede di veder vicina la perfezione, da taglio mal misurato resta distrutto il lavoro, gettato il tempo e perduta la
speranza di tutto il profitto. Converrà giuocar molti colpi per
la consecuzione di questo fine, ne suppongo molti bene addrizzati, ma un solo che manchi distruggerà intieramente il disegno. il numero degl'interessati sarà sempre considerabile e la
qualità della materia gli servirà d'impulso a tutte le più azzardate risoluzioni, mentre mai l'uomo si conduce più facilmente agli estremi che quando si tratta della conservazione
dell'onore e del comodo; sicchè concludo che per metter
in esecuzione questo suo fine converrà azzardare la quiete del
regno se vorrà effettuarlo in tempo di pace, e se in tempo di
guerra, il suo posto, l'autorità reale e forse anco la stessa corona.</p>
<p>La quinta ed ultima parte consiste nelle generalità che
sono in numero di ventiuna che rappresentano le finanze ed
entrate in Francia, stabilite per la riscossione delle taglie, dei
denari del sale ed altre imposizioni ordinarie ed estraordinarie,
essendovi in ognuna li suoi ricevitori generali e particolari.
Vi è anco in Parigi il Consiglio delle finanze al quale assiste il
sopraintendente che al presente è il signor di Servien; il
computista generale e quattro intendenti. Da questo vien disposto di tutto il denaro secondo la volontà del re, ed a questo
incombe la provvisione del medesimo, e lo fa a misura del bisogno o col mezzo di nuove imposizioni, o con la vendita delle
regie entrate, o con somme considerabili prese ad interesse
dai più opulenti del regno. Consistono l'entrate regie tutte in
tempo di pace in ottanta milioni, trecento e dieciotto mille
lire, moneta di Francia, che saranno mezzi ducati, accresciute
presentemente a causa della moltiplicità delle contribuzioni
novelle per sostenere il peso di così lunga guerra, essendosi
cavato per molti anni sino cento e quaranta milioni di lire; ma
dopo che l'obbedienza ha ricevuto l'alterazione ben conosciuta e che la guerra civile ha cominciato a tormentare il regno,
la riscossione dell'entrate regie si è allontanata così dalla dovuta
puntualità che decadde di molto da quello che si accostumava
di riscuotere in tempo di pace; è però certo che quando viveva il rispetto e l'ordine, e che il regno era obbligato alla contribuzione di cento e quaranta milioni, è sortito dalla Camera
dei conti (ch'è come un magistrato al quale incombe la revisione di tutte le spese) un calcolo nel quale chiaro appariva
che per il mantenimento di centomila fanti e di ventimila cavalli, poteva abbondantemente supplire la somma di sessanta
milioni, dieci milioni si davano agli stipendii dei capi ed ufficiali, altri dieci al tiraglio del cannone, e dieci alla rapacità
dei ministri, comparto certo molto superiore al bisogno, poichè la Francia poche volte ha avuto effettivo in questa guerra
tanto numero di milizie e mai ha esborsato tanto denaro, nè
per il treno del cannone, nè per le provvisioni dei capi, e
niente di meno oltre questo largo comparto si sono veduti
mancare cinquanta milioni tutti gli anni. Queste somme considerabili conosciute senza impiego hanno fatto credere il cardinale Mazarini applicato al suo solo interesse, non essendosi
in Parigi mai dubitato che non fosse arricchito di molti tesori;
ma camminano queste voci coll'imperfezione dell'umana natura, che pare più portata ad accreditare il male che all'approvazione del bene; e dirò che come credo che somme così considerabili non siano mai capitate nelle sue mani, così so di
certo che la regina si è lasciata intendere nelle maggiori sue
angustie che i suoi nemici avrebbero potuto molto per tormentarla, ma poco per ridurla alla miseria della regina Maria
de' Medici, mentre ben sapeva che nella bonaccia il nocchiero
esperimentato doveva apparecchiare tutte le cose più necessarie per resistere ad una grande improvvisa burrasca. È certo
che ha somme considerabili ben custodite, nè dovrà esser dannata la mia penna se non le porta alla Serenità Vostra con più
distinzione, mentre facilmente si scoprono le miniere, ma senza molti sudori non è poi conoscibile la loro ricchezza. </p>
<p>Il Cardinale ha pure la sua porzione di contante e si è
veduto dalle armate che ha fatto fuori del regno, senza un solo
denaro della Francia, che ne è certamente ben provveduto, ma
chi vorrà applicarsi a conoscerne il vero peso, non troverà mai
bilancia che non trabocchi, e perciò non mi fermerò d'avvantaggio sopra di questo punto, ma passerò ad abbreviare alla
Serenità Vostra il tedio e ad assicurarla che il regno di Francia abbonda così di tutte le cose che, tutto che sia certamente
il più popolato dell'Europa, è ad ogni modo così ricco e di
biade e di vini che ne somministra quantità a molte provincie
forestiere, nè deve causar meraviglia il vedervi il denaro in
così ricco numero, poichè per istaccarlo dai paesi forestieri
sortono dalla Francia tutti gli anni molta sorta di merci, avendomi il cardinal Mazarini più volte detto, che se il re di Spagna possedeva le indie, quello di Francia godeva tutto l'oro
che producevano, e sebbene si sentono continue voci che le
finanze sono senza denari, non per questo si deve credere povertà nel regno, perchè la stanchezza della guerra troppo lunga, il vedere mal maneggiato il denaro ed il credere di obbligare il Cardinale alla pace, stringe le borse dei particolari, ma
non leva all'opulenza niente della sua qualità. La fertilità della
terra e l'abbondanza della gente gli cagiona poi altro considerabile vantaggio, particolare si può dire di questo solo paese, poichè dove la guerra in altri luoghi lascia marche d'infausta e lunga memoria, qui in poco tempo sono così cancellate
che facilmente non è conoscibile la distinzione, e se le frontiere di Picardia fossero senza timore di novelle incursioni,
ch'è la parte presentemente più tormentata del regno, non lascierebbero di avere in breve tempo la stessa coltura delle altre. Ma perchè coll'occhio ben aperto considero l'obbligazione che ho di non abusare della pubblica benignità, passerò
a dir qualche cosa succintamente delle milizie del regno, nè
mi dilaterò nel rappresentare l'ordine con che si trattengono
in tempo di pace, ma parlerò solo di quello che ho veduto in
tempo di guerra, e dirò che così il numero come la qualità
delle armate ha per gran tempo avuto dipendenza dalla volontà del re, mentre non mancando la Francia di gente di molta
abilità per il maneggio dell'armi poteva soddisfarsi con molta
facilità, e perciò prima della guerra civile si contavano in diverse parti sei ed anco sette armate, tutte composte di quindici sino a ventimila combattenti, ed a queste per gran tempo
si sono anco somministrate le otto paghe che si davano in
tempo di pace oltre al comodo che ricevevano dal vivere in
paese nemico, sicchè non vi era soldato che non godesse opulenza proporzionata alla sua condizione; ma innalzatesi poi le
fiamme del dissenso intestino, mancato nelle finanze il concorso dell'oro, ed introdottesi nella Francia le armate spagnuole
hanno sconcertate così le passate facilità che senza molto contante non si uniscono al presente le truppe, e quelle voci che
pubblicavano la felicità del servizio chiamano in questo tempo
soccorsi alle proprie neccessità, e scoprendo le miserie dell'esser loro persuadono ad ogni altro esercizio anco i più inclinati
al maneggio delle armi; dal che ne nasce che le regie armate
si accreditano presentemente più con voci seminate dall'arte
che col numero e con la qualità, non avendo mai avuto alle
frontiere di Fiandra, dopo che si è introdotta la guerra civile
nel regno, diecimila combattenti, tutto che si facesse credere
accresciuto il numero a più di altrettanto, studiando il cardinal Mazarini di divertire i popoli dai dolorosi riflessi alle molte pesantissime contribuzioni e di allontanarli da scandalose
licenze, colle speranze di acquisti e di regie paterne assistenze.
La cavalleria francese, sempre risoluta e sempre brava, ha dopo
qualche tempo ricevuto sensibile alterazione all'esser suo,
poichè in molti incontri ha lasciato la gloria e l'avvantaggio
all'alemanna, vedutane chiara la decisione nella battaglia di
Rethel dove il general Rosa con duemila cavalli alemanni sostenne i maggiori impeti del maresciallo di Turenna e di don
Stefano di Guamara, mentre il grosso della cavalleria francese
retrocedette con poca causa, dal che n'è poi nata la risoluzione
di accrescere il numero dell'alemanna, tutto che l'ammassarla sia accompagnato ad un grande dispendio. La causa che ha
dato pregiudizii così sensibili ai reggimenti francesi è nata
dalla facilità di ammettere alle cariche dell'infanteria ogni cadetto di condizione, che prima non si faceva se non aveva servito molte campagne, ed in questa maniera cadeva tutto il concorso della nobile gioventù nella cavalleria che la rendeva poi
abile ad ogni intrapresa e gloriosa in tanti cimenti.</p>
<p>Il contestabile di Francia ha il comando supremo di tutte
le milizie. È presentemente vacante la carica parendo che sia
più servizio della corona il lasciarla disoccupata che il concederla in tempi in particolare che una autorità così grande
potrebbe servire a persuadere chi la possedesse a grandi risoluzioni, avendo il cardinale molto inclinato negli anni passati,
per queste cause, a distruggerla intieramente. Vi sono inoltre
i marescialli di Francia che hanno tutti la qualità di generali.
Erano anticamente quattro, nel mio tempo sono arrivati a
quattordici e presentemente sono anco in maggior numero. Ha
però la Francia abbondanza così grande di soggetti per dirigere armate che potrebbe fornire a dovizia tutta l'Europa, dal
che ne nasce che gli stessi marescialli godono della quiete per
la maggior parte delle proprie abitazioni. La carica di gran
mastro dell'artiglieria è sostenuta dal maresciallo della Meilleraie, soggetto di cuore così risoluto che poche volte ha avuto
piazza attaccata che non l'abbia sottomessa alla sua forza; è
di molta importanza perchè allarga la sua autorità in tutte le
armate del re, da questo dipendendo la provvisione del tiraglio ed il di più che si ricerca per un forte e ben aggiustato
equipaggio.</p>
<p>Il generalato del mare è appoggiato al duca di Vendo3me,
chiamato ammiraglio di Francia. È cospicua carica al pari di
qualsivoglia altra, ed è fatta autorevole dopo che cadette nella
persona del cardinale di Richelieu, dal quale staccati gli ammiragliati di molte provincie che particolarmente li possedevano, ha di tutti questi membri formato un corpo presentemente molto potente. Trattiene il re dieciotto galere nel porto
di Marsiglia così mal allestite che sono per la maggior parte
incapaci di prestare alcun servizio, non essendosi potuto da
questo numero far sortire l'armamento di sole sei per impedire il corso a galeotte di Barberia che su la faccia del porto
predavano con tutta risoluzione. Nel tempo della quiete interna erano capaci di ogni buon servizio, e si è veduto anco aumentato il loro numero fino a trenta. il bisogno non ne ricerca
però maggior quantità perchè le costiere della Francia nel Mediterraneo non sono lunghe e nell'Oceano non sarebbe praticabile simile forma di legno. Ha il re molti vascelli grossi, armati da guerra ed ottimamente ben trattenuti con poco aggravio della corona, ma con molto di tutta l'Europa, poichè per
aver sempre pronto un corpo forte marittimo ha creduto il
signor Cardinale di ben servire alla Francia permettendo a
molti cavalieri il corseggiare non solo, ma dando di più a
ciascheduno, vascello con tutti gli apprestamenti, lo ha accompagnato colla sola obbligazione di rendersi ad ogni cenno dove richiedesse il servizio di Sua Maestà. Dalle fortune dei forestieri con questa maniera si è introdotta l'opulenza in molti
Francesi che contendevano colla necessità; si è dato accrescimento notabile di comodo a molti famigliari della corte ed ha
avuto il signor Cardinale il piacere di vedere anco nell'instabilità dell'onde ferma la sua fortuna nel procacciargli vantaggi.</p>
<p>Ma lascio a questo passo senza riflesso i molti miei sparsi
sudori per metter a coperto i sudditi della Serenità Vostra da
simili procedimenti, e passo ad assicurarla che come la forza
della Francia, quando l'interno sia senza perturbatori, è da
credersi capace per resistere alle maggiori potenze, così nell'esser presente poco più possiede per gli amici che il desiderio di vedersi riammessa nella sua prima felicità, e quel principe che vorrà considerarla nella sua antica postura e che sopra le misure di quella avanzerà le sue risoluzioni, leverà dalle
mani della sicurezza la quiete dei suoi Stati per ponerla certamente in quelle del dubbio; ma all'incontro chi fermerà l'occhio nelle sue presenti, effettive debolezze non mancherà di
tramontana sicura per la buona condotta degli affari, insegnando la prudenza ad accomodarsi alle vicende della sorte,
coll'esempio di chi conduce una nave che a misura della forza
o della debolezza del vento spiega o stringe la vela.</p>
<p>Fin qui, Serenissimo Principe, si è applicata la mia penna
a rappresentare lo stato di questo regno, ma perchè scarsamente soddisfatta sarebbe la pubblica curiosità quando non
dicessi qualche cosa della corte e delle inclinazioni dei ministri
supplendo al mio debito con la più possibile puntualità, dirò
essere la corte del re di Francia (senza dar luogo ad alcuna
comparazione) la più maestosa e la più grande di tutta la cristianità, così per il numero di nobiltà che la compone come
per la qualità dei principi che la distingue dalle altre, e se
per ingrandirla vi sono i concorsi della più scelta qualità di
tutto il regno, non sarà che molto giusto l'assicurare all'Eccellenze Vostre che nelle stanze dei principi del sangue vi è il
concorso così numeroso che i gran principi dell'Alemagna e
d'Italia non hanno certamente modo per eguagliarlo. Trattiene il re due reggimenti d'infanteria per sua guardia ordinaria, uno francese e l'altro svizzero, il primo composto di quattro ed il secondo di tremila fanti e tutta gente brava e ben
disciplinata, e tuttochè sieno obbligati di assistere alla persona del re, ad ogni modo la maggior parte serve quando
nelle armate e quando nelle piazze di frontiera. Ha poi quattro
compagnie di Scozzesi, cento Svizzeri che chiamano della
guardia del corpo: duecento uomini d'arme e duecento cavalli leggeri, tutti vestiti con i regii colori di Sua Maestà. Ha
inoltre cento arcieri che guardano la porta del palazzo e cento
arcieri del gran prevosto, sicchè ascenderà la guardia senza
la nobiltà che vi assiste continuamente sopra nove mila persone effettive. Ha quattro capitani della guardia del corpo che
servono a vicenda, e qui è da rimarcarsi che tutti gli ufficiali
della corte si cangiano ogni tre mesi, ed è certo che come
sempre è servito secondo la sua gran qualità, così bisogna concludere che questa sola corte sarebbe sufficiente al servizio ed
al bisogno de' quattro gran re. Ha quattro gentiluomini della
camera e due gran mastri della guardaroba; cariche di tanta
stima quanto sono quelle dei capitani delle guardie, collocate
sempre in persone di molta opulenza mentre sono vendibili
come tutte le altre cariche della corte, e vagliono sopra cinquecento mila franchi l'una. Ha il re duecento gentiluomini
serventi ed un'infinita quantità di mastri di casa ed altri officiali minori, calcolandosi che possa ascendere il numero sino
a mille. il gran mastro di casa ne ha il comando assoluto, ma
per esser stata levata la carica al principe di Condé che la
possedeva, cammina il servizio senza gli ordini di questo superior direttore. Al duca di Giojosa della casa dei Guisa è appoggiata la carica di gran ciambellano; serve questi prima di
tutti i grandi il re nel levarsi dal letto, onore che non sorte
mai dalle mani del duca d'Orleans o dei principi del sangue
quando si trovano in tempo e nelle funzioni più maestose, ed
in particolare nel Parlamento siede a' piedi del re. il conte di
Arcourt ha la carica di grande scudiere ed è sempre stato impiegato nelle congiunture più pressanti della corona come le
Eccellenze Vostre avranno potuto conoscere dai comandi che
ha avuto più volte in italia. La carica di grande elimosiniero,
caduta ultimamente nel cardinale Antonio Barberino, è di così
ragguardevole qualità che il cardinale di Richelieu volle riserbarla per accrescimento del lustro al cardinale di Lion suo
fratello. Ha la sopraintendenza di tutti gli ospitali del regno
che sono molti in numero ed in qualità ancora considerabile,
alcuni in particolare contandosene ricchi di centomila scudi di
entrata. Vi sono poi quattro secretarii di Stato ai quali sono
appoggiati tutti gli affari del regno. Non hanno però autorità
di risolvere, ma solo permissione di ascoltare le istanze e di
riferire al Consiglio. Il conte di Brienne è destinato agli affari
stranieri, il signor della Vrilliere a quelli degli Ugonotti, il
signor di Ghenegaud all'occorrenza delle provincie ed il signor
di Tellier a quelli della guerra. Vi sono poi sei secretarii di
gabinetto e sei della camera, oltre i secretarii ordinarii di Sua
Maestà che sono molti. Non hanno questi nè luogo nei Consigli, nè potere negli affari, ma solo servono alle cose particolari del re. Con quest'ordine cammina il servizio di così gran
principe e con altro non disuguale si avanza quello dello Stato, distinguendosi le materie con forma ben aggiustata per
scansare il disordine e la confusione. Al Consiglio della marina si addrizzano tutte le materie che guardano la navigazione
ed il mare, e di questo è il capo il grande ammiraglio duca
di Vendo3me. Al Consiglio di coscienza tutte le materie di religione ed ecclesiastiche; a quello delle finanze la provisione
del denaro, ed al Consiglio per i dispacci, l'espedizione di
tutte le lettere per le provincie. Vi è poi il Consiglio supremo
nel quale intervengono il re, la regina e tutt'i ministri di Stato, la nominazione dei quali sebbene par che si opponghi alla
brevità, non deve esser trascurata però per il lume che possono
ricevere l'Eccellenze Vostre dalla conoscenza delle loro inclinazioni. Nel tempo della mia ambasceria vi era il duca d'Orleans, i principi di Condé, di Contì, il cardinal Mazarino, il
duca di Longavilla, il guardasigilli, il signor della Vieurille sopraintendente delle finanze, il signor di Servien, il duca di
Vendo3me, il maresciallo di Plessis Pralin ed il maresciallo di
Villeroy, intervenendovi ancora i secretarii di Stato a misura
del bisogno e secondo la qualità delle materie che devono trattarsi. in questo corpo vi è l'anima dello Stato, dalle risoluzioni del quale dipende la guerra e la pace, il sollievo e l'aggravio dei popoli, ed infine l'esser di tutti gli affari mentre da
questo vengono misurate ed alterate le procedure di tutti gli
altri Consigli, come dal corso di un fiume dipende o l'escrescenza o la moderazione dei rami. il re assiste ogni giorno che
si unisce il Consiglio con pazienza e con attenzione così particolare che spesse volte, quando le risoluzioni non sono da lui
credute di suo vero servizio, tuttochè vengano stimate dagli
altri, le distrugge col risolutamente disapprovarle. Conosce il
suo gran posto ed ha inclinazioni più portate al maneggio
della spada che della penna; non lascia però di dare molte ore
del giorno allo studio, tutto che non trovi la sua soddisfazione che in quelle che spende negli esercizii militari, non venendo nelle consulte mai proposta la provvisione di un capo ad un'
armata che sia il Cardinale pressato da Sua Maestà a persuadere la regina che lo lasci sortir in campagna. Ha affetti così
particolari per la madre che non sa aver sentimento che non
dipenda intieramente dai suoi cenni. È di bella presenza, di
singolare attitudine e di maravigliosa disposizione per la Serenità Vostra, con dispiacere ben vivo sentendo i racconti dei
pericoli di Candia, ai quali accorrerebbe certamente con tutta
la maggior prontezza se corrispondesse il potere alla volontà
ed a questa il pieno concorso di tutti. l Francesi lo chiamano
donato da Dio, nè si poteva meglio rappresentare l'esquisitezza delle sue molte qualità che con questo nome, mentre abborrendo la corruzione del secolo presente, scopre così nuda
la sua purità che si fa conoscere gioja di paradiso, vero dono
di Dio.</p>
<p>La regina ha guardie e servizio particolare, distinto da
quello del re suo figliuolo. È signora di molta pietà e di divozione esemplare, mentre con frequenza straordinaria si umilia
ai sacramenti, e fermandosi tra povere mura di religiose clausure accostuma di osservare tutt'i giorni più considerati dalla
Chiesa. Queste azioni che dovevano obbligare ogni lingua alle
più piene commendazioni non l'hanno però sottratta dalla malignità di molte, che lasciando la briglia al rispetto si faceano
sentire velenose a segno che con molte acute punture la colpivano nel più sensibile. Ha dipendenza il suo arbitrio negli affari di Stato dalla volontà del cardinal Mazarini, e perciò non
mi fermerò nelle sue inclinazioni, poichè quando ben fossero
le più propense, come ardisco di assicurarlo alla Serenità Vostra, non si faranno mai vedere che nell'esser di quelle del
Cardinale. È di molta intrepidezza, e negli accidenti passati,
le azioni più coraggiose nascevano sempre dalla risoluzione
del suo cuore. Non è naturalmente portata al dispendio, nè si
distingue dal sesso nell'amare la conservazione dell'oro, credendolo il solo incorruttibile amico nelle variazioni della sorte.
Il duca d'Anjoù non ha luogo in Consiglio, perchè la tenerezza dell'eta sua non lo permette; vive senza pompa e senza famiglia, servito solo da alcuni famigliari del re. È di vivacità
che sorpassa la naturale della nazione; le sue inclinazioni sono
intieramente lontane dallo studio: ama il fratello, ma con dispiacere sopporta la disuguaglianza, bene spesso esprimendosene con ferme nato nel suo vivissimo spirito. Spera di aver
in moglie l'infanta di Spagna e con questa maniera adulandosi
pubblica che sarà così grande un giorno come il fratello. Serve con particolare inclinazione alle dame alle quali dona con
larga mano quello che con istretta maniera gli somministra la
madre, e lascia fermo concetto nella corte che ai calori di questo sole poco sieno per arrossire le rose del gabinetto. il duca
d'Orleans zio del re, prima della prigionia di Condé godeva
un'intiera confidenza e colla regina e col Cardinale, ma condotto poi dagli artificii dei malcontenti nel contrario partito
vive presentemente lontano dalla corte. È servito con le stesse
maniere come se fosse la persona del re; ha spiriti moderati
portati naturalmente alla pace ed alla quiete del regno. Ha conoscenza di molte cose; è universale ed eloquente, ma accompagna queste sue qualità con una irresoluzione così conosciuta
che non è nella corte stimato che per il sangue. Ha in moglie
la sorella del duca Carlo di Lorena, della quale ha tre figlie di tenera età, ed altra pure ne ha con la prima moglie in
età di ventiotto anni, di spirito così vivo che dalle sue sole persuasioni è stato il duca allontanato dall'abbracciare molti vantaggiosi partiti che gli proponeva la corte per disunirlo dal
principe di Condé. Ama e stima particolarmente la Repubblica,
e se vi sarà chi proponga partiti per sollevarla li appoggerà
sempre volentieri. Non so però vedere come facilmente possano
aver luogo queste sue molte disposizioni mentre il timore di
essere ingannato dal Cardinale lo allontanerà per gran tempo
dalla corte, e Vostre Eccellenze saranno come chi nell'orror
dell'inverno vede una gran fiamma senza poterne sperimentar
i calori.
Il principe di Condé, sebbene lontano dalla grazia e dal
consiglio del re, deve però esser rappresentato nelle sue qualità
alla Serenità Vostra per la quale è stato in così scoperta disposizione che poco ha lasciato d'avvantaggio al padre nella
distinzione della parzialità e dell'affetto. Fu erede di molte
fortune, di governi e piazze di conseguenza che appoggiato
da numeroso contante, ritrovato dopo la morte della madre,
avrebbe goduto nel vedere la propria opulenza superiore alle
maggiori del regno, se conosciutosi nella più alta stima appresso tutte le nazioni non si fosse dato ad intendere che le
grazie che poteva dispensare per lui il re di Francia non fossero molto inferiori a quei vantaggi che gli avrebbe saputo
guadagnare la sua spada. Da questi mal regolati sentimenti è
stata condotta la fortuna della sua casa dalla più elevata felicità ad un'effettiva miseria, mentre per sostenere il partito ha
disperso in pochi mesi quello che studiosamente era stato ammassato e conservato dai suoi genitori. Ha perduto i governi,
impegnate le suppellettili più ricche, è reso presentemente in
istato di servire di esempio a tutt'i grandi del regno. Vive coi
denari del Cattolico ed è così abbandonato dalle persone di
condizione che si può piuttosto chiamare generale di un'armata spagnuola, che capo di un partito francese. Non avrà mai
affetti per il Cardinale, e vivrà così intiera la diffidenza fra
questi due soggetti, che quando bene volesse umiliarsi ai voleri del re, non sarà facilmente lontano dalle maggiori insidie
di Sua Eminenza, e da queste sole apprensioni ne sono sempre
nate le più vere difficoltà nei trattati. Non lo abbandoneranno
però mai gli Spagnuoli quando bene credessero di non poter
ricevere molto profitto, perchè come per far nascere in Francia
una guerra civile non vi è persuasione più potente per i principi del sangue che la sicurezza di una grande protezione del
Cattolico, così quando si contasse un esempio dell'abbandono
di un principe, o di poca applicazione a sostenerlo, si fermerebbe senza dubbio la porta alle interne emozioni e perderebbero gli Spagnuoli un mezzo molto potente per la facilità
delle loro intenzioni. Se vorrà Condé rimettersi nella grazia
del re non lo farà mai col pretendere o col capitolare in pubblica conferenza in particolare come pare che gli Spagnuoli
desiderino, ma facilmente col supplicare, poichè quando il Cardinale lo tenga senza piazze, senza governi e lontano dalla
corte non vi saranno mai cause assai forti per farlo molto
considerare, poichè sebben lì occhio corre sopra tutti gli oggetti, non si ferma però che sopra quello che ha assai di vaghezza per dargli maggior compiacenza. Quando Condé sia
senza autorità e senza modo per poter beneficare, l'osserverà
la Francia per il sangue, ma sopra soggetti più accreditati addrizzerà i concorsi delle venerazioni più devote. </p>
<p>Il principe di Contì camminando con le volontà del fratello vive pur lontano dalla corte, e nutrisce presentemente il
torbido nella Guienna, unito con la duchessa di Longavilla sua
sorella e con la principessa di Condé sua cognata. Veste l'abito di prete e gode d'entrate ecclesiastiche sopra trecentomila
franchi tutti gli anni; è giovane di spirito moderato ed ha, sopra un corpo deturpato da considerabili rilevature nelle spalle
e nel petto, un volto di divina apparenza. Avrà questi miglior
condizion del fratello nell'accomodo, mentre ben conosce la
corte che il maneggio dell'armi non è la più conosciuta delle
sue inclinazioni, e sa che da Condé dipende la condotta dei suoi
affetti, come dai moti del corpo hanno dipendenza infallibile
quelli dell'ombra.</p>
<p>Il cardinal Mazarino è il primo ministro di Stato ed ha
autorità che sorpassa così il carattere che sostiene che si può
dire che questo sia il solo direttore di tutti gli affari del regno,
e sebbene vi è il Consiglio di Stato, i ministri del quale vado
presentemente descrivendo alla Serenità Vostra, servono questi
a poco più che a dare all'apparenza in questo tempo quello
che in altri era proprio dell'essenza e del peso più considerato. Sente il cardinale tutti gli ambasciatori, distribuisce il denaro delle finanze a suo piacere, dà governi, beneficii, comandi di armate e tutto il di più che può sortire dalle mani di chi
ha il maneggio di una monarchia così grande. Temperava la
sua autorità prima della guerra civile, ed in particolare quando i principi del sangue erano ben alla corte, col proponer nel
Consiglio le materie e col farle appoggiare da molti suoi fautori, acciò sentendone le approvazioni dalle voci del maggior
numero, credessero i principi che il servizio e non il proprio
interesse, li obbligasse ad abbracciarle: ma presentemente e
ben diversa la forma, e tutto che paja più imbrigliato il suo
arbitrio, è senza comparazione più assoluto, poichè quando
vuole beneficare qualche persona, ovvero appoggiare gl'interessi di qualche principe fa parlar la regina, e quelle cose che
nascono dal solo suo spirito le copre col mezzo di voci così
autorevoli, per pubblicarle poi non disuguali dal suo desiderio,
come all'egual della pietra che la produce scopre il fonte ed
innalza l'acqua che gli somministra un sotterraneo canale. Ama
con passione la Francia e con velenosa avversione abborrisce i
Francesi, essendosi meco più volte avanzato a dire che, trattone il duca d'Orleans ed il principe di Condé, stimava tutto
il rimanente dei soggetti che frequentavano la corte come il
peggiore dei suoi valletti. È inimico dell'ozio ed è diffidente a
segni così alti che per il dubbio dell'inganno si sottomette ad
un tormentoso continuo esercizio, non credendo mai ben avanzato quell'affare che non ha dipendenza dalla sua mano. Abborrisce il dispendio, qualità che unita a certa sua particolare
ritiratezza gli ha facilitati i concorsi dell'odio di tutta la
Francia, mentre non si poteva in peggior maniera soddisfare
all'inclinazione di questa nazione, che è libera ed interessata
egualmente, che col rendersi poco visibile e con l'avarizia. Ha
con passione tutta pungente sopportato la libertà che si prendevano le stampe che ogni giorno dava alla luce composizioni
d'infamia al suo nome, dicendomi un giorno in via di confidenza che non era tanto avanzato nell'età che non potesse aver assai di vigore, quando l'autorità del re fosse ristabilita,
per castigar Parigi con le forme più proprie; che non si sarebbe mai permesso da chi aveva avuto parte nella reggenza
che le istorie parlassero degli sprezzi che il re aveva ricevuto
dai suoi sudditi, senza i riflessi alle punizioni ed ai castighi a
che gli avrà destinati. Ha duecento cavalli di sua guardia oltre
una numerosa famiglia che ardirò di rappresentare affettuosa,
se l'interesse all'avanzamento delle proprie fortune, in nazione che dà gran luogo alle stravaganze non altera l'esser suo.
Ha nelle stanze il concorso di tutta la gente civile che in abbondante maniera vi si conduce tutt'i giorni, ma vi si trattiene con voci così ingiuriose alla sua persona che ben fa vedere
che ha più civiltà nel piede che nella lingua. Non godono le
femmine in questo tempo quell'autorità che possedevano quando regnava il cardinale di Richelieu, e perchè sa Mazarini il
rispetto che si deve avere per questo sesso, non dà agli uomini posto maggiore nella sua grazia, e se si vedono alcuni a
frequentare le sue stanze lo permette per aver di che meglio
farsi servire, ma mai col fine di piegarsi all'istanza di chi si
sia. Da questo ne nasce l'obbligazione nei ministri forestieri
di accomodarsi ad una dirò quasi effettiva adorazione per il
suo merito, acciò se è possibile ne sorta da questa la facilità
nei negozii che gli passano per mano; e come tutto intieramente dipende da questo solo ministro, così non prenderà mai
scarse le sue misure chi impiegherà tutta l'applicazione e studierà attentamente per renderselo parziale. Ha pratica così
particolare degl'intrighi del gabinetto che non vi è invecchiato Francese della corte che possa eguagliarlo. Conosce gl'interessi dei principi forestieri molto meglio di ogni altro, e se
avesse così ben posseduto l'ordine per ben maneggiare la
Francia, non si sarebbe certamente ritrovato in tanti imbarazzi.
È portato ad ingrandire l'autorità del re in italia, e se
presentemente non fosse applicato a stabilirla nel regno, Vostre Eccellenze non avrebbero gran pena a persuadergli rinforzi ed assistenze. L'acquisto di Bellegarda che ha fermata l'obbedienza in tutta la Borgogna servirà però a facilitare qualche
concorso in italia di truppe, nè mai meglio potranno l'Eccellenze Vostre scoprire l'applicazione del Cardinale a questa
parte che dal capo che vi destinerà perchè se avrà condizione
e nome non si lascierà imbarazzare senza aver di che poter
ben riescire, e per questa campagna vedendovi destinato il maresciallo di Grancei gli Spagnuoli avranno pochi modi per molto profitto. Ha grande interesse il cardinale che le forze del re
vi siano molto potenti perchè da queste spererà sempre favorevole Roma ed in occasioni di conclave più accreditate le voci dei parziali. Stima poco i principi di questa provincia, li
pubblica per miserabili, ne testimonia alcuna parzialità per
loro; se la lingua fosse sempre l'interprete sincero del cuore,
si potrebbero un giorno veder uniti gli effetti alle molte lodi
con che accompagna il nome della Serenità Vostra. Mi resterebbe a dire qualche cosa della sua sussistenza, ma come con
difficoltà sempre si discorre dell'avvenire, così con poco fondamento potrò parlare in questa materia. Dirò ad ogni modo che
la caduta di questo ministro può facilmente nascere dall'innalzarsi negli affetti del re qualche soggetto che non avesse dipendenza da lui, a che l'età lo va tanto più avvicinando, quanto lo allontana sempre dalle soddisfazioni puerili. Ne vede il
Cardinale l'azzardo e coll'occhio ben aperto non lascia ai piaceri del re che quei soggetti che crede dipendenti dal solo suo
arbitrio, ma non sempre le inclinazioni si formano col tempo,
nè colla pratica; nascono bene spesso in un istante, nè è senza
esempio l'averle vedute cadere anco nelle persone manco considerate. Se avesse così l'universale favorevole come lo esperimenta contrario potrebbe adularsi sperando che cadesse la direzione degli affetti del re in persona di sua confidenza, ma
non avendo che pochi per lui, sarà il suo posto sempre molto
esposto ai colpi della sorte e del caso. Potrebbe mutar stato il
suo esser ancora dalla morte del re, poichè succedendo alla
corona il duca d'Anjoù vi sarebbe qualche tempo di minorità,
e quello che procurò il re Lodovico Xiii a suo favore nel Parlamento prima della sua morte sarebbe in questo caso distrutto da una universale opposizione di tutta la Francia; ma la
vivezza dello spirito suo lo ha così obbligato a pensare ai ripari di questa novità che, come ha conosciuto di avere l'universale tutto contrario, così va studiando di appoggiarsi con
forti aderenze disegnando le nipoti in mogli ai primi signori
del regno, con confidenza che se dalla sorte gli fosse levato il
maneggio ed il governo dello Stato, dall'industria gli sia apparecchiato un essere decoroso ed un comodo cospicuo anco
fra i più grandi. Ha seicento mila franchi d'entrata, ma questo non si considera, mentre l'avere non ha dipendenza che
dalla sua volontà. Conserva affetti particolari per i principi di
Savoja e per la casa di Baviera; la morte però del duca padre
del presente avrà forse fatto nascer qualche moderazione all'ordine nelle corrispondenze. Ha venerazione per il duca di
Orleans, ma odio ben conservato per il principe di Condé, e
come per il primo non vi sarà che impedisca il suo ritorno alla
corte che il timore dell'inganno, così per il secondo vi sarà il
dubbio d'offrirgli una vera congiuntura per soddisfare al suo
sdegno; sicchè a meno di vedere Condé nella forza di prima e
con molti pegni di sicurezza, non si avanzeranno questi principi facilmente alla corte. Non prenderà però il Cardinale gran
pena per compiacerli, mentre gode presentemente assoluta
quella venerazione che converrebbe veder parteggiata con loro,
e giacchè l'unione con questi non lo ha sottratto da molte burrasche, vorrà vedere se solo saprà meglio scansare altri incontri. </p>
<p>Il duca di Longavilla era pure ministro di Stato, ma come le risoluzioni del principe di Condé suo cognato lo hanno
obbligato ad allontanarsi dalla corte, così il rispetto che ha avuto per il re non lo ha mai staccato dalla conoscenza di ciò
che deve un suddito; ha sempre sprezzate tutte le considerazioni del principe e ritiratosi nella Normandia ha tenuta la provincia così nell'obbedienza per il re che da poche altre più
puntualmente sono state abbracciate le contribuzioni. Non
rientrerà d'avvantaggio nel Consiglio, perchè quando bene la
corte lo desiderasse ha di già risoluto di vivere alla sua famiglia per la grandezza della quale va ogni giorno accumulando
tesori e riparando in questo modo agli eccessi della sua gioventù che nelle profusioni dell'oro si è distinto largamente dagli altri. Pretende rango di principe e perciò io non ho avuto
mai occasione di trattar seco, mentre non ammette che quei
ministri che l'onorano col titolo d'altezza.</p>
<p>Il Guardasigilli era primo presidente del Parlamento
e si è portato a questa cospicua qualità colla risoluta costanza
con che ha sempre sostenuto il regio partito. È soggetto che
non ha pratica che sorti dall'ordinario negli affari di Stato,
ma che ben volentieri appoggia la ragione, onde quando sarà
reso capace dai ministri della Serenità Vostra delle pubbliche
intenzioni non sarà che molto propenso, mentre chi si conduce negli affari colla scorta del dovere e del giusto guadagna le
parzialità prima che le confidenze. Col signor de la Vieurille io
non devo accrescere il tedio alla Serenità Vostra, mentre le finanze che possedeva sono passate nel signor di Servien e l'anima sua è nel cielo. </p>
<p>Dirò adunque che il signor di Servien è al presente il
ministro più confidente del Cardinale, al quale si sono date le
finanze non solo ma effettivamente la conoscenza intiera del
più secreto. È soggetto di grande sagacità e di non disuguale
virtù, ma in particolare il solo che nelle burrasche del Cardinale abbia sudato per ricondurlo nella calma e nel porto. Non
ama la Repubblica, anzi sempre con molta risoluzione si oppone nei Consigli quando si tratta di avvantaggiarla in qualche parte. Io ho molto applicato per iscoprire le radici di questa avversione, ma sfortunatamente sempre, nè di altro posso
con fondamento assicurare la Serenità Vostra che di un'effettiva sua avversione per tutte le Repubbliche, bene spesso esprimendosi che chi si portava a beneficarle poco curava i vantaggi del padrone, mentre quando le grazie cadevano in un
pubblico non si sapeva da chi poter riscuotere le corrispondenze: sicchè alla Serenità Vostra sarà rimesso l'ordinare ai
suoi ministri una puntuale osservazione per le sue procedure
ed una studiosa cultura per il suo animo, questo essendo il
modo più facile per allontanarsi dai pregiudizii; e perchè le
pietre più dure con un violento colpo si spezzano e con il tempo regolatamente si tagliano, per ciò sarà effetto della pubblica
prudenza l'allontanarsi da officii che possano testimoniare
qualche ombra, poichè non potrebbero che cagionare alterazione e divider in molte parti quel male che è presentemente
in una sola, ma dare al tempo ed alla desterità dei ministri i
veri modi per il fine che desidera.</p>
<p>Il duca di Vendo3me merita ben più fissa l'applicazione di
Vostre Eccellenze, mentre non solo disama la Repubblica, ma si
dice mal soddisfatto per il poco caso che si è fatto di lui nel
tempo che si trattenne in questa città. Dipende intieramente
dal Cardinale Mazarini mentre il duca di Mercoeur suo figliuolo ha in moglie la sua prima nipote, ed è soggetto molto stimato così per la nascita come per la propria abilità. Testimonia un sommo contento nelle congiunture che cadono sfortunate o per il regno di Candia o per l'armata, e pubblicamente
si esprime con chi l'accompagna con compatimenti che la Repubblica non è per anco ridotta in tanta debolezza che non
possa sopportare qualche maggior effusione di sangue. </p>
<p>Da queste notizie che meritano i pubblici riflessi resta
sollevata l'anima mia mentre per gran tempo è stata combattuta dal dubbio se maggior fosse il servizio di Vostra Serenità
nel silenzio o nella mia reverente espressione, ma non potendo
supporre che in negozio di conseguenza così alta non resti il
secreto ben custodito, ho voluto esplicarmi, mentre nella vera
conoscenza dei mali nasce la salute per l'interno e nell'incertezza e nell'ignoranza la morte.</p>
<p>I marescialli poi di Plessis-Pralin e di Villeroy come ben
conoscono il pubblico merito e le maniere con che il Senato ha
accompagnato in tutt'i tempi la Francia non lasciano mai luogo per desiderare aumento di affetto nè di disposizione migliore. Sono egualmente considerati alla corte mentre nelle combustioni del regno mai hanno saputo accomodarsi ad altri vantaggi che a quelli che loro poteva guadagnare una fedel assistenza alla corona. Con questi ministri a misura delle congiunture si avanzano le negoziazioni, ma in particolare poi col
mezzo del secretario Brienne, quando l'urgenza non ricerchi
una visita espressa del signor Cardinale, sicchè dalla conoscenza delle loro inclinazioni caverà la Serenità Vostra il vero
modo per ben farsi servire. Dalle disposizioni per i principi di
questa provincia conoscerà di che peso possano essere le speranze per aiuti e vigorose assistenze; dalla forza e dallo stato
del regno vedrà il modo che ha la Francia per continuare la
guerra col Cattolico; dalli discorsi sopra il negozio della pace
apprenderà quanto possa esser vicino questo gran bene, e dal
distinto racconto dei più considerabili accidenti accaduti e per
far nascere e per nutrire la guerra civile saprà quali sieno state le infelicità della Francia. Nel mezzo di queste io non ho
provato altro bene che quello che sortiva dalla benigna assistenza in più tempi degl'illustrissimi signori Zaccaria Grimani, Tommaso Contarini, Francesco Giustinian Lolin e Caterino Belegno; soggetti di così conosciute condizioni, che può
ben esser certa la patria di doverne cavare sempre qualificati
vantaggi, mentre la conoscenza di molte corti ha loro fabbricata la stima, e lo splendore i concorsi della più considerevole
venerazione.</p>
<p>Il signor Lorenzo Pauluzzi mi ha poi servito in qualità di
secretario con puntualità e con decoro; dai talenti di questo
ricevono l'Eccellenze Vostre un servizio in inghilterra che
parla altamente per il suo merito e nel tempo stesso leva a me
l'obbligazione di più distintamente rappresentarlo.</p>
<p>Il signor Antonio Maria Vincenti ha preso servizio in qualità di coadiutore con tutta la più desiderabile applicazione ed
ha nell'assenza del Pauluzzi predetto valorosamente sempre
sopportato il peso intiero di tutta la secreteria. il decoro ed il
servizio sono stati gli oggetti di tutte le sue operazioni, onde
come convengo confessarne una perfetta soddisfazione, così
devo supplicare la Serenità Vostra a crederlo meritevole della
pubblica benignissima grazia e dei più pieni testimonii della
medesima, mentre per la qualità dei dispendii abbracciati sempre generosamente ha in modo sensibile colpite le proprie
fortune.</p>
<p>Di me poi parlerà la malignità dei tempi nel mezzo dei
quali ho convenuto sostenere la carica, e tuttochè la costanza
mia fosse sempre inalterabile e ferma, e che il desiderio del
pubblico servizio rendesse più soavi gli aspetti di così torbide
congiunture, è ad ogni modo costante che mai ho respirato
nel lungo corso di questo tempo che per sospirare, e che dagli
incomodi di un tormentoso assedio in Parigi, di altro nella
Guienna sotto Bordeaux, da molti lunghi viaggi servendo la
corte, e da un lustro sostenuto sempre corrispondente alla maestà della rappresentanza, io resto così colpito che dai miei sospiri non sortiranno che lagrime dolorose per l'innocente mia
posterità. Così però dovevo alla patria, nè me ne pento perchè
le ambasciate senza pompa sono come le statue senza testa che,
benchè esposte nei luoghi più maestosi e più frequentati, sanno
ben mostrare la figura di un uomo ma mai possono scoprire
nè la distinzione nè la sua qualità. Nè si è fermato il mio dispendio nel solo recinto della corte di Francia, poichè comandato dalla Serenità Vostra a sostenere la mediazione nelle differenze che vertono fra le corone di Polonia e di Svezia in
qualità di ambasciatore straordinario, mi condussi a Lubecca
ad aumentarlo fuor di ogni misura. Il breve tempo della mia
permanenza in quella parte, la caduta del negozio per poca
volontà di avanzarlo negli interessati, e l'aver io di tempo in
tempo servito alla pubblica curiosità mi persuade a divertirle
presentemente da un maggior tedio. Devo però chiudere questo racconto col rimarco ai due beneficii ricavati da questa mia
ultima peregrinazione. il primo, che sarà sempre grande, è il
vantaggio riportato sopra gli ambasciatori del duca di Brandemburgo venuti per superarmi colle più cospicue forme ma
fermati poi dalla forza delle mie negoziazioni fuori di tutte le
conferenze, discreditati altamente dalla maniera della condotta
mia, mi hanno lasciato l'onore di aver ben servito alla patria
in un negozio così torbido, e nel tempo stesso confermato in
me medesimo l'opinione che non si deve mai scansare il buon
sentiero, tuttochè apparisca pieno di spine, mentre è constante
che se dall'apprensione di queste fossi stato persuaso ad avanzare in altro modo l'affare, avrei dato giusto soggetto per iscoprire una grande imprudenza. il secondo avvantaggio nasce
puramente dalla pubblica generosa costanza nel presente travaglio col Turco, resa così conosciuta in tutte le parti che non
vi è lingua che non la celebri colle forme più decorose; e come
io nel giro di tante provincie ho avuto il bene di riscuotere
questi giusti tributi, così alla Serenità Vostra non mancherà la
felicità di goderli gran tempo per consegnarli poi all'immortalità, destinata ad accompagnare perpetuamente il glorioso
suo nome.</p></div1></body></text></TEI.2>
