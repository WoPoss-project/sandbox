<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Cronaca dei fatti di Toscana (1845-1849)</title>
      <author>Giuseppe Giusti</author>
    </titleStmt>
    <extent>173 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001554</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere</title>
        <author>Giusti, Giuseppe</author>
        <editor id="ed">Arici, Zelmira</editor>
        <publisher>UTET</publisher>
        <pubPlace>Torino</pubPlace>
        <date>stampa 1955</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="codice">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Testi storici e storiografici</term>
      </keywords>
    </textClass>
  </profileDesc>
  <revisionDesc>
    <change>
      <date>2000-02-28T00:00:00.000+02:00</date>
      <respStmt>
        <name>Samuela Brunamonti</name>
        <name>CIBIT - Pisa</name>
      </respStmt>
      <item>Digitalizzazione</item>
    </change>
    <change>
      <date>2000-02-28T00:00:00.000+02:00</date>
      <respStmt>
        <name>Samuela Brunamonti</name>
        <name>CIBIT-Pisa</name>
      </respStmt>
      <item>Correzione linguistica</item>
    </change>
    <change>
      <date>2003-01-07T00:00:00.000+02:00</date>
      <respStmt>
        <name>Elena Pierazzo</name>
        <name>CIBIT - Pisa</name>
      </respStmt>
      <item>Codifica XML</item>
    </change>
    <change>
      <date>2003-02-28T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<div1 type="introduzione">
<head>Introduzione </head>
<p>
Ho veduto i fatti nostri molto da vicino, perché da una
parte mi sono trovato nel vero mezzo della folla; dall'altro,
nella intimità di persone le quali, chi per un verso e chi per
un altro, si può dire che sieno state alla testa delle opinioni
e del movimento. Ho veduto da attore e da spettatore, vale a
dire con occhio molto amorevole quanto al dramma in sé, e
con occhio assai riposato quanto alla rappresentanza. Dimodoché,
quando parlerò della cosa, potrà darsi benissimo che
io non sia libero affatto da ogni preoccupazione; quando parlerò
di chi ci ha avuto mano una sola preoccupazione terrà
l'animo mio, ed è questa: che io credo al bene piuttosto che
al male; credo molti i buoni e pochi i tristi; credo più nel
buon senso che nella dottrina; credo che le vittime vere sieno
i persecutori. Queste credenze parranno strane e saranno; strane
per uno oramai pervenuto agli ultimi anni della gioventù;
strane a chi sa che io mi sono, dilettato no, (ché il mordere in
fondo non diletta neppure il cane) ma dato a pungere i vizi,
gli errori e le storture del tempo.
Rispetto a queste punture, non credo che molti sappiano,
o sapendolo che abbiano cuore di confessare, che parecchie
volte il moralista, o se vogliamo il satirico, impugni il flagello
in seguito d'un esame di coscienza, e non intenda né punto
né poco d'escludere sé stesso dal numero dei flagellati; rispetto
poi alla esperienza che porta l'età, dirò liberamente che da
quella prima, dolce e serena fiducia dell'adolescenza, passato
anch'io attraverso di brevi dubbi, di brevi sgomenti, e di
brevissimi abbandoni, e tornato a scrutare me stesso in quei lucidi
intervalli nei quali l'uomo si denuda al suo proprio cospetto,
<pb n="605"/>
mi son trovato più ricco che non credevo, vale a dire senz'odio,
senza invidia; pronto a compatire, a tollerare, ad amare il mio
simile, perché bisognoso io stesso d'amore, di compassione e di
tolleranza. Se questa è fanciullaggine di ritorno, vorrà dire
che io sono invecchiato prima del tempo; se è virtù, non me
ne fo bello; perché me la sono trovata addosso come il colore
dei capelli: in ogni modo ne tengo di conto perché mi aiuta
a vivere e a lasciar vivere. Ma ho detto di parlare di cose
importanti, e invece parlo di me stesso. Scusami: prima della
parola ho voluto dirti l'uomo; e poi devi sapere che l'Io è come
le mosche: più lo scacci e più ti ronza d'intorno.
Quali fossero le condizioni della Toscana nel <date value=" 18451100">novembre 1845 </date>,
tu lo sai meglio di me. Un beato lasciare andare; un
governo composto di se, di ma, di forsi, come dice il Berni
del papato d'Adriano. Più cupolino che toscano, o se toscano,
non italiano mai neppure per sogno: un andare al passo
delle lumache; un'arte piccina e minuta di vivere a forza di
scansi tanto al di dentro che al di fuori; una cuccagna per i
rescrittati d'ogni genere, un dormire a occhi aperti vedendo
e non vedendo; una certa velleità d'avere statue senza sapersene
preparare il piedistallo; un dare e un avere tra tutti e in tutto,
di sarcasmi, di noncuranza, di disistima e di pettegolezzi.
Il popolo, occhiuto ma distratto, nauseava senza sdegno
discorreva senza discutere, desiderava senza volere; pagava e
<pb n="606"/>
brontolava, guardava lontano e non vedeva sé stesso;
s'impregnava dell'altrui senza curarsi di concepire del proprio.
In fondo a tutte queste cose, bonarietà al di sopra e bonarietà
al disotto; di sopra poca levatura, certe presunzioncelle e
nessuna malvagità; di sotto molto ingegno in erba, poco in
fiore, pochissimo in frutto, e anco qui certe presunzioncelle e
nessuna malvagità; nel mezzo poi (vedi polizia) bastardume,
vanume, marciume, lerciume, mettiscandali, gabbaminchioni,
annaspabrighe, armeggioni, ferracci vecchi, arnesacci, ronzoni,
zanzare, tignole, fastidio insomma più importuno che
velenoso, gente più boriosa che potente; ruffiana di faccende,
non intermediaria del potere. E questa pania che era tesa a
tutti e non chiappava nessuno, stava lì, spauracchio al Principe
non accivettato, svegliarino al popolo accivettatissimo, e se
a caso qualcuno c'incappava un momento, presto s'accorgeva
o che non teneva, o che non voleva tenere, o che i tenditori
si contentavano di poche penne tanto per farsene un piumino,
e poi chi l'ha a mangiare la lavi. Se gli ho battuti in versi,
credi che non è stato per coraggio civile.
Venendo ai partiti che allora covavano tra noi, e usando
i nomi ormai invalsi nell'uso, il paese, non tenendo conto di
parecchie gradazioni di colori, era diviso tra liberali e sanfedisti.
I liberali, sparpagliati, avvezzi all'ombra e al sotterfugio,
non capitanati né da un uomo solo né da una sola opinione,
troppo in apprensione del birro e del partito contrario, ai
quali prestavano spesso un sapere e un potere che non avevano.
Molti di cuore, pochi di petto, parecchi per sentita dire,
altrettanti più per buona volontà che per ferma convinzione,
del resto galantuomini, salvo una certa tal quale zavorra. I
sanfedisti erano più d'accordo che compatti; chiotti
piuttostoché astuti; con due o tre Donchisciotti alla testa che
pigliavano una cena tra amici per la congiura di Catilina, un
<pb n="607"/>
par di baffi per un delitto di lesa maestà e via discorrendo.
Gente più che altro d'incornati, di muffiti e di stizziti, di
baciapile, di quattrinai e di paurosi del sacco, di trappoloni,
di spaccamondi, di falliti di borsa e di reputazione, e d'innocenti
presi agli archetti come la quaglie. Nel guazzabuglio,
due o tre carnefici; otto o dieci birri pensionati; e qualche
giacobino e qualche carbonaro che si sbracciavano a purgarsi
dei peccati veniali del <date value=" 17990000">novantanove </date> e del <date value=" 18210000">1821</date>. Le accuse,
i sospetti, le paure che son corse tra le due parti, ognuno
le sa e sarebbe superfluo ristacciare questa farina oramai
imbachita. La zuffa durava dal trentuno al quarantacinque
con poca perdita di qua e di là se si guarda al numero dei morti;
se poi si guarda ai vivi la faccenda va diversamente: mi
spiegherò. I sanfedisti lieti d'aver piluccato qua e là il partito
contrario, avvezzi alle minuzzaglie più che al grosso della
cosa, e veduto o creduto di vedere che i liberali battevano in
ritirata e tacevano, si dettero a cantare il Te Deum a tutto
bordone, e fatta un po' di baldoria, dissero è finita, e si
sdraiarono a Capua. Il male fu che quella ritirata dei liberali,
piuttosto che una fuga, riuscì un colpo di strategia, e dico
riuscì per non parere di dare al mio partito il senno dei vecchi
soldati che si confortano della perdita presente, certi di
rifarsi temporeggiando. No, questo alto sapere se fu, fu in
pochissimi, e se poi suonando di nuovo a raccolta ci siamo
trovati più di quelli che eravamo allora e più forti a vincere,
lo dobbiamo al vento che ci porta e che spira negli occhi
agli avversari. Ciò che posso dire perché lo so è questo: che
i sanfedisti credettero di aver vinto, i liberali non credettero
di aver perduto e questa che pare piccola differenza è
differenza grandissima. I birri e i sanfedisti, vale a dire tutti i
retrogradi e i calpestatori, hanno un gran peccato addosso,
che è quello di credersi furbissimi. Io non ho veduto mai al
<pb n="608"/>
mondo il più gran minchione di quello che crede e dice
d'esser furbo, e lo provo. Chi è furbo vero si sente ma non crede,
cioè non è mai tanto sicuro di sé che non pensi potersi dare
uno più furbo di lui, e per questo lato la somma furberia ha
le sue modestie come la sapienza, come l'arte, come la virtù
che esce dal comune. Dunque chi crede d'essere furbo si falsa
le armi da sé, tenendosi impenetrabile e invulnerabile. Chi
dice poi d'essere furbo non solo si falsa le armi ma si taglia da
sé e si può tagliare a scempio e a doppio. Si taglia a scempio
perché quand'anco sia ciò che dice d'essere avvertendone gli
altri fa sì che stieno all'erta; e si taglia a doppio nel caso che
in qualche punto riesca un minchione, cosa che si dà a tutti.
Ecco la magagna dei sanfedisti; mentre noi liberali siamo stati
sempre minchioni, tanto è vero che i proscritti, i fucilati e gli
impiccati e' si contano sempre tra noi. Se taluni domandassero
per qual ragione credendoci seguaci del vero, n'andammo fin
qui a capo rotto...

</p></div1>
  </front>
<body>
<div1 type="parte">
<head>PARTE PRIMA </head>
<div2 type="capitolo">
<head>I CONDIZIONI DELLA TOSCANA - GIUSEPPE MONTANELLI</head>
<p>
<pb n="609"/>
Quando morì Don Neri Corsini, Ministro dell'interno,
degli affari esteri e d'altre due o tre cose in Toscana, i liberi
pensatori erano i Georgofili. Non dico che qua e là, anche
fuori di quell'accademia, non vi fosse gente che pensasse senza
licenza dei superiori, ma la vera falange dei novatori era là,
e le nostre speranzine e le paurine del governucolo d'allora
erano senza dubbio quei signori accademici. Di qui forse quel
non so che di patriarcale o d'arcadico che s'è infiltrato e s'infiltra
nelle nostre faccende; di qui le stizze, i pettegolezzi, i ripicchi
e il fare puntiglioso e cricchioso, portato da certuni
nel campo della politica. L'Accademia dei Georgofili ha
fatto del bene e ha contato uomini di molto valore, ma
un'accademia è sempre un'accademia, e la quercia non fa limoni.
Primeggiavano in essa alla morte del Ministro suddetto,
Gino Capponi, Cosimo Ridolfi, Raffaello Lambruschini,
<pb n="611"/>
Vincenzo Salvagnoli, Bettino Ricasoli, Celso Marzucchi,
Enrico Mayer ed altri; tutta gente dabbene, ricca d'ingegno,
promotrice degli studi economici, delle scuole infantili, e di tutto
<pb n="612"/>
ciò che allora ti faceva andare per la maggiore e ti poneva
in vista del Presidente del Buon Governo.
Di contro a questa congiura aperta, v'era la congiura segreta,
cioè a dire uno strascico della Giovine Italia, capitanato
allora dal Montanelli. Il nido era a Pisa; gli addetti principali
a Livorno, poi qualche filolino per tutta la Toscana, in
tutti cento o cencinquanta, e fino d'allora si chiamavano popolo.
Lavoravano sott'acqua, tenevano combriccole misteriose,
ricettavano fuggiaschi ed altre cose di questo gusto, e tutto
andava a finire nello stampare foglietti di sotterfugio, nello
scrivere col carbone una minaccia sul muro, nel fare a
caponascondi colle spie, e ciò era detto missione. A me questo
modo non è mai piaciuto, perché se ne va in ninnoli e in
accordature, non riesce a nulla di sodo; ti raffina l'astuzia,
t'avvezza a fare a meno del coraggio, t'insegna a salvare la capra
e i cavoli, vale a dire la patria e la pelle. Credo che questa sia
la cagione per la quale i congiurati di mestiere <num>99</num> per <num>100</num>
finiscono di mostrare il viso quando appunto incomincia il
pericolo.
Il Montanelli non ha né forte sentire né forte pensare.
<pb n="613"/>
È uno di quegli animi che si caricano a furia di emozioni
cercate, come l'uomo fiacco cerca la forza nel vino, e il
malinconico l'esilarazione dall'oppio. Esso può avere una
fissazione più o meno lunga, fermezza no; e credendo di dominare
uomini e cose è dominato sempre da tutti e da tutto. Segue
un'idea vaga dell'ottimo e non conosce e non si accontenta del bene;
e mirando al cielo e sentendosi onesto, può dare il capo
nei più grossi spropositi e nelle più basse perfidie o senza
avvedersene o scusandosi a sé stesso in grazia del fine. Nel <date value=" 1831">31</date>
fu della Giovine Italia; nel <date value=" 1833">33</date> sansimonista; poi socialista e
comunista; poi ateo; poi bacchettone; poi giobertiano, poi
daccapo mazziniano: insomma è un essere che per istare in
gambe ha bisogno d'appoggiarsi a qualcosa. Fa per fare: se
faccia bene o se faccia male non sa o non cura sapere: fa, e
tanto gli serve. Odo che talora due corpi ghiacci posti che
sieno a contatto tra loro bollono o fermentano a freddo; l'olio
di vetriolo versato sulla pietra leva le gallozze, così credo
che facciano le cose sul cuore del Montanelli. Di fronte a ciò,
un ingegno facile, un senso sfumato di poesia, nessuna avidità
di danaro per accumulare; l'avidità del prodigo per disperdere
in pro della setta il suo e quello degli altri; pronto a far
getto della roba e del grado, pronto anche a morire, una volta
che gliene sia presa la convulsione. Ho detto convulsione non
per ischerno ma perché mi rende a pennello la natura di lui.
Perocché la sua non è una di quelle anime che s'affinano al
sagrifizio per via di un fuoco vivo lento e continuo, ma
solamente divampa e sfavilla di tratto in tratto, come la lucerna
annacquata, sebbene in una di quelle vampate possa far lume
agli altri e risplendere per sé.
</p></div2>
<div2 type="capitolo">
<head>II GINO CAPPONI - VINCENZO SALVAGNOLI</head>
<p>
<pb n="614"/>
Nel <date value=" 18451100">Novembre del 1845 </date> andai a Varramista, villa di Gino
Capponi. Trovai là Vincenzo Salvagnoli e il professore Pietro
Capei, e nei primi giorni non facemmo altro che parlare del
nuovo ministero che avrebbe nominato il Granduca. Le voci
corse da Firenze accennavano al Baldasseroni, a Omburgo,
al Bologna, e al Paver, ma il Salvagnoli mostrava non crederle
e pareva che avesse in corpo altri nomi. Quando una
mattina eccoti una lettera di Pietro Vieusseux che ci dà i
ministri bell'e fatti nelle persone appunto del Bologna,
dell'Omburgo, del Paver e del Baldasseroni. A quella nuova il
Salvagnoli impallidì, s'azzittì, rimase come di pietra; e fu
tanto lo stupore che gli si dipinse sul viso, che tutti lo notammo,
e cominciammo, ognuno tra sé e sé, a farci su i nostri
<pb n="615"/>
lunari. Dopo essere stato lì per dell'ore, interdetto e confuso
diè dentro a gridare che la Toscana era andata; che quello
era il colpo di grazia; che ora non rimaneva altro partito che
mettersi un berretto da notte e andarsene a letto. Poi voltata
in burla la stizza, cominciò a far finta di predire che cosa
sarebbe stata la Toscana di lì a dieci anni, che cosa il Principe
con quella gente d'intorno; e di tutta questa roba, tratteggiò
un quadro di dormienti, di mummie e di fossili, che ci fece
piangere dalle risa. In sostanza, pare che egli, Cosimo Ridolfi
e altri si maneggiassero sotto sotto per vedere che il Granduca
si spastoiasse una volta dalla solita gente e chiamasse a sé
uomini nuovi, uomini che avessero la stima e la fiducia
dell'universale, o come dice la frase santificata dall'uso, uomini
che fossero all'altezza dei tempi. Tra questi, Gino Capponi e
Cosimo Ridolfi sarebbero stati il non plus ultra; ma il poterli
avere a ministri era né più né meno a quei tempi ciò che
sarebbe adesso l'unità d'Italia, cioè un desiderio senza speranza.
Quando gli ebbero, gli rimandarono, e così vanno le cose di
questo mondo.
Sul finire di Novembre, il Capponi e il Salvagnoli tornarono
a Firenze; il Capei ed io andammo a Pisa. Prima d'andare
più oltre mi sia lecito di darti in tre pennellate il Capponi
e il Salvagnoli.
La natura e quel complesso di cose che si chiama fortuna
gareggiarono prima a prodigare, poi a ritogliere i loro favori
a Gino Capponi. Ma e l'una e l'altra, per quanto lo abbiano
flagellato a sangue, non ebbero potenza di percuoterlo a terra.
La dignitosa bellezza dell'aspetto e della persona fu scemata
in lui dalle molte infermità che ebbe a soffrire e dalla perdita
degli occhi più dura e più amara di tutte; ma questo e gli altri
mali, se gli tolsero splendore di forma, gli crebbero venerabilità
di sembianza, e non v'è anima nata che per esser chiamato
Gino Capponi, non si accomodasse a brancolare come lui.
Quelle tenebre pesano sul cuore di tutti, e tanto più,
quanto risplende a tutti vivissima la luce di quell'animo e di
quell'intelletto. Nello spegnersi di quegli occhi, si spense alla
<pb n="616"/>
Toscana e all'Italia il frutto migliore dei larghi studi, delle
forti e severe meditazioni, della lunga e varia esperienza degli
uomini e delle cose, acquistata colla scorta di un cuore aperto,
amoroso, caldo, gentile, delicatissimo; d'un ingegno pronto,
ampio, ordinato, arguto, dominatore. Chi lo conosce addentro
ravvisa nel Capponi la schietta e affettuosa ingenuità dei
diciott'anni, la maturità severa dell'uomo compiuto, la pienezza
del sapere, la cordialità del conversare grave, lieto, semplice
e fecondo; nessuno scoppio di burbanza, nessuna grettezza;
nulla di secco, d'uggioso, di sofistico, di quelle reticenze
misteriose e di quelli accenni cabalistici, dei quali si compone in
gran parte il fare dei dotti, dei letterati, delle persone che stanno
sul candeliere. E tutto ciò diffuso di quella malinconia
profonda, e serena a un tempo, che accompagna sempre
l'uomo grande e infelice, e fatto risaltare da certi tratti d'ironia
socratica nei quali va a metter capo di tanto in tanto lo
sdegno e il dolore di lui, quando è giunto al segno che fa
traboccare le anime manchevoli in rabbiose declamazioni o in
roventi sarcasmi. Egli porta il nome, la fama, la ricchezza e
la stima di tutti, con quella disinvoltura colla quale porta il
vestito più scelto un elegante di prima sfera: tutti lo guardano
e lo ammirano, ed egli pare non s'accorga d'averlo indosso.
Credo di dare l'ultima mano al ritratto, dicendo ch'egli, cieco
e sofferente, quando può risparmiare il cocchiere, se n'ingegna;
e quando è in casa d'altri e sa d'avere all'uscio la carrozza
che lo aspetta, o abbrevia la conversazione, o sta sulle
spine d'esser costretto a prolungarla. Gli ho udito dire più
volte: io non ero nato per esser marchese: questo palazzone
mi stringe l'anima ogni volta che c'entro; non so come io
debba star dentro e il cocchiere fuori. Il mio desiderio sarebbe
stato un fratello che pensasse alla casa; a me un migliaio di
zecchini, una villetta, viaggiare, studiare e non pensare più
oltre.
Ma siccome ogni natura patisce del suo sé, l'animo di Gino
Capponi è sottoposto a errare per soverchio di benevolenza e
la mente per eccesso d'acume. Lo fanno lento ai partiti pronti
<pb n="617"/>
e severi, la bontà invincibile e il lavoro della testa che
prima di risolversi e di recarsi all'atto, volge e rivolge le cose
per tutti gli aspetti che hanno. L'ho detto a lui, posso scriverlo
qui. Io consulterei Gino a cose fatte; prima di farle no,
segnatamente quando mi trovassi nel frangente nel quale si
trovano spesso gli uomini di Stato, nel caso voglio dire di dovere
far presto a costo di sbagliare. Chi vuol far bene bisogna che
abbia il coraggio di porsi tal volta al risico di far male, e chi
guarda a ogni penna non fa mai letto. Felice lui al quale
germogliano difetti da sì buona radice. Da ciò è nato che
anche coloro che per salire in alto gli son passati attraverso al
corpo, non hanno osato né conculcarlo, né contaminarlo, e
quando l'avessero, lo avrebbono indarno. La buona opinione
che egli riscuote ha fatto come il ceppo di certe piante: mille
volte ci poni la scure e mille torna a rampollare da ogni banda.
Vincenzo Salvagnoli ha l'ingegno pronto, vivace, ameno;
dottrina più varia che profonda; facile e arguta e talora splendida
la parola; l'animo buono ma debole, audace, non coraggioso.
Mira troppo a primeggiare; è troppo sposato della sua
opinione; va soggetto alle stizze, alle paure, ai capricci del
fanciullo. I suoi amici gli condonano i difetti in grazia delle
buone qualità; i nemici si valgono dei difetti per negargli tutto.
Gli uomini di quella tempra, in tempi di burrasca civile,
son condannati a disgustarsi tutti; i buoni colla vanità, i cattivi
colla renitenza. Ma ciò sarà chiaro in seguito. Non voglio
lasciarlo senza dire, che egli, provveduto scarsamente di beni
paterni, traendo gli agi della vita dalla professione d'avvocato,
s'è addossata la famiglia d'uno dei suoi fratelli, di quattordici
persone in tutto. A questa non è contento di somministrare un
pane tanto che campi, ma provvede alla educazione dei fanciulli,
fino a tenergli in collegio. Pochi dei suoi persecutori
avrebbero animo di fare altrettanto.
Tutti coloro che per la salita dei nuovi ministri erano dovuti
rimanere in piana terra, non rifinivano di deriderli, di
sparlarne, d'attizzare contro di loro i chiacchiericci e le
<pb n="618"/>
derisioni del paese. Chiacchiericci e derisioni, perché la
libertà di quei tempi non andava più là d'uno sproloquio o d'un
epigramma, e gli scritti, le dimostrazioni e i tumulti vennero in
campo due anni dopo. Ma ciò che fin lì non era stato altro che
un mormorio, diventò un fiotto cupo e profondo, quando i
nuovi ministri ebbero la scempiaggine di consigliare al Granduca
la restituzione del Renzi a Papa Gregorio Decimosesto.
Questo Renzi in fondo non credo che fosse nulla di raro o di
prelibato, e di fatto da quel tempo in poi nessuno ha saputo
più se egli sia vivo o morto, ma allora era profugo, era
perseguitato, e tanto bastava per acquistargli nome di martire, e
per avere il diritto di essere accolto e protetto in un paese che
era stato sempre l'asilo dei fuggiaschi d'ogni mandata. Noi
Toscani siamo stati sempre troppo corrivi a prendere per oro
di zecca tutti i vagabondi che piovono tra di noi; ma il governo
non avrebbe dovuto mai colla restituzione del Renzi
giocarsi a un tratto la riputazione di governo mite, ospitale
e benefico.
Di questa brutta restituzione, i malcontenti si fecero un'arme
per assalire più apertamente i ministri malveduti; ma non
volendo essi mostrarsi a viso aperto nelle prime file, raggranellarono
bersaglieri nelle frotte del Montanelli e a questi commisero di
piluccare gli avversari e d'attaccare la battaglia. E la battaglia
fu data e gli obici, le granate e le bombe furono lettere
cieche, foglietti stampati di furto, e furia di carbone
sulle facciate, proiettili di quell'esercito. Fu questa l'occasione
<pb n="619"/>
che aperse la carriera diplomatica a Tonino Mordini,
procaccino di chiacchiere tra Pisa e Firenze.
Mi dicono che la povera gente de' ministri sbigottirono di
quella ventata; e si persero d'animo e si ridussero a tale, che
un'occhiata torta, una spallata, uno che passasse senza salutarli
era l'Orco e la Befana per loro. La vita di Michelaccio
aveva incarognito tutti. A noi pareva di fare un gran che
deridendo coloro che comandavano; a chi comandava, pareva
la fine del mondo che gli scemassero d'intorno le scappellate.
</p></div2>
<div2 type="capitolo">
<head>III LE GESUITESSE A PISA</head>
<p>
<pb n="620"/>
Così la faccenda per tutto Gennaio e per tutto <date value=" 18460200">Febbraio del 1846</date>;
e il fuoco sarebbe andato per consunzione se là dal
Marzo la voce corsa per Pisa che le Gesuitesse erano lì lì per
venire a farci casa, non avesse portate legne all'incendio e fattolo
divampare di buono. Dicono che la cosa venisse dall'alto,
per detto e fatto della Vedova di Ferdinando Terzo buona
donna in sostanza ma intestata d'impuntature alla principesca,
coadiuvata in ciò da tre o quattro famiglie patrizie, piovute
in Toscana di non so dove, gente alla quale non pareva
che il sangue puro potesse serbarsi da corruzione, se la droga
del gesuita non gli faceva ciò che fa la mirra ai cadaveri.
Questa gente come si crede posta tra la canaglia e la Corte per
puntellare questa schiacciando quella, così si crede posta tra
le cose celesti e le terrene, per appropriarsi la gloria di questo
mondo come un diritto di feudo, e la gloria del Paradiso per la
degnazione avuta quaggiù di proteggere il culto di Domine
Dio. A conto di ciò mi piace riportare un casetto. Un
gentiluomo conduceva un suo ospite venuto di paese lontano a
vedere le cose notabili della città. Entrati in una chiesa e veduto
ciò che era da vedersi, il forestiere s'abbatté all'altare
d'un santo, riputato per somma dottrina, come per pietà insigne,
quale sarebbe un San Gregorio Magno o un San Carlo Borromeo.
Stando lì con grande ammirazione e profondendo elogi
d'ogni maniera alle qualità sovrumane del Santo, si fu
accorto che la sua guida non prendeva parte all'encomio, altro
che per monosillabi, e stava lì tra imbrogliato e sodisfatto,
<pb n="621"/>
come fa l'uomo che si senta lodare in sul viso. Maravigliandosi
il forestiere e non sapendo a che attribuire quella specie di
freddezza, domandò con accento di dubbio: ma che vossignoria
non crede che questo Santo sia quel gran Santo che tutti
dicono? Le dirò, rispose il conducitore, questo, a dire il vero, è
quel gran Santo che Ella ha la bontà di credere, ma siccome
appartiene a una famiglia illustre colla quale ho una mezza
parentela, a me non istà bene lodarlo. Toccata la divozione
patrizia anderò oltre nel raccontare.
Le persone che ho dette e altre che non so indicare avevano
condotta celatamente la pratica delle gesuitesse, e il canonico
Fanteria era stato scelto a trovar loro l'alloggio e a introdurle
in paese. E difatti si seppe a un tratto che egli aveva a quest'ufficio
comprato il Palazzo Schipis, comoda e bella abitazione, situata
nel bel mezzo di Pisa, tra la piazza San Frediano e
quella dei Cavalieri.
Siccome lo svegliarsi della Toscana data da questo fatto
ed io mi trovai <foreign lang="lat"><hi rend="italic">in medias res</hi>, </foreign>perché ero là a svernare,
racconterò per filo e per segno come andò la bisogna e quali
furono le persone che ci presero parte. Appena saputo delle
Gesuitesse e del Fanteria eccoti sulle facciate Morte al Fanteria
e Abbasso le Gesuitesse. Poi una sera sul tardi, sassate
ai cristalli della casa Fanteria, mandata in bricioli l'arme
arcivescovile che teneva sulla porta come Vicario Capitolare, e
due o tre colpi di pistola sparati a spavento. Furono affissi
cartellacci, fatti girare disegni grotteschi in derisione del canonico
e delle suore, aizzato contro di loro il popolo medio e il popolo
minuto: la scolaresca non ci fu gran cosa immischiata perché
non ne pagasse le pene. Di tutto fu caporione il Montanelli,
focolare la casa Parra. Bisogna sapere che io stava a dozzina
con Gianni Frassi, e per non trovarci ogni giorno a
quattr'occhi sino dai primi dell'inverno avevamo invitato a
<pb n="622"/>
desinare ora questo ora quello dei nostri amici. Due di questi,
Adriano Biscardi e Gianni Giacomelli, facevano tavola col
Montanelli. Per avere compagnia certa e gradevole, pensammo
di riunire i pentoli e di pranzare tutti e cinque insieme, una
settimana dal Frassi e una settimana dal Montanelli.
Amici tutti dalla primissima adolescenza, tutti dal più al meno
capi ameni e sciolti da ogni fisima, non è da dire se ci volavano
i giorni contenti e se ci pareva ogni ora mille che suonasse
l'ora del refettorio. Fu appunto una sera dopo desinare, che
riandando noi cinque la faccenda delle Gesuitesse, cominciammo
a dire che il modo preso per non volerle non era
efficace all'intento e che bisognava far punto coi cartelli, colle
sassate eccetera, eccetera, e pensammo di venire a qualcosa di
più serio e di più conducente. Fu posta in campo una petizione
al Governo da coprirsi di firme, ma le petizioni firmate
in più le proibisce la legge. Non importa; si faccia la petizione.
Chi la presenta? quello no, quest'altro no, quell'altro
neppure. Dunque? C'è il Serristori governatore: è uomo di
petto, uomo che pensa bene: e non si rifiuterà di darci una
mano. Sta bene: si faccia la petizione, si senta il Serristori, si
firmi e si mandi. E preso carta e calamaio lì accanto in camera
mia, fu steso un abbozzo di petizione celiando e fumando. Il
Giacomelli scriveva, gli altri dettavano, io era là sdraiato
in un canto a succhiarmi certe stiracchiature di nervi da farmi
ballare sulla corda. Schizzato l'abbozzo, il Montanelli se lo
portò a casa e lo stese in buona forma. Il Serristori non disse
di no, ci apposero il nome trentasei professori e da più d'un
cento di cittadini, e per mano del Governatore la brava
<pb n="623"/>
petizione volò a Firenze. Saputa la nuova a Firenze e altrove,
parve a tutti gran maraviglia. I timidi ci dettero una presa di
matto; la gente a garbo ci lodò e prese speranza dell'atto
coraggioso: il Governo levato di sesta dalla cosa insolita e
inaspettata, provò a fare un miramur al Serristori e lo trovò
fermo; provò a farne fare un altro ai Professori, e non rincularono:
il fatto sta che bisognò fare di necessità virtù e le Gesuitesse
andarono in fumo. Ma perché tanto sospetto di queste
Gesuitesse o Suore del Sacro Cuore come le chiama
la regola? Perché esse sono come le rondini dei Gesuiti. È del
loro istituto, che non possono confessarsi altro che da un Gesuita;
dunque venute esse è necessario che venga anche un Gesuita,
almeno ogni tanto alla raccolta dei peccati. Ma un
Gesuita non va mai scompagnato, perché la regola di Sant'Ignazio
o di chi per lui vuole che vadano a coppia, un sacerdote e un
converso. Massa Ducale aveva allora una Casa
di Gesuiti. Di là, per le ricorrenze dette di sopra, sarebbe
venuto il padre confessore col fedel compagno, e poi strigate
le coscienze delle suore, tornato al nido, di dove era venuto.
Ma questo andare e venire sarebbe alla lunga tornato un po'
incomodo al padre reverendo e all'accompagnatura; la salute,
il tempo, la spesa, potevano richiedere che al reverendo padre
venisse assegnato uno stanzino per pernottare e un bugigattolo
all'accolito per la stessa bisogna. Poi le suore potevano crescere,
e due orecchi soli non bastare al pissi pissi dei loro scrupoli.
Allora un altro coscienziere e un altro servigiale e due
altri stambugi per la coppia di soccorso; e di questo gusto,
a mano a mano, tre, quattro e sei coppie di padri, un piano
di casa o due al loro servizio, e alla fin fine un convento di
Gesuiti a Pisa. Tu dammi un dito e io piglierò la mano: ecco
detto.
<pb n="624"/>
Se la Toscana non ebbe Gesuiti, lo deve al Montanelli.
Egli condusse la cosa, egli girò due giorni per Pisa a far gente,
egli si espose in capo fila a perdere la cattedra e poteva darsi
anche a peggio. Questo e la ferita di Curtatone sono i due bei
fregi della sua vita. Sia detto qualcosina anche di noi che
restammo nell'ombra. Avemmo parte al progetto, lo firmammo,
sollecitammo parecchi ad apporvi il nome loro, e fummo
lietissimi di lasciarne tutto l'onore al Montanelli. Oh se questa
concordia avesse potuto durare tra noi; se la febbre civile non
ci avesse divisi d'opinione, forse non sarebbero molti mali che
sono, e non avremmo da sospirare, egli di non averci avuti
con sé, noi di non averlo potuto nemmeno difendere da tutti
gli addebiti che gli danno. Quanto a me, credo per fermo
d'avere avuta ragione, ma mi duole che egli abbia il torto.
Non mi si partirà mai dall'animo una cara amicizia di tanti
e tanti anni, ma egli stesso non può volere che i suoi amici
contraffacciano in grazia di lui al proprio convincimento.
</p></div2>
<div2 type="capitolo">
<head>IV IL D'AZEGLIO IN TOSCANA
SOLLECITAZIONI E PROMESSE DEL PIEMONTE</head>
<p>
<pb n="625"/>
Di lì a pochi giorni, sapemmo il Piemonte essersi inciprignito
coll'Austria a conto di dazi sul vino; Carlo Alberto
averla presa coi denti, volere scuotere da sé gli impacci di lei;
accennare alle brutte una guerra con essa; a ciò incalorirlo i
liberali del Piemonte, ciò anelare l'esercito voglioso di cimentarsi.
Capitò poi una medaglia misteriosa col Leone Sabaudo
in atto di spennacchiare un'aquila e altri geroglifici di questo
gusto, e soprattutto il <hi rend="italic">fert fert fert </hi>scritto torno torno,
parola che vuol dire due o tre cose e non si sa bene ancora che
cosa voglia dire; insomma una specie di scopulismo coniato;
un Mane Tecel Fares che Casa Savoia scriveva in barba a
Casa d'Austria. Mesi prima aveva perlustrate le Romagne
Massimo d'Azeglio, mandato e non mandato dal Piemonte a
dire che desistessero dalle società segrete, dal congiurare
sott'acqua, dall'arrischiarsi a insorgere alla spicciolata, e a questo
patto, promettere il Piemonte di farsi vivo alla prima occasione
e tentare la liberazione dell'Italia dallo straniero, e iniziare
in Italia le libere istituzioni e le civili franchigie che
reclamavano i tempi.
Era fresco tuttora ilfatto della petizione contro le gesuitesse,
quando l'Azeglio arrivò a Pisa ove aveva la moglie e
una cognata, figliola del Manzoni, e cominciò a parlare come
aveva parlato in Romagna, ne lesse al Montanelli e a me
<pb n="626"/>
quello scritto che poi pubblicò di furto a Firenze e per il
quale il Governo, preso forse alla gola dall'Austria, fece la
stivaleria d'esiliarlo, seconda a quella del Renzi. Io non
fui presente al soggiorno del d'Azeglio in Firenze, ma so che
egli in quei giorni fu l'uomo raro dei liberali e dei dilettanti
di curiosità, e il <hi rend="italic">bausette</hi> della polizia, che dopo un tal
pranzo ribelle che gli dettero i ribelli d'allora, non poté reggere
alla paura di lui e dell'Austria, e lo mise ai confini assegnandogli
il tempo e la via. Fui presente bensì quando si fermò a
Pontedera di dove gli era stato ingiunto di recarsi a Livorno
senza toccar Pisa, tenuta per una specie di Pentapoli liberalesca
e per la petizione e per essere Università. Andammo a
incontrarlo in parecchi, e il comodo della via ferrata balestrò
là una frotta di scolari, che gli s'affollarono d'intorno e
ai quali egli disse parole franche e oneste, incoraggiandoli
a perseverare nel proposito di rialzarsi, a coltivare l'ingegno, a
onorare e servire la Patria. Fui parimente al pranzo che gli
fu dato in Livorno a imitazione di quello di Firenze, al quale,
tolto il Guerrazzi, intervennero tutti i notabili del paese.
A questo punto, ripigliando il filo più da alto che non
comincia la narrazione presente, dirò che gli Italiani, dal <date value=" 1843">43</date>
al <date value=" 1846">46</date>, parte si erano ricreduti dei modi tenuti fin allora per
iscuotere da sé il giogo che gli piegava a terra, parte era balenata
agli occhi loro una via impensata di riaversi, più lunga
certo, e da chiedere, a chi avesse saputo pigliarla, abnegazione
di sé, temperanza e longanimità, ma più sicura mille volte
e più lieta e più onesta di quella che ti sbatte alla meta per un
turbine di discordie, di tumulti, e di lacrime e di sangue cittadino.
Si erano ricreduti delle sette, delle congiure, dei tentativi
di rivolta covati qui, istigati dagli esuli e sognati sempre
universali e sempre riusciti sparpagliatissimi, dietro i tentativi
infelici delle Romagne e la morte infelicissima dei
<pb n="627"/>
Fratelli Bandiera; avevano porto l'orecchio alle parole prima di
Vincenzo Gioberti, poi di Cesare Balbo, che in sostanza miravano
a riconciliare colla civiltà la religione, colla libertà il principato,
il pontificato coll'una e coll'altra, e di questa concordia
facevano un'arme terribile contro la dominazione forestiera,
inciampo massimo ai nostri passi. Dismettano le gare
e le avversioni e gli odii inveterati tra loro; s'accordino a un
fine pontefice, popoli e principi, e colle libere istituzioni e
colle armi, ricaccino al di là dei monti l'aborrito austriaco.
Spazzata l'Italia, e fatta una volta la nazione che non è
mai esistita fuorché nella mente degli ultimi pensatori, di
cosa nasce cosa, e il tempo darà consiglio; riprenderanno gli
Italiani la loro grandezza antica, anzi una grandezza nuova
che gli farà essere nel mondo il popolo illustre, potente e civile
per eccellenza. Aggiungi le sollecitazioni e le promesse
del Piemonte portate dal d'Azeglio, e l'avere osato, coi fatti
e cogli scritti, affrontare il gigante temuto dell'Austria e scuoprirgli
il piede di creta, e per ultimo l'ardire di quella petizioncella
contro le Suore soprallodate, e ti daranno a un dipresso
lo stato degli animi e il sentore delle novità che andavano
ad accadere. Per me, la gran cosa fu di cominciare a
guardare in viso e di ridere in faccia ai nostri vecchi padroni
e tutori e rompere una volta quell'amaro prestigio che ci
dava a credere d'avere a mangiare l'Austria anche nel pane.
Una volta veduto che l'Austria era l'Austria, e noi, noi, le
cose nostre prendevano tosto una piega diversa. Che se un
primo sforzo è dovuto andare fallito, il danno non è tutto da
una parte e non siamo ancora morti.
</p></div2>
    </div1>
<div1 type="parte">
<head>PARTE SECONDA </head>
<div2 type="capitolo">
<head>V ELEZIONE DI PIO <num>IX</num></head>
<p>
<pb n="628"/>
Nel <date value=" 18460600">giugno del 46 </date> morì Papa Gregorio decimosesto, di
brutta memoria, e di lì a pochi giorni fu assunto al Pontificato
il Cardinale Mastai Ferretti. Le prime voci che corsero di
quest'uomo furono che egli era un buon uomo, uno che aveva
retto con dolcezza e con rettitudine i popoli affidati a lui come
vescovo, del rimanente uomo rimesso e di poca levatura, e
ciò più che altro averlo fatto Papa a scanso del Lambruschini
avversato dai più dei Cardinali. È regola di Conclave che il
Papa nuovo debba essere tutto l'opposto del morto, ed è per
questo che non gli vedi mai succedere il Cardinale Segretario
di Stato. O sia che mirino a tenersi in bilancia dandone, per
modo di dire, una fredda e una calda; o che ogni Papa traendo
su di rimorchio, oltre i suoi di casa, una data frotta d'amici
e di famigliari, non si voglia che il Papato passi nei rimorchiati,
per non farne una specie di fidecommesso nipotesco
o servitoresco.
Dopo un Papa se ne fa un altro; Papa per caso o per compenso;
lascerà il tempo che trova; ecco press'a poco ciò che era
detto di lui.
<pb n="629"/>
E quando si bucinò che avrebbe fatta amnistia agli esuli
e ai carcerati del tempo di Gregorio: solita polvere negli occhi,
diceva la gente, consuete larghezze di prìncipi in su quel
subito della gioia che dà la potenza. Amnistia, Amnistia! Con
un'amnistia ridotta a nulla a furia d'eccezioni, credono costoro
d'aver messe in bucato tutte le avanie dei loro antecessori,
di chetare per un primo momento, tanto per pigliar piede
per farsene strada a fare altrettanto o peggio. Anche Ferdinando
di Napoli dette l'amnistia, e la dette Ferdinando d'Austria
dopo morto Francesco Primo, e che avanzi n'abbiamo
fatto? Che è e che non è, eccotegli al <foreign lang="lat">sicut erat; </foreign>esilii,
prigioni, mannaie e via di questo gusto. Son larghezze, queste,
che somigliano quelle manciate di moneta spicciola che il
ricco getta dalla finestra nelle allegrie di famiglia. Un po' di
fufu, quattro chioccate di mano sotto il palazzo, e se il giorno
dopo gli picchia un povero all'uscio, gli s'aizza il cane per
tutta elemosina.
Son preti, sentitemi, son preti! E quando s'è detto prete e'
s'è detto tutto: il lupo muta il pelo ma il vizio mai.
Ma andammo tutti in visibilio, quando cantò chiaro e aperto
la carta dell'amnistia. Spontaneità, schiettezza, effusione
di cuore, aperta benevolenza di principe e di pontefice,
risplendevano ampiamente in quell'atto. Poche eccezioni, e
quelle poche tenute ragionevoli anche dai più schifiltosi, e
lodato soprattutto in quel documento il linguaggio nuovo,
semplice, aperto senza sentore di scappavia o di gergo
cancellieresco.
Cominciammo allora a chiedere più addentro di questo
Mastai e ce ne fu detto ogni sorta di bene. Scapparono fuori
a dire della fanciullezza e dell'adolescenza di lui quelli che
erano stati seco in collegio a Volterra e raccontarono che egli
era fiero, ardito, manesco e con tutto ciò allegro e di buonissimo
cuore. Poi sapemmo della sua giovinezza da altri che
<pb n="630"/>
l'avevano avuto a compagno nelle prime scappate di
gioventù, e ce lo dipinsero bel giovine, di modi schietti e cortesi,
inchinevole all'amore ma lontano da ogni sconcezza. Pare
volesse farsi soldato, ma lo ritenne il patire di mal caduco.
Poi abbracciò lo stato ecclesiastico, chi dice per un amore
andatogli male e chi per altra cagione che non so per l'appunto.
Fu in missione al Chilì, ebbe mano in Roma e altrove
nella pubblica azienda; fu Vescovo, fu Cardinale, fu Legato,
e per tutto la gente ebbe a lodarsi di lui, salvo un che di
pinzocchero che taluni credevano di ravvisarvi e che io credo
essere stata pietà vera male interpretata in quei paesi infastiditi
e insospettiti dei preti. Dei tempi più vicini alla sua elezione,
dissero che egli non approvava i modi tenuti da Gregorio
decimosesto; che egli aveva tenuto dietro a tutti i fatti,
a tutti i libri scappati fuori dal trentuno in poi, e n'aveva fatta
raccolta e meditati e postillati di propria mano; che quando
andò a Roma per il Conclave, se ne recò dietro una cassetta
coll'animo di offerirli al Pontefice nuovo acciò se ne facesse
prò: che del rimanente egli se n'era andato là per mero dovere
e con pochi soldi, come fa chi va per tornare, e a cui non tocca
o non preme il salire. Sorto Pontefice, e data l'amnistia, corse
la fama delle accoglienze amorevoli fatte a chi andava a
ringraziarlo, dei conforti, dei soccorsi, delle promesse che
dava a tutti quegli infelici, i quali tornando qua e là alle case
loro, portavano seco la gioia del ritorno e la gioia e la speranza
di quelle accoglienze e di quelle promesse. Assicuravano non
essere l'amnistia altro che un primo passo; accennare di già
il Papa a cose più alte; volere mutare in meglio ogni cosa;
volere a grado a grado riordinare da cima a fondo e lo Stato
e la Chiesa, essersi prefisso questo fine e a questo muoversi
fino da ora manifestissimamente. Farebbe un passo ogni tanto,
un passo pensato e accorto; non lo impedirebbero i sospetti
di certuni, né lo farebbero precipitare le bramosie di certi altri;
i popoli degli Stati Pontifici e forse l'Italia tutta, s'aspettassero,
sperassero da lui ogni bene. Il Conte Giovanni
<pb n="631"/>
Marchetti di Bologna amico del Papa da anni e anni, tornando
da Roma ove si era fermato tre mesi per amore di lui, me lo
dipinse in questa guisa; è un animo composto e sereno; ha
pensato ciò che ha da fare, s'è tracciata una via e la percorrerà
fino in fondo; quando ha tra mano cosa d'alta importanza,
interroga, ascolta, si consiglia con tutti, poi si ritira un'ora
solo a pregare, e quindi delibera. Ciò vennero a confermare
altri atti del Pontefice e del Cardinale Gizi, uomo integerrimo
anch'egli anima di Pio Nono, e che era stato creduto
Papa designato in luogo di lui. Tanto andò oltre questo suono
delle novità di Roma, che il mondo se ne riscosse e le genti
cominciarono a rivolgere lo sguardo o a tenerlo più che mai
fisso alla città eterna, e all'uomo inaspettato che sedeva sulla
cattedra degli Apostoli. Gli amici della libertà cominciarono
a farsene appoggio; i nemici spauracchio; tantoché il nome
di lui fu segnato al libro delle spie accanto a quello d'Italia,
di libertà, <abbr>ecc.</abbr>, come un nome da starne in orecchio e da
notare coloro che lo proferissero. La cosa arrivò a tale che o
si proibiva o faceva uggia un <foreign lang="lat"><hi rend="italic">Te Deum</hi></foreign> cantato nel nome di
lui; e quando per la ritratta dei Tedeschi da Milano caddero
in mano del Governo provvisorio le carte della polizia e d'altri
che comandavano, fu trovato che il Principe di Metternich
aveva scritto a Radetzky: « mancava alla sua e alla mia canizie,
esercitata in tante vicende, l'impaccio d'un Papa liberaleggiante ».
Ma per non precorrere all'ordine dei tempi, toccherò
di volo ciò che accadde qui in Toscana dal <date value=" 18460600">Giugno del 46</date>
al <date value=" 18470300">Marzo del 47</date>.
</p></div2>
<div2 type="capitolo">
<head>VI IL CARO - RUMORI AI MERCATI
DI MONSUMMANO DI PISTOIA E DI PRATO </head>
<p>
<pb n="632"/>
Fuori delle speranze ridestate dal Papa e dello stare sulle
intese di tutto ciò si muoveva da Roma, non vi fu nulla
di nuovo tra noi fino al declinare dell'anno. Sulla fine di dicembre,
per la carestia che pativa l'Inghilterra e la Francia,
si manifestò il caro anche tra noi, ma in guisa che non
l'avremmo sentito tanto se una pasciona di ventotto o ventinove
anni non ci avesse avvezzati male. Col pane a due soldi
la libbra e il vino a un soldo il fiasco, i braccianti, buscata la
loro mezz'opra sbucciavano la fatica e avevano di che satollarsi.
E i braccianti e i pigionanti, che tra noi è quasi una
cosa, e vuol dire gente che non è a podere né ha mestiere fisso,
ma va a opra e a giornata qua e là, via via come le capita il
guadagno, questa gente, dico, è la più che si trovi all'asciutto
e che sia pronta a imperversare negli anni del caro. L'accattone
tira via nel suo mestiere, ed anzi il caro è per lui una
specie di giubbileo, avendo una miseria di più da farsi credere
e da trarne elemosina. Così i predicanti da un tanto per predica,
vanno a nozze se trovano un passo di più da citare; il becchino
sguazza al tempo della morìa; l'ombrellaio quando
piove dirotto, e il vetraio se grandina o tira vento. Il contadino
che appartiene a un padronato ricco, quando rincara la
grascia, finito che ha il colmarello che gli avanzò a battitura,
ha là il granaio di fattoria che l'aiuta a svernare. È vero
che s'indebita, ma alla fine del salmo ha da strigarsela
<pb n="633"/>
col padrone, il quale per lo più sconta con lui in tanto lavoro
e a conti fatti beve grosso e non gli ripiglia mai tutti. Il
contadino del suo è raro che patisca della carestia, perché è
quello che sa far fruttare la terra più che ogni altro, e non
avendo da dividere con nessuno, mangia lì e lavora lì; provvede
meglio ai casi di bisogno e non si stende mai tanto fuori
del lenzuolo, da trovarsi sul più bello scoperto da piede. Quelli
davvero che sono tagliati nelle barbe agli anni del caro,
sono i piccoli possidenti, che tra noi chiamano <hi rend="italic">padronelle</hi>, e
i contadini dei piccoli possidenti. Questi tra pagare le imposte
e sbarcarla per sé, è giocoforza che dieno fondo a quel po'
di granaio e che non ne avanzi neppure un granello ad aiutarne
il povero contadino, il quale se non vuole o rubare o morir
di fame è costretto a trascurare la terra che gli è affidata, e
andare a lavorare a giornata su quello d'altri padroni.
Ho voluto distendermi un poco su questa materia, perché
avendo veduto quel fatto da vicino, ho in animo di volerlo
purgare dagli errori che se ne dissero allora, e far vedere da
chi mossero quei disordini e aprire se è possibile una via a
rimediarli o a prevenirli, nel caso che abbiamo a trovarvisi
un'altra volta.
Il primo trambusto si manifestò sul mercato di Monsummano,
paesetto della Valdinievole nel quale son nato ed ove
ho gran parte dei miei beni paterni. Una donna volle comprare
uno staio di farina dolce da un montagnolo che la vendeva
a conto suo; non s'accordarono sul prezzo e la donna
andò oltre. Poi ripentita e non volendo, a posta di due o di
quattro crazie, tornare a casa senza aver fatta la provvista,
si fece indietro a cercare la farina e trovò che un incettatore
aveva fermata quella e quanta n'era sulla piazza e lì per lì
l'aveva rincarata di non so quanto. La donna ne strepitò; allo
strepito corse gente e lo crebbe; e la folla e le grida
<pb n="634"/>
rinforzando a ondate, il paese se ne commosse tutto e il
mercato n'andò sottosopra. Dagli urli e dalle imprecazioni, passarono
a dar di piglio nelle sacca esposte alla vendita e a furia d'urti
e di percosse le spolverarono; più arditi di tutti si cacciarono
nel parapiglia i pigionanti dei dintorni, e gli scioperati del
paese. I fattori e i contadini delle grosse fattorie di lì attorno,
colti all'improvviso e sopraffatti dall'impeto, si smarrirono e
ripararono sé e la roba il meglio che poterono; e le autorità
del luogo non si mossero, o fecero peggio movendosi a sproposito.
Siccome il popolo, anche quando delibera, serba o vuol
parere di serbare un certo senso di giustizia a modo suo,
quella folta di facinorosi quand'ebbe visto pulire la piazza
cominciò a voltarsi alle case ove poteva essere o grano o altra
grascia. Furono nominate due o tre case di possidenti e tra
queste la mia, ma la folla: no, quelli lo raccolgono e ce l'hanno
venduto sempre al prezzo corrente. Dunque ai magazzini
di chi lo compra per rivendere; quelli sono gli infami; quelli
ci affamano per arricchire. E proposto e accettato fu tutt'una.
Assaltarono e sfondarono le porte; saltarono dentro e a saccate,
a sportate, a grembiate, fu sparecchiato in un attimo.
Finito l'impeto e la preda e diradata la folla, i dispogliati rifecero
animo e chiappato ciò che venne loro alle mani, dierono
addosso a quelli che per non avere la casa lì trottavano qua
e là sparpagliati e impediti dal peso. A molti ripresero il mal
tolto, altri malmenarono e accopparono e non starei mallevadore
che tra chi proseguettero i ladri non ve ne fosse di quelli
che avevano rubato insieme poc'anzi.
Questo fu il disordine di Monsummano, nato a caso come
nascono la maggior parte; quelli di Pistoia, di Prato, di Pescia
e di Pisa nacquero per sentita dire, per detto e fatto di coloro
che avevano avuto mano in quel primo, e per istigazione
di quei quattro o sei birbacaoni che ogni paese ha in se, e i
quali o per miseria, o per invidia, o per ismania di commettere
scandali, stanno a balzello d'un'occasione qualunque
per attizzare, per alzare la cresta, per tuffare le mani nella
<pb n="635"/>
roba degli altri. In tutti questi paesi, le autorità costituite non
seppero che si fare. Invece di farsi contro ai malvagi, e se non
altro, protestare altamente in nome della legge, si posero da
coda tra gambe e vennero a patti coi ladri. Cominciando da
Monsummano, il Potestà, visto il caso perso, credé d'aver trovato
il bandolo di quell'arruffìo, domandando alla folla tumultuante
a che patto volevano il grano, e facendosi con essi
a tassarne il prezzo. Altrove fecero altrettanto o ci corse poco,
dimodoché oltre allo scompiglio dei mercati, si venne anche
a violare, quasi all'ombra della legge, il diritto delle libere
contrattazioni. Avvezzi ai tempi ordinari e al passo della
testuggine, lo straordinario gli stordì e gli levò di cervello e se
il guaio non andò più innanzi, lo dovemmo, come in altri
casi, più alla civiltà del popolo stesso, che a sapienza di
governo. Ne ho scritto distesamente perché fu detto che in
quel sottosopra ci lavorò la moneta dell'Austria o quella dei
novatori, che, non so come, si dividono sempre la colpa dei
subbugli che nascono. In tempi di mutamenti civili o quando
si temono o si aspettano, tutto è creduto rivoluzione, come
tutto è creduto peste ai tempi del contagio, e chi ha passeggiate
le vie quando più ribollivano le paure e le avventatezze,
sentirà il vero del paragone e se ne gioverà per non prendere
lucciole per lanterne. È vero bensì che le sette, o siano gialle
e nere, o siano tricolori, sono lestissime d'afferrare a loro prò
ogni minimo che, che commuova la piazza. Di qui, a cose
fatte, i vanti di chi vince, e le accuse di chi è vinto che si
mandano e si rimandano in faccia le parti che si trovano o in alto
o per le terre, senza saperne né il come né il perché. Io so che
le cose del mondo non vanno a caso perché so che non è il
caso che le governa, ma di quelle degli uomini credo e ho
motivo di credere che vadano non che a caso a casaccio.
</p></div2>
<div2 type="capitolo">
<head>VII PROCESSI PER COMUNISMO
COSIMO RIDOLFI</head>
<p>
<pb n="636"/>
In quel torno, rintostarono i foglietti clandestini, e siccome
taluni si riferivano al disturbo dei mercati, immagina
quanto se ne lambiccarono il cervello. Aggiungi che ricorreva
il centenario della cacciata dei Tedeschi da Genova e che
a Genova fu festeggiato con più solennità che non era solito
festeggiarlo quel popolo, e qui in Toscana se ne fecero baldorie
all'insaputa dei birri e quasi per congiura. Ne furono sgridati
due o tre; due o tre d'altri arrestati e tornammo alle solite. Poi
ne' primi del <date value=" 1847">47 </date> la soldatesca imperversò a Parma e a Lucca,
insultando i cittadini, sbravazzando e millantandosi di non
so che cosa, che dissero volere accennare che l'Austria con
quei Principotti s'apparecchiava a farla finita coi liberali
ringalluzzati nel nome di Pio Nono. Che cosa ci fosse di vero,
non so; so che vidi un gran tramenio di lettere, di stampati e
di procaccini, da Lucca a Pisa, e da Pisa a Firenze che non ci
metteva erba. Parimente accaddero a Pisa in questo tempo
le incarcerazioni e i processi per comunismo, del quale si
diceva che il focolare fosse a Vecchiano e al Ponte a Serchio,
e gli apostoli a Pisa e a Livorno. A sentire certuni la Toscana
era bella e spartita, tre braccia di terreno a testa, tanto per
farcisi seppellire. Qualcosa sotto ci fu e un rumore per tutto,
segnatamente a Firenze, ma come stesse la cosa non saprei
dire con certezza, perché dopo aver tenuti a frollare in
carcere per tre mesi i principali imputati, schiacciarono la cosa
lì e non ne raccapezzammo un'acca. Chi disse il governo aver
<pb n="637"/>
conosciuto non esservi luogo a procedere, e chi disse
aver voluto che non si scuoprissero altari per paura di propagare il
morbo, tanto più che i carcerati avevano chiesto processo
ordinario. Quel che posso dire perché lo vidi da me, è che il
ministro processante ci s'era messo coll'arco del collo e si
stropicciava le mani dall'allegria che gli fosse capitata la bazza
di carrucolarne una serqua in galera. Era un certo Chini birro
schietto e reale </p>
<lg type="versi">
<l>All'andare, alla voce, al volto, ai panni; </l>
</lg>
<p>e quando seppe che in luogo del processo economico doveva
farsi processo ordinario, mascherando di premura la stizza
che n'aveva avuta, si faceva sentir dire: hanno fatto male a
non istare al processo economico! Col processo economico si
poteva fare alla meglio, ma col processo ordinario quel che
è è, e bisogna vederla fino in fondo. Da questo discorso derivò
la vera definizione del processo economico, vale a dire un
processo nel quale si fa economia di giustizia e di misericordia.
Di tutte queste bazzecole che miravano tutte all'intento
di fare novità, si fecero caso gli uomini di senno, ai quali
premeva che se novità dovesse accadere, accadesse senza
strepito e senza violazione di legge. Pensarono prima d'unirsi in
quanti più potevano e di chiedere al Principe una qualche
maggiore larghezza, in fatto di censura; poi pensarono fosse
meglio fare un giornale di scienze, lettere e arti per aprire
uno sfogo a chi aveva il prurito di dire la sua, per vedere
d'ammazzare la stampa clandestina e per predicare libertà o sotto
<pb n="638"/>
metafora o per circonlocuzione. Fermato questo, si volsero
al Governo per chiedere censura a parte.
Era a capo del progetto Cosimo Ridolfi, il quale essendo
allora aio del Principino, aveva agio di bazzicare su ai Pitti,
d'abboccarsi con Su' Altezza e di dirgli che il Paese diceva,
che il Paese voleva, e che bisognava fare e che bisognava dire;
Su' Altezza udiva il Ridolfi, poi udiva i Consiglieri e andava
a finire che tutti tiravano innanzi </p>
<lg type="versi">
<l>al passo </l>
<l>che fanno le letane in questo mondo. </l>
</lg>
<p>Trapelava fuori il battibecco tra il Ridolfi e Su' Altezza,
e allo stesso Ridolfi non sapeva male che ne corresse la voce:
e chi diceva che il Ridolfi aveva preso a mettere un moro in
bucato, e altri che il moro lasciava cantare il Ridolfi, lo teneva
a bocca dolce, e colla sua fiacca te lo corbellava fine fine.
Comunque fosse, la Toscana debbe esser grata al Ridolfi di
questo, che essendo egli richiamato a Corte dopo tredici o
quattordici anni che se n'era bandito volontariamente, non
ci riportò quel fare del cortigiano ribenedetto che per fare
dimenticare un'alzata di cresta si fa uno studio di strisciarsi
per terra e di tenere le orecchie più basse che può. Il Ridolfi
è uomo onesto, ingegnoso, dirotto alle faccende, e in quegli
anni che stette lontano dalla capitale, aveva dimorato nella
sua villa di Meleto, facendo esperimenti d'agricoltura,
promovendone lo studio per ogni maniera, disassuefacendo sé e la
famiglia dalle mollezze del signorotto e avvezzandosi ai modi
schietti e semplici del ricco possidente che bada alle cose sue.
Se togli nel Ridolfi un che di personaggino, egli è uno degli
uomini più a garbo che conti la Toscana.
<pb n="639"/>
Stabilito di fare il giornale e fermatene le basi e lo scopo,
andarono dal consigliere Cempini per chiederne il permesso
e una censura privilegiata e senza molta speranza di venirne
a capo gli esposero il loro progetto. Il Cempini, udito di che
si trattava, invece di mostrare le solite meticulosità, disse con
molta maraviglia dei richiedenti, che non v'era difficoltà di
concedere il giornale e la censura a parte, ma che il Governo
pensava di già a una legge sulla stampa, nella quale, se avessero
voluto aspettare, gli pareva che potessero entrare e star
larghi; se no, avrebbe fatto subito ciò che gli richiedevano.
Sorpresi della novità, risposero che avrebbero aspettata la legge,
tanto più che il Consigliere gli accertò che la legge verrebbe
data, e anzi disse loro che ne parlassero liberamente.
Divulgata la promessa per Firenze, paese incredulo, sospettoso
e motteggiatore, cominciarono a dire: la cosa non è
liscia; gatta ci cova; da grasso partito, pàrtiti. Che è questa
pietra cascata dal cielo? Da quando in qua i granchi cominciano
a camminare di fronte? O è un boccone per chetare e
per addormentare, o si tira a scuoprire terreno: ma l'hanno
a dare a bere a' gonzi, e prima la vo' vedere. Ma chi sapeva
che in questo mondo tutto sta nel cominciare, diceva all'opposto:
abbiano pure in testa di burlare il paese, un conto fa
il ghiotto e un altro l'oste. Dammi un dito e io piglierò la
mano; una volta che si possa buttarle fuori, faremo tanto che
finiremo col dirne quante n'abbiamo in corpo. Quando la via
è aperta, chi non sa prenderla, suo danno. E con queste ciarle
arrivammo al giorno che venne fuori la legge, la quale, se
non fu un prodigio di larghezza, non fu a vero dire neanche
il diavolo.
</p></div2>
<div2 type="capitolo">
<head>VIII RIFORME E GIORNALI </head>
<p>
<pb n="640"/>
Prima di parlare dei giornali che vennero fuori, voglio dire
che il governo aveva in animo di riformare altre cose, e quali
erano le principali riforme che s'era prefisso di dare. Ciò è
ignorato dai più e di quei tanti che lo seppero allora parecchi
debbono averlo dimenticato. Io seppi tutto da una di quelle
trombe di dicastero, che a mala pena si bisbiglia qualcosa
di nuovo su in palazzo, corrono per tutti i buchi della città
a dirlo a tutti nella massima segretezza. Non si fa cosa sotto
terra che non si sappia di sopra, dice il proverbio, ma tra noi
il segreto di stato ha una cappa lavorata a giorno.
Volevano prima di tutto riformare la legge municipale e
rendere ai comuni le loro libertà, ridotte quasi a nulla a forza
di rodere, e di tirare gli arbitrii e la vita al centro dello stato;
poi volevano spuntare le unghie alla polizia e strigare alquanto
quella rete birresca che c'impigliava tutti da capo a piede.
È vero che in sostanza riusciva più un fastidio che un inciampo,
ma essendo sfrenata, poteva imperversare da un momento
a un altro, quando al governo paterno fosse venuta la voglia
di serrarci le sue viscere di padre. Rialzato il municipio e
abbassato il bargello, dicevano di voler pensare alla Guardia
civica e stava bene perché la Guardia civica dovendo nascere
dal municipio e dall'autorità governativa a un tempo, bisognava
purgarle il padre e la madre prima di metterla al mondo.
All'ultimo, volevano riformare gli uffici, diminuire il numero
dei pubblici funzionari e far punto colla cuccagna delle
pensioni, delle gratificazioni, dei sussidi buttati là colla pala.
Non era tutto, ma era assai per gente inchiodata alle cose trovate,
e una volta manomesso il passato, era luogo a sperare
<pb n="641"/>
di poter guadagnar terreno tuttavia. Ma dal detto al fatto
c'è un gran tratto e i tempi volevano andare a modo loro.
Parve a taluni che il cominciare dalla legge sulla stampa
fosse come mangiare il porro dalla coda e dare per primo ciò
che doveva esser dato l'ultimo. Questo torna in massima, ma
nel fatto speciale no. Ove il governo è più illuminato del popolo,
la libertà della stampa deve tener dietro a tutte le altre,
ma ove il popolo è più innanzi del governo, il governo ha
bisogno d'interrogare l'opinione dell'universale, per farsene
pro a reggere la cosa pubblica, e la libertà di stampa posta a
capo delle riforme può tornare di grandissimo giovamento.
Dall'altro canto, in Toscana, uno che scrivesse libero niente
niente, o non poteva stampare una riga, o bisognava che si
lasciasse cincischiare a diritto e a traverso; ma se poi stampava
fuori, o non era molestato, o la molestia si limitava a sequestrargli
i libri stampati, e non era difficile eludere le dogane e
la dormiveglia della polizia. Anzi è accaduto più volte che
la polizia sequestrava i libri a conto del governo, e poi sapendogli
male di bruciargli senza pro, o gli rivendeva a conto suo di
sottomano, o se gli spartivano i capocci tra loro. In fondo il
libro non andava perduto, e so di più d'uno che per farne
passare le balle si è rassegnato a perderne i primi fagotti. Sui
libri d'ogni genere che diluviavano di fuori si chiudeva un
occhio, ed io ho veduto sui banchetti di per le strade, libri,
libretti e libercoli, che a regola di commissario erano proibiti
come le pistole corte. Insomma, se non avevamo libertà di
stampa, avevamo libertà di lettura e libertà di chiacchiera,
e se c'era vietato di porre in carta nostrale i nostri pensieri,
tali e quali ce li dava la testa, ci lasciavano comprare a
quattrini contanti i pensieri degli altri e imbeverci di tuttociò
che di libero e di arrischiato ci veniva d'oltremonte. A ciò
serviva grandemente lo stabile di Giovan Pietro Vieusseux, ove
si dava lettura d'ogni libro e d'ogni giornale che uscisse
in Europa, e ove s'incontravano i dotti e i notabili d'ogni
maniera che da tutta l'Europa capitavano in Firenze. Oltre
<pb n="642"/>
a ciò Firenze, salvo poche eccezioni essendo sempre
stata aperta e sicura agli esuli d'ogni gente dal <date value=" 1821">21</date> in poi, aveva attinto
a tutte le fonti delle opinioni correnti e, dopo Roma e più di
Roma in un certo senso, era la città cosmopolita dell'Italia.
La prima gazzetta che scappò fuori dopo la legge sulla
stampa fu quella che chiamarono <hi rend="italic">Alba</hi>. Il redattore in capo
fu il La Farina, giovane siciliano; caldo, ardito, facile scrittore,
esule volontario dal suo paese, nel quale aveva dato mano
ai moti che accaddero là tra il <date value=" 1831">31</date> e il <date value=" 1840">40</date>; venuto a stare a
Firenze nel <date value=" 1841">41</date>, ove s'era dato a scrivere per i tipografi. Padrone
del giornale era Giuseppe Bardi, mercante di stampe, mercante
di libri, mercante di congiure, mercante di tumulti,
mercante di tutto. Per via di suo padre che pubblicava incisa
la Galleria de' Pitti, egli da bravo teneva un piede in palazzo
e un piede nelle mene rivoltose, e la mattina incensando il
servitorame dell'anticamere, e la sera tuffandosi nelle combriccole,
e tenendo cricca nel negozio, serviva a due padroni, e
tirava il salario di qua e di là.
L'<hi rend="italic">Alba</hi> fino da principio piluccò tutte le questioni che le
capitarono fino a quella del diritto al lavoro. Dico piluccò,
perché non ne svolse mai una, parte perché la censura le stava
alle costole, parte perché non aveva borra da addentrarsi nel
nocciolo delle cose. Ma visto che il foglio andava, e che più
erano grosse e più piacevano, tirò via a dare nella campana
senza badare se suonasse a giorno o a vespro, a battesimo o
a morto, e picchia pur là che gli abbuonati crescono.
L'impresario fu sempre il Bardi; mutò più volte maestro di
cappella e l'orchestra, ma dal più al meno fu sempre la solita
scampanata. Le fasi dell'<hi rend="italic">Alba</hi> appariranno in seguito e
vedremo come ella recitasse sempre in modo, da non badare
se la commedia era buona o cattiva in sé, ma se fruttava il casotto
del bigliettinaio. Paragonerei il Bardi e compagni agli istrioni da fiera.
</p></div2>
<div2 type="capitolo">
<head>IX LA CONGIURA DI ROMA
FESTE POPOLARI - DIO E IL POPOLO</head>
<p>
<pb n="643"/>
Di questo passo eravamo arrivati al luglio, quando sapemmo
a un tratto che a Roma era stata scoperta una congiura;
quella congiura famosa, della quale in due anni decorsi fin
qui, non abbiamo saputo nulla di certo. Fu detto essere un
accordellato tra i Gregoriani per levare di mezzo il Papa, o
per interrorirlo in anisa che non andasse più innanzi colle
riforme. Ne avvenne che turono messe le mani addosso alle
persone sospette, parte delle quali si trafugarono, e che per
sicurezza delle cose di dentro, fu istituita la Guardia civica;
di questa concessione crebbero le lodi al Papa e nacque
desiderio in Toscana d'ottenere altrettanto. Poi nell'agosto
successivo gli Austriaci calarono improvvisi in Ferrara, e
scuoprendosi avversi al Papa, fecero temere altrettanto per la
Toscana e fu allora che cominciarono a dire che o più presto o
più tardi gli avremmo avuti sopra e che era debito del governo
non lasciarsi cogliere alla sprovvista. Gli Austriaci avvezzi a
vedersi dare il benvenuto negli Stati Pontifici, questa volta
trovarono il terreno duro; e per le ferme proteste del Gizi
cardinale legato, dopo averla tentennata un pezzo, al modo
loro consueto, bisognò evacuare la città e tornare a chiudersi
nella fortezza colle trombe nel sacco.
Questo aver ributtati gli Austriaci, e fatto vedere che i
fatti non discordavano dalle parole, crebbe tanto la fama del
Pontefice, e la speranza di risorgere a vita nuova e di levarsi
di sul collo il giogo tedesco, che il grido n'andò alle stelle e
le popolazioni se ne commossero più universalmente.
<pb n="644"/>
Cominciarono a chiedere con più insistenza la Guardia nazionale;
a Firenze per via di scritti e di petizioni firmate, a Livorno
colle urla della piazza; a Lucca strappandola di forza a Carlo
Lodovico che ne fuggì spaventato, dopo essersi tirato addosso
la tempesta che lo cacciò, colle pazzie proprie e con quelle del
figliuolo. I Lucchesi in quel fatto furono aiutati dai Pisani e
dai Livornesi, che empierono la città a centinaia, portati dalla
strada ferrata; e il Montanelli capo della baraonda, e questo
s'intende.
Le prime feste popolari che si vedessero in quei giorni lieti
e sereni come i giorni della speranza, furono le feste di Lucca.
Chi non le ha vedute non può sapere che cosa sia il popolo
quando sorge intero e spontaneo a rallegrarsi del male che
cessa e del bene che incomincia. Quel senso ineffabile di
contentezza che t'abbraccia il cuore, quando dopo lunghi anni
d'inerzia e di tedio e di vani desideri e d'incerte speranze, puoi
dire a te stesso d'aver trovato una via e di incominciare a vivere
da uomo a garbo; e quel respirare che fai quando esci a
cielo aperto da una stanza bassa di poca luce e d'aria rinserrata,
e quella lieta vigoria che ti senti scorrere per le fibre se
dopo una lunga infermità cominci a riprender salute, avevano
come sorprese le popolazioni intere e spintole a riunirsi, ad
accorrere l'una all'altra, a ricambiarsi un saluto amichevole
e un abbraccio fraterno. Il male era sparito, ognuno credeva
buoni tutti perché sentiva migliorato sé stesso. Gente che non
s'era mai vista si prendeva per mano come si fa tra amici di
venti anni; ogni casa era casa propria, e la propria era casa
di tutti. Persone che s'erano avute in dispetto si riparlavano
come essersi lasciate mezz'ora innanzi; si componevano gli
odii, le dissensioni di famiglia, le divisioni tra paese e paese,
<pb n="645"/>
tra contrada e contrada; ho detto si componevano, e avrei
dovuto dire sparivano a un tratto da sé. Chi non s'è rallegrato,
chi non ha amato e stimato il suo simile in quei giorni, è uomo
di coscienza perduta, è un infelice senza rimedio, perocché anche
il malvagio si comportò onestamente e spianò le rughe
della fronte.
Dalle campagne accorrevano in città uomini e donne,
vecchi e fanciulli a parrocchie intere, col prete alla testa, a
bandiere spiegate, recando fiori e cantando. E ogni porta era
come la foce d'un gran fiume di gente e questa gente accumulata
nelle vie e nelle piazze, pareva una marea senza vento
che svolge le onde maestose e suonanti. Non vi fu a cui
mancassero parole d'affetto e oneste accoglienze; un uomo che
avesse sofferto nulla nulla per le sue libere opinioni, uno che
avesse promosso il bene o cogli scritti o colla parola, era
circondato, acclamato, festeggiato, portato in palma di mano
nelle pubbliche vie; e tuttociò nel nome di Pio Nono, in questo
nome caro e riverito, che stava a significare un nuovo ordine
di cose, un'era nuova di concordia, di libertà, di grandezza.
Sparirono in un giorno i cartelli vecchi di sopra i caffè;
e ove questi avevano titolo da una deità pagana, o da una
città forastiera, o da altra simile cosa, s'intitolarono dal Popolo,
dalla Nazione, dalla Guardia cittadina e più specialmente
da quanti uomini viventi illustravano l'Italia e capitanavano
la libertà. Cessava il culto alle cose false e inutili e
cominciava quello del vero e del buono e sarebbe durato e
cresciuto se l'invidia di tali che stavano allora in disparte e
che non ebbero incensi... Livorno, Pisa, Firenze fecero
altrettanto, e l'una città si confuse nell'altra e si ricambiarono
ospizi, affetti e bandiere a memoria di quelle giornate. Chi ha
turbata quella pace e remosso dall'altare delle popolazioni il
nume che le riscosse alla vita, ha uccise le nostre speranze, ha
ruinato l'Italia. Chi più chi meno, o scrivendo o adoperandosi
in altra guisa al bene del nostro paese, aveva fatto gente alla
buona causa a misura che ispirava fiducia o l'uomo o lo scrittore;
ma le moltitudini nessuno le aveva tratte a sé, anzi le
<pb n="646"/>
moltitudini, o sedotte o restie, guardavano in cagnesco chi
diceva loro: scuotetevi. E quando sorge un uomo che riconcilia
la religione alla libertà, che mozza il verso alle calunnie,
alle persecuzioni mosse contro gli amici della libertà, che in
questo desiderio di libertà ci suscita a compagne le moltitudini
di venticinque milioni di popolo, voi settarii diffidate e
v'ingelosite di quest'uomo, voi lo circondate per farvene
bandiera a voi soli, poi indispettiti di non poterlo torcere a voi,
cominciate a volergli fare da maestri e da sindaci, poi a
sgomentarlo colle vostre intemperanze, poi a ritrarsi apertamente
da voi, e quando se n'è ritratto, lo accusate, lo discreditate,
lo cacciate infine, come se rifiutando voi avesse rinnegato il suo
popolo italiano, avesse rinnegato Iddio e sé stesso. E perché
ciò? Per intrudervi voi nel luogo di lui, perché egli, giusto
appunto avendo seco il mondo, era un ostacolo durissimo alle
vostre scempiate improntitudini. Che abbiate ottenuto, tutti
lo sappiamo; avete ottenuto di distruggere noi e voi stessi.
Per noi siete stati quel vento infuocato del deserto che travolve
seco un turbine di cavallette o di rena infeconda; quanto a
voi, mi date immagine di quell'idolo di Baal, che al cospetto
dell'Arca Santa ruinò a terra e si sfracellò. E quest'Arca Santa
era la religione, la concordia, la fratellanza vera dei popoli che
voi avete sbarattata, avvelenata, e annientata. Due nomi
solenni vi siete usurpati per motto: Dio e il Popolo; i due nomi
che abbracciano il mondo delle menti create e quello delle
intelligenze increate; che vogliono dire luce, ordine, amore,
armonia, tra il cielo e la terra. Dio e il Popolo e siete settari;
Dio e il Popolo e seminate discordia; Dio e il Popolo e
distruggete tutto e non riedificate nulla; Dio e il Popolo e
falsate ogni legge umana e divina, insomma Dio e il Popolo
e siete atei e tiranni. Mutate insegna, perdio! Prendete un panno
nero e scriveteci su a lettere di fuoco: Tenebre e Distruzione.
<pb n="647"/>
Io non so che cosa mi pensare di voi; se siate iniqui o
imbecilli. Ma Francesco Domenico Guerrazzi s'impazienta
di quest'apostrofe e vuole che io non indugi più a chiamarlo
in iscena.
</p></div2>
<div2 type="capitolo">
<head>X FRANCESCO DOMENICO GUERRAZZI </head>
<p>
<pb n="648"/>
Francesco Domenico Guerrazzi nasce da un legnaiolo;
scrive di discendere da gente patrizia o giù di lì; porta sul
viglietto da visita l'arme colla corona; e dice, quando gli torna,
che è popolo e che perciò ama il popolo. Ha avuto pessima
educazione più che non dice egli stesso, e per colmo di disgrazia,
una madre indiavolata che accarezzava i figliuoli cogli
urli e colle percosse . Una volta a lui che l'era scappato di tra
le mani, scaraventò dalla finestra un ferro da stirare, del quale
serba tuttora la cicatrice. Fanciullo tuttavia, fuggì dal padre
e visse fuori di casa mescolato là tra la ragazzaglia di Livorno
e così formandosi il cuore. Svegliato d'ingegno, profittò nelle
scuole tanto che andò a Pisa non so come, e là si distinse
per una certa cupezza di vita, aliena dalle gaiezze che porta
quell'età e quel tempo; cominciò a fare il capo cricca,
macchinando più che altro contro i professori. Scappò fuori
letterato con una tragedia intitolata <hi rend="italic">Priamo</hi>, della quale egli
non parla nelle sue memorie e fa bene, con un discorso in prosa
pieno zeppo d'arcaismi e di frasi e di periodi scontorti, nel quale
mi ricordo aver letto: <hi rend="italic">erpicarsi lucubrando pei dirupi del
Permesso, stile macchiato di francica sozzura</hi> e via discorrendo.
Questa tragediessa gli fruttò un'amara censura del
Carmignani alla quale rispose con un libello infamatorio,
rimproverandogli perfino un erpete che lo tormentava alla
testa. Poi dette fuori un dramma intitolato <hi rend="italic">I Bianchi e i Neri</hi>
che fu fischiato a Livorno e che egli dopo anni e anni si
ostinò a difendere e a ristampare, e avrebbe dovuto farne a
meno. Ma fiero e tenace, e questa è una delle sue parti buone,
non si perse d'animo, anzi punto nell'amor proprio tanto
<pb n="649"/>
s'adoperò che di lì a non molto pubblicò <hi rend="italic">La Battaglia di
Benevento</hi>, nella quale se togli molte e molte stranezze, ravvisi
un ingegno potente, al quale per esser grande non manca altro
che la delicatezza dell'animo e la finezza del gusto.
Nel <date value=" 1831">trentuno </date> diè mano alle sette, alle congiure, ai tramenii
d'allora e n'ebbe persecuzione di birri, carcere e confino.
Fino d'allora manifestando la sua opinione in fatto di rivolta,
diceva doversi tener vivo il popolo, e per tenerlo vivo ogni
mezzo esser buono: oggi una ragunata in piazza, domani il
saccheggio d'una casa o d'una bottega, doman l'altro una
strage se bisognasse; in fondo doversi far servire il popolo ad
un dato fine, poi ottenuto il fine spazzarselo dinanzi col cannone.
Nel <date value=" 1833">trentatrÊ </date> a rumori finiti fu preso con altri venti
di tutta toscana e carcerato nelle fortezze di Porto Ferraio.
A confessione di lui e d'altri che si trovarono seco, ebbero
sospetto d'essere sottoposti a un giudizio militare e fucilati,
ma la paura andò a finire in tre mesi di reclusione. Tra gli
altri, ebbe a compagno Carlo Bini, ingegno arguto e animo
candidissimo, che ritornerà in campo tra poco. In quella prigionia
il Guerrazzi cominciò a meditare e credo anche a scrivere
L'<hi rend="italic">Assedio di Firenze</hi>, libro che vince di stile quanto aveva
scritto fin lì, che quanto a composizione è inferiore alla
<hi rend="italic">Battaglia di Benevento.</hi> Il sarcasmo amaro e feroce, il dolore
disperato e convulso d'uno che ha perduto la fede di tutti e di
tutto, hanno dettato quel libro; va sbalzi come il polso d'un
febbricitante e finisce per bottate rotte e scomposte. Quel libro
ti dice l'uomo. Egli veduta fallire la prova di quel tempo,
credé l'Italia andata per sempre e le diè quell'addio disperato.
Difatto tornato in libertà, disse che non v'era altro che darsi
al guadagno, e ridendo e berteggiando delle cose più alte e
più sante, si buttò a corpo preso a fare il procuratore,
<pb n="650"/>
prendendo a difendere le liti più disoneste, promuovendone
egli stesso delle disonestissime, raggirando clienti e magistrati con
tutti i cavilli, con tutte le marachelle, con tutte le tortuosità
del rettile forense. Afuria di dispetti, d'orgogli e di maldicenze,
s'alienò e si disgustò a uno a uno i suoi amici più cari
e le persone più schiette e più riputate del suo paese. Pietro
Bastogi, Luigi e Vincenzo Gera, Enrico Mayer furono tra
questi, e ultimo di tutti gli si staccò anche Carlo Bini che era
quello che più l'accostava, e dal quale egli aveva attinti i fatti
suoi, i pensieri e le arguzie che quello spirito acuto e bizzarro
versava a larghissima mano. Anzi non contento di questo,
s'avventò a tutti coloro che non potendo fare altro bene
all'umanità, s'erano dati a promuovere l'educazione del popolo
e riaprire la strada alla libertà, alla civiltà. Tanto fece, che
di tutta Livorno non gli rimasero che Domenico Orsini, la
più buona pasta d'uomo ch'io abbia conosciuto, i due fratelli
Paolo e Luciano Bartolomei e due o tre bighelloni che gli
saltellavano intorno come fa il cane, per adularlo e per raccattarne
i motti maligni e roventi che gli scoppiavano dall'ulcera
del cuore. Si compiacque della sua solitudine rabbiosa e superba,
e lasciò che gli cadesse d'intorno l'amore e la stima dei suoi
concittadini, rimanendo un nudo stecco come la pianta nel
verno... E in questo cocciuto dispregio imperversò al segno
che si compiacque d'esser tenuto cattivo e si diè per più cattivo
che non era in sostanza.
Per dare a vedere a che punto s'era condotto, racconterò
ciò che m'accadde per lui a Livorno nel <date value=" 18470700">Luglio del '47</date>. Non
<pb n="651"/>
è senza un perché se io vado per la minuta dicendo di lui,
essendo stato egli che ha sconvolta la Toscana. Una sera
nell'uscire di casa, passava dinanzi a una vendita di libri; mi
chiamò non so chi e mi prese la mano domandandomi quand'ero
arrivato, quanto mi trattenevo eccetera eccetera, ed eccoti
s'alza da sedere Francesco Domenico che io non aveva notato
nel crocchio, e abbracciatomi e presomi a braccetto mi tira
seco senza lasciarmi rispondere a quelle accoglienze amichevoli.
L'atto mi parve strano e io sentiva la scortesia del lasciare lì
in tronco quell'altro, che mi faceva festa, ma mi trovai
sopraffatto e andai. Passeggiammo su e giù per la Piazza
Grande, e parlando delle cose italiane il Guerrazzi mi diceva
che non aveva fede nel Papa, che il Gioberti e il Balbo sognavano,
che la stampa e le altre concessioni si riducevano a ninnoli,
che questa non era la via da prendersi, che pigliandola
così per le dolci, i malvagi ne sarebbero usciti a troppo buon
prezzo, che voleva essere odio e non amore, e che non saremmo
mai venuti a capo di nulla, senza vendetta e senza sangue.
Io che non ho mai saputo che cosa vuol dire vendicarsi, che
ho fremuto delle ingiurie e delle ingiustizie come si freme
d'una febbre o d'altra malattia ma senza volere altro sfogo
che di parole, che ho sempre disprezzato i bricconi, perché mi
paiono la gente più vile e più disgraziata che viva sotto la
cappa del cielo, risposi quasi celiando: che vuoi tu vendicarti
d'un birrucolo che ti può aver ronzato d'intorno ? Ti pare che
un uomo come te abbia rammentarsi d'un po' di carcere o
d'altro fastidio che possono averti recato? Lasciamogli nel
loro fango e non ci degniamo di loro. Non vedi che stanno
già col pover'a me, e si rannicchiano, e vengono per le buone,
come se avessero sopra uno che li legnasse? Eh, tu non hai
sofferto, mi rispose, e però non senti il bisogno di rifarti; ma
chi ha l'amaro in corpo non può sputar dolce. Hanno riso
costoro di farci patire; hanno sguazzato a lungo nelle nostre
lacrime, soffrano dal canto loro quanto hanno fatto soffrire.
Ma dimmi, replicai, non è appunto per quei patimenti che s'è
fatto più vivo l'amore alla libertà; non sono quei patimenti
che hanno dato nome a te e a tanti altri, non è in quelli che
tu hai ritemperato l'animo e l'ingegno? Oramai son cose
<pb n="652"/>
passate; teniamo conto del bene che ce n'è avvenuto e al male
non pensiamo più. E questo io gli diceva per forte convincimento,
perché gli voleva bene e perché mi doleva di vederlo inasprito
tuttavia. Egli allora mutando discorso toccò della vita sgradevole
che gli toccava a condurre in un paese di rozzi e d'ignoranti;
mi narrava la debolezza del tale, le ridicolezze del tal
altro, le sciapiture, le bricconate, le furfanterie d'una turba
di gente, tutti amici suoi e miei, tutti dal più al meno tenuti
in conto di brave e oneste persone. Io m'infastidiva tra me
e me di quella rannata sparsa là sul capo di tutti, e mi pareva
un pettegolo stizzito, uno che stando male dentro di sé, sfoga
il rimorso che lo rode, addentando chi passa a destra e a
sinistra. Di discorso in discorso, venendo allo scrivere, mi
disse che egli s'era sempre ispirato a cose fiere e tremende.
Tra le mille raccontava che una sera essendo in prigione sentiva
sotto di sé una ciurmaglia affastellata in una segreta che
s'erano presi a parole e venuti al coltello; e che a quella riotta
d'urli, di strida, di spaventose bestemmie e di sorde percosse,
tendeva egli avidamente l'orecchio e se ne sentiva svegliato
l'animo e accesa la fantasia. A questo punto data la
parte sua alla rettorica di quel gusto, per non udirne altre,
finsi un pretesto e lo lasciai, senza più cercarlo in due mesi
che stetti fisso a Livorno. Tutti quei discorsi m'avevano
impiccinito l'uomo e messa compassione di lui; e quella sera
stessa non potei a meno di non farne uno sfogo con persona amica,
deplorando che un ingegno di quella forza si fosse lasciato
cadere nelle tenebre e nel fango. Il giorno di poi, taluni che
m'avevano veduto passeggiare così a lungo con lui, e tra gli
altri quello stesso dal quale il Guerrazzi m'aveva strappato
alla peggio mi dissero: va compatito; quando gli capita di
farsi vedere con un galantuomo, non gli par vero. Non dico
ciò a lode mia e in dispregio di lui, perché in quel tempo se
egli stava volentieri con me, io stava volentierissimo con lui,
ma ho voluto serbarne memoria perché si vegga qual'era la
stima che egli riscuoteva a Livorno nel <date value=" 18470700">luglio del 47</date>.
</p></div2>
<div2 type="capitolo">
<head>XI IL NUOVO GOVERNO
COSE DI LUCCA E DI LIVORNO</head>
<p>
<pb n="653"/>
Riprendo il filo del discorso. Avuta la Guardia civica e la
Consulta di stato, furono chiamati al ministero Cosimo Ridolfi
e Neri Corsini, governatore di Livorno. I Governatori
d'allora erano una specie di tutori tenuti sotto il curatore,
vale a dire, rappresentavano di prima mano il padre Granduca
nel paese ove erano mandati, e nello stesso tempo dipendevano
anche nelle inezie e dal Presidente del Buon governo,
e dall'Auditore del governo che ognuno di loro aveva alle
costole; i birri s'erano acciuffato tutto, e le altre autorità del
paese non erano altro che un titolo senza la cosa. Il Corsini
era amato a Livorno, ma da un certo tempo per certi sentori
di turbolenza che si erano manifestati colà, ci stava un po' a
braccia tronche vedendo da un lato spuntare il male e temendo
che si facesse grande come si fece di fatto, e impedito dall'altro
dal governo che non voleva dar braccio ai Governatori
e nello stesso tempo voleva che i Governatori governassero.
Poi per l'affare della Guardia civica avevano fatto un gran
diavoleto, gli avevano affollato il palazzo e c'era corsa anche
qualche violenza, tantoché egli fu costretto a concedere un
primo abbozzo di quella, prima che fosse promulgata la legge
organica. Di ciò aombrò il governo, e il Corsini n'ebbe rimproveri
e mortificazioni, tantoché quando andò a Firenze per
assumere il ministero, venne a calde parole col Granduca e
gli disse che le cose erano al punto che ci voleva una costituzione.
Gesù, Giuseppe e Maria! La Costituzione in Toscana,
nel <date value=" 18470900">settembre del 47</date>, proposta da un Ministro di stato! Dal
<pb n="654"/>
Granduca all'ultimo spazzino (se gli spazzini sapevano di
certe faccende) non ci fu anima nata che non credesse di vedersi
piovere in casa i Tedeschi la mattina di poi. La gente
alta se ne scandalizzò e disse che, al vedere, Livorno aveva
guastato il Corsini; uno dei ministri, la mattina a giorno,
corse a casa d'un amico a raccontare la calamità, a piangere,
a gridare che la Toscana era perduta; gli uomini più arrischiati
lodarono il Corsini maravigliando; parecchi per certe ragioni
non la volevano credere né per Cristo né per i Santi, e
tra questi ero io. Ma la cosa fu vera davvero; il Granduca se
n'adontò; il Corsini rinunziò al ministero e uscì di paese e in
luogo suo fu chiamato Luigi Serristori.
Il Ridolfi, temendo che l'essersi rotti il Granduca e il
Corsini a conto della costituzione, potesse destare a rumore
e Firenze e Livorno, corse tosto al riparo facendo abolire
il giorno di poi la Presidenza del Buon governo con tutto quel
mondo di polizia; il paese ne fece baldoria e la parola della
costituzione fu schiacciata lì per allora. Quell'atto del Ridolfi
lo fece entrare in grazia più che mai a chi desiderava d'andare
avanti e quelli della <hi rend="italic">Patria</hi> segnatamente lo portavano
e lo sollecitavano a spada tratta. Vedremo poi come voltarono
carta e perché.
Ma intanto il Duca di Lucca non si mandava giù d'essere
stato scacciato, e dopo essersi lasciato tirare cogli argani a
rimetter piede nella sua capitale per ventiquattr'ore, la paura e
il dispetto lo riportarono a Massa di Carrara, ove fu detto che
meditasse di ripigliare i suoi stati alla coda di due o tremila
Austriaci. Se non che Ward, prima stallone e allora ministro,
<pb n="655"/>
lo dissuase da quel progetto, e lo consigliò ad accomodarsi
piuttosto col Granduca di Toscana, cedendogli Lucca per un
tanto al mese e facendo vita privata finattantoché la morte
della Duchessa di Parma non lo richiamasse a quella di Principe.
Il Duca di Lucca, che in fondo aveva una paura borbonica
e che era indebitato fino alla punta dei capelli, si piegò
facilmente ai consigli del Ministro stallone e lo mandò a
trattare col Granduca, il quale dal canto suo aveva protestato
contro l'intervento austriaco negli stati reversibili a lui. Il
contratto fu strinto in quattro e quattr'otto, e chi ebbe che fare
col Ward lo trovò accorto negoziatore e destro a maneggiare
un Principe quanto un cavallo. A Lucca quando seppero d'essere
affittati alla Toscana chi ne disse una e chi un'altra.
Diamo un passo addietro e torniamo a Livorno e a Francesco
Domenico. L'istituzione della Guardia civica aveva scosso
il Guerrazzi dalla sua incredulità nelle cose nuove, e cominciato
a fargli sentire che non era più tempo di stare in disparte
a far la vita dell'istrice. Vedeva sorgere il popolo e fremeva
che altri gli pigliasse il di sopra nel farsene guida, e non
sapeva dall'altro lato come riprendere a un tratto il freno che
egli s'era lasciato cadere di mano. In ciò lo servirono i fratelli
Bartolomei e lo stesso Corsini chiamandolo a prender parte
nella direzione delle feste; ma Francesco Domenico non era
uomo da contentarsi di fare una seconda parte, e d'essere
condotto per mano dagli altri e per così dire rimesso al mondo
quasi per degnazione. Andava, tanto per rimettere il naso
fuori, ma gli scoppiavano da tutti i pori i lampi dell'orgoglio
umiliato, e quando lo fecero riconciliare co' suo amici di prima
resse la commedia, giù giù, a uno a uno, abbracciò, baciò,
e rimase lo stesso; ma quando a Pisa, sulla piazza di <abbr>S.</abbr> Niccola
gli portarono davanti Enrico Mayer che gli andava incontro
a braccia aperte, gettò la maschera e gridò inferocito:
fermo là, io non abbraccio i vili e gli schiavi: prima
s'inginocchi e chieda perdono e poi l'abbraccerò. Nella dolce
ebrietà di quei giorni, quello schizzo di fiele rappreso sconturbò tutti,
e lo levarono di lì. In seguito ha avuto la scempiaggine di
raccontare quell'atto e di compiacersene come d'un atto magnanimo,
tanta è la villania che gl'indurisce l'animo e l'intelletto.
<pb n="656"/>
Finite le feste, e stabilito tutti d'accordo di condurre insieme
le cose di Livorno, il Guerrazzi che voleva soperchiare a ogni
costo e che non aveva gente dalla sua, cercò di farne in una
certa combriccola accozzata e capitanata da un tal Bardelloni,
bottaio di mestiere che s'era fatto un partito nel popolo
minuto, al solo fine d'avere al suo comando una mano di
gente pronta a tutto osare. Riuscito all'intento perché è adulatore
e raggiratore sottilissimo, il Bardelloni stesso, avido d'ingrossarsi,
lo pregò d'entrare di mezzo tra la sua e un'altra
società segreta di Livorno condotta dallo Squarci e composta
di popolo un tantino più grasso; e il Guerrazzi menò sì bene
le sue arti, che riunì le due parti e se ne mise a capo bel bello
quasi senza che se ne accorgessero. Volle che la compagnia
fosse ordinata per via di statuto e chi ha vista quella carta
mi dice che, primo capitolo, ingiungeva di eleggersi a capo
quello che avesse più ingegno e tutti lo favoreggiassero e lo
portassero in alto, finoattantoché non fosse giunto a esser
ministro.
Mentre in Livorno non si moveva foglia senza che prima
ne fossero intesi e d'accordo tutti coloro che erano alla testa
di quella popolazione, una mattina si legge affisso alle cantonate
un invito al popolo di riunirsi nel Teatro  per consultare intorno a cose di grande importanza.
La novità della cosa e il non esserne intesi quelli che più avevano
le mani in pasta, destò un susurro e un diavoleto, e
subodorato che potesse essere stato il Guerrazzi, Luciano
Bartolomei andò a casa di lui e lo trovò che era per uscir fuori.
Domandato se era egli che avesse mandato l'invito rispose di
sì. Rimproverato che lo avesse fatto senza il consenso degli
amici, disse: che essi procedevano troppo lentamente e che
bisognava sospingere il popolo e forzar la mano al governo.
Allora Luciano Bartolomei gl'impose di rientrare in casa e se
non l'avesse fatto, lo minacciò di stenderlo sulla porta con
un colpo di pistola. A questa razza d'argomenti il Guerrazzi
non ha mai avuto né logica né rettorica che gli basti e sì che
<pb n="657"/>
quanto a rettorica n'ha da fare le spese a tre De Colonia.
Risalì confuso e invelenito e la sera stessa, forse non volendo
guastarsi l'uova sul più bello del covare, invitò a sé i due fratelli
Bartolomei e altri amici comuni. Andarono e condussero
seco tre o quattro del popolo e tra questi il Petracchi che
tornerà in ballo vestito da Guerraziano e che allora era uno dei
più accaniti contro il Guerrazzi. Entrati da lui, disse che avevano
preso la cosa in mala parte, che egli non aveva inteso
mai di fare una cavalletta agli amici e altre cose di questo
gusto; poi tentando i rimproveri e la parte del generoso: vedete,
disse, io sono più schietto di voi; v'ho chiamati in casa
mia senza sospetto, e voi ci venite cogli sgherri. A queste parole
saltò su il Petracchi e gli altri in giacchetta a chiamarsi
offesi, a inveire, a minacciare al modo loro. E Gian Paolo
Bartolomei a dire che quella era un'ingiuria a lui che ce gli
aveva condotti e che gliene chiedesse scusa o lo chiamerebbe
a duello: se ricusasse, gli staccherebbe la testa colle sue mani
e l'appenderebbe alla porta di casa. Queste ferocie, in tempi
come i nostri, non paiono credibili, ma e sono avvenute tali
e quali e sono state la radice di tutti gli scandali accaduti in
Toscana. Il Guerrazzi si sgomentò e balbettò una scusa e così
si divisero; agli altri ne crebbe il sospetto, a lui veleno e mania
di vendetta. E questo bruciore interno doventò sempre più
acuto e rodente, quando, distribuiti i gradi della Guardia
civica, egli si trovò lasciato in un canto, vedendo i galloni e gli
spallacci d'oro luccicare addosso a tutti coloro che egli aveva
fuggiti e morsicati per l'addietro e coi quali poco prima era
stato tirato. a quella pace che ho toccata di sopra. Da questo
momento si dette a lavorare sott'acqua più coperto e più
<pb n="658"/>
acerrimo che mai, e classe per classe frugò a sollevarsi i
lavoranti, prima i sarti, poi i fornai, facendo chiedere a tumulto
diminuzione di lavoro e crescita di salario. Ma siccome il primo
scoppio di questa mina eruppe più tardi, dirò intanto
delle cose che furono in Toscana dalla metà di Settembre in poi.
</p></div2>
<div2 type="capitolo">
<head>XII LA GUARDIA CIVICA
IL BATTAGLIONE DI PESCIA
IL GIUSTI MAGGIORE</head>
<p>
<pb n="659"/>
Dopo le feste, prima cagione di scontentezza, fu la legge
organica della Guardia civica, ove trovarono che era dato troppo
braccio al potere politico, e troppo poco al municipio. Dalle
lodi e dalle acclamazioni al Principe, passarono diviato alle
ingiurie e agli spregi, da quel popolo leggiero, querulo,
incontentabile che noi siamo. Gli assennati badavano a dire,
pigliate intanto questa, poi sarà corretta e ampliata; vedete
il popolo romano che ha accettato la sua senza susurro, e sì
che non è punto al di sopra di questa. Io non difendo punto
quella legge che sapeva di birresco, di pauroso, e che rendeva
immagine d'uno che dasse a malincuore, ritirando il gomito,
ma come ho detto parecchie carte addietro, a volere che la
Guardia civica fosse una cosa a garbo fino dal nascere, bisognava
prima riformare il municipio e il potere politico, che
l'avevano a generare. Un'altra cosa mal fatta dal lato del governo
fu quella di nominare ai primi gradi gente tolta per la
maggior parte dalla classe dei nobili, persone troppo in là
cogli anni, non dirò contrarie alle cose nuove, ma lontane
dall'averci preso parte, e taluna tanto goffa e contraffatta, che
le belle uniformi gli piangevano addosso. Non conviene porre
in un canto l'animo per l'età, la figura, ma bisogna rammentarsi
che la gioventù e l'aspetto esteriore è un gran che per
le moltitudini. Quando poi s'ha da fare con un popolo tagliato
allo scherzo e pronto a trovare il lato ridicolo anche
dove non è, è necessario scansare più che uno può di dargli
appiglio e occasione di voltare in burla le cose più serie. Fu
uno sbaglio anche tutto quell'oro delle uniformi; so che
l'occhio ne vuole la parte sua; nondimeno conveniva alla milizia
cittadina e alla parsimonia toscana una veste che ritenesse i
modi del paese, cioè schietta, pulita, elegante e senza tanto
<pb n="660"/>
luccichio. Da questo avvenne, che, venuti alle elezioni dei
gradi secondari, che toccavano alla milizia stessa, furono
portati su, quasi per ripicco, giovani di bella presenza, di
famiglia popolana o cittadinesca e tutti immischiati nelle sette
di prima e nei moti d'allora. Nacque da ciò un intendersi poco
tra ufficiali e ufficiali e il dividersi della Guardia stessa in
mille partiti. Gran parte della colpa ebbero i gonfalonieri, i
quali nel proporre ai primi gradi intesero piuttosto a lisciare
il governo che la pubblica opinione. A questo proposito
racconterò un fatto accaduto a me, dal quale possono trarsi
utili insegnamenti per più e più conti.
A Pescia, più a pompa che per bisogno, vollero formare
un battaglione. Il gonfaloniere non ne voleva sapere per non
mettere la comune in una spesa; i cittadini lo volevano a ogni
patto perché a Pescia c'era il Vescovo, a Pescia c'era il Vicario,
a Pescia altre due o tre cose che non erano nel rimanente della
Valdinievole, e soprattutto perché il battaglione aveva spallacci
e spallini e strisce e striscioni da dorare e da lumeggiare
parecchi. E già i più s'erano fatti in testa loro capitani in prima
e capitani in seconda, aiutanti, quartier mastri, portabandiera
e tenenti: o almeno almeno sottotenenti e sergenti maggiori;
del sergentato semplice e del povero caporalato non si
degnavano neanco i gobbi. Vinto che ebbero d'aver il
battaglione, cominciarono a dire: chi si fa colonnello e chi si
fa maggiore? e designarono me che ero in campagna e non
sapevo nulla di queste mene, al posto di maggiore. Il poeta
popolare, colla fama fresca e intera di vecchio ribelle, faceva
forza all'animo di quella gente e volevano vedere a ogni costo
la Musa colli spallacci: ma per la stessa ragione al gonfaloniere
non dava l'animo di propormi al governo, temendo che
il Granduca, vedendo il mio nome, avesse a dare un salto
all'indietro e fargli fare una lavata di testa; difatto all'alzare
del sipario, fu chiaro a tutti che egli aveva proposto un altro
<pb n="661"/>
invece di me. Io fui lietissimo di rimanere nelle file,
perché quel grado mi dava pensiero e mi toglieva tempo a' miei
studi; poi tra l'ubbidire e il comandare, mi tengo al primo,
perché è più facile, e chi pensa al contrario, s'abbia pure il
comando e poi mi saprà dire di che sapore è. Ma la popolazione
ne fu indispettita e cominciò a pigliarsela col gonfaloniere e
col maggiore nominato in vece mia; all'amore per me e alla
picca di spuntare un impegno, si aggiunsero le avversioni e i
rancori privati, e di tutti questi ingredienti ne venne un
pasticcio tale, che per giovarsene e per farsene prò, e' ci sarebbe
voluto lo stomaco d'un demagogo. Allora vidi quanto è falso
o malaccorto quegli che prende per moneta corrente tutto il
bene che è detto di lui da una folla concitata contro a un
altro; tolti i pochi che ti stimano e ti vogliono bene davvero,
il resto si serve di te come d'un sasso da scagliarsi nella testa
di chi hanno a noia. Quando il sasso ha servito, chi è che lo
raccatti di sulla strada? Vidi parimente che quando uno non
cova dentro né invidia né ambizione, può padroneggiare il
popolo che tumultua per lui, e consigliarlo a bene invece di
viepiù scatenarlo. Certi capipopolo non daranno mai ad
intendere a me d'essere doventati il matto della festa a loro
malgrado e d'aver dovuto, a loro malgrado e senza poterla
frenare, lasciarsi sollevare in alto sulle braccia infuriate della
moltitudine. Chi ha l'amore della moltitudine può volgere
a sua posta quest'amore momentaneo, e chi lo piega al male
o a sé solo è un perfido ipocrita che si fa sgabello di tutto
e di tutti. In quella occasione, io ho l'alta compiacenza d'avere
dimenticato me stesso, e pensato unicamente al debito sacro
di non lasciare che il paese andasse sottosopra per causa mia;
insomma io mi tengo di ciò come d'una buona azione, e posso
dirlo a fronte scoperta, perché ho a testimone un'intiera
provincia. È vero che la poltronaggine aiutò la modestia, ma
oltreché potrei farla passare per virtù tutta d'un pezzo, quando
impediscono il male anche i poltroni si può dire che
<pb n="662"/>
facciano molto; mi detti a girare bottega per bottega e a pregare
quanti incontrava per la via, a non volermi porre in urto col
gonfaloniere e col maggiore che erano amici miei da un pezzo;
a non fare in modo che si dicesse, o in paese o fuori, che
per via di me si facessero ingiurie alle persone, e si
sconturbasse la popolazione. Gli ringraziavo dell'affetto che mi
dimostravano, ma gli pregavo a darmene una prova maggiore
facendo l'orecchio a modo mio, tanto più che io e per salute
malferma e per essere avvezzo a tutt'altra vita, non avrei levato
le gambe da un ufficio come quello che voleva tutto l'uomo.
Se non chetai le mormorazioni, fermai il trambusto
e siccome il vedermi nelle file a fare gli esercizi era cagione
di tener viva la scontentezza, m'intesi cogli altri e quasi di
furto me n'andai a stare a Firenze. Tre mesi dopo, il maggiore
renunziò, e il governo, interrogati i Pesciatini, nominò me
a quel posto; non riuscii buono a nulla e così fu pagato chi
mi ci volle a ogni patto; quanto a me, mi basta di non aver
venduta gatta in sacco e d'essermi dato per quello che ero
fino da principio. Non sanno capacitarsi taluni come uno che
riesce in una data cosa non abbia a riescire in tutte a un modo;
a me, per aver dato fuori quelle quattro strofe, è toccato
fare il maggiore di battaglione, l'accademico della Crusca e
il deputato all'Assemblea toscana, tutte faccende che mi
distolgono da quella che è proprio la mia, e che mi fanno
passare per un buono a nulla o almeno per uno svogliato.
Chi esce fuor del suo mestiere, fa la zuppa nel paniere,
dice il proverbio; ma io non ho cercato mai nulla, e non ho
altra colpa che d'avere accettato. E allora perché non dire di
no? Perché uno dei miei peccati è di lasciarmi tirare per il
naso come un bufalo; perché a ricusare un onore che mi venga
offerto, temo di disgustare, di parere ingrato, disprezzante
e pusillanime. Così mi lascio piantare addosso un peso che
mi molesta, e quando me l'hanno caricato sulle spalle o mi
ci piego sotto o lo porto a malincuore; se fossi stato furbo,
sarei rimasto sempre in platea e chi sa con che fama di
brav'uomo mi sarei condotto al sepolcro. La poca accortezza e
il non sapere levare le gambe né da un sì né da un no, mi
son lasciato portare sul palco, e se i fischi non sono stati
<pb n="663"/>
universali, posso dire d'esserne uscito di grazia. Un poeta è un
oggetto di lusso o al più al più d'ornamento, da tenersi, direi,
nel salotto della Nazione, come le signore eleganti tengono
sul tavolino quei ninnoli che costano tanto e che non servono
a nulla. Che se il paragone paresse a taluni che buttasse
troppo giù la poesia, assomiglierò il poeta a un oriolo
colla sveglia, buono a rompere il sonno e nient'altro. Lasciamo
queste che possono parere le smorfie o le civetterie della
modestia e torniamo al sodo.
Dopo l'affitto di Lucca, fu data in Toscana quella caccia
ai birri e alle spie che accelerò la caduta di questi tristi
strumenti di governo. Cominciò a Livorno, poi a Firenze, e
nell'una e nell'altra città, furono assaliti i guardioli, bruciate le
carte, rotti gli arnesi e condotti in carcere a furia di popolo
quanti trovarono di quei tristi. Poi andarono a scavizzolare
qua e là per le case quanti erano diffamati per delatori o per
manutengoli della polizia e te gli ingabbiarono come gli altri,
con mille schemi, ma senza manometterli. Non fu così d'un
certo Paolini, capobirro famoso, il quale se uscì vivo di mano
al popolo di Firenze, e' può attaccarne il voto; anzi la canea
cominciò da lui, per avere, dicono, maltrattato un cieco che
mendicava. Tra gli imprigionati, vi furono persone che non
meritavano o almeno non era certo se meritassero quello
smacco; la cosa fu mossa da gente occulta che mirava fino da
quei tempi a sommovere il popolo minuto, ma gli attori
visibili furono gente della plebe e tra questa molti precettati
che si rifacevano coi birri a conto proprio sotto il copertino
della pubblica esecrazione. Le autorità lasciarono correre quel
chiasso, anzi so che uno seduto molto alto ci ebbe gusto, quasiché
il popolo gli avesse risparmiata la fatica, o dato occasione
di sbrigarsene più presto; ma non bisognava lasciar distruggere
la vecchia pulizia senza rifarne subito un'altra di sana
<pb n="664"/>
pianta, e il male del non aver fatto ciò si fece sentire in seguito
come vedremo chiaramente. La pulizia è cosa odiosa, ma un
Governo non può farne a meno. Il guaio di quella che ci regalò
Don Giuseppe Rospigliosi nel <date value=" 1814">1814</date> consisteva in questo,
che aveva troppo braccio ed era pagata poco; grandi morsi
non ne aveva mai dati, ma il fastidio era continuo e aperta e
sfacciata non solo la trascuraggine ma la connivenza coi ladri.
Mentre le bande intere dei grassatori scorazzavano alla bella
libera, un giovanastro che desse dietro alle donne, o una donna
che si lasciasse andare a più d'uno erano pedinati, presi e
tenuti in quarantina severissimamente. Facevano il santo nelle
cose da poco, sugli omicidi o sui furti o chiudevano un occhio
o facevano a mezzo. A un contadino erano stati rubati due
agnelli che erano a sorte di mantello facilmente riconoscitivo;
fattane ricerca nel vicinato, pensò d'andare al bargello
del capoluogo a farne il referto; trova l'uscio aperto, sale su
e entrando nella prima stanza che gli si parò davanti, inciampa
in un non so che che penzolava dal palco. Alza gli occhi e
ti vede uno dei suoi agnelli, sgozzato di fresco, e appeso lì.
Tornò indietro per non avere il male, il malanno e l'uscio addosso.
</p></div2>
<div2 type="capitolo">
<head>XIII IL DOPPIO GIOCO DEL GUERRAZZI
TRATTATIVE PER IL RITORNO DEL GRANDUCA
IL DITTATORE </head>
<p>
<pb n="665"/>
La sera del dì... Marzo, Gino Capponi ed io, tornati a casa
verso la mezzanotte, ci trovammo dinanzi il Guidi Rontani
prefetto di Firenze tutto rimbacuccato, e che aspettava da più
d'un'ora giù nell'ingresso. Quella visita, a quell'ora, quasi di
sotterfugio, ci fece subito pensare che per aria dovesse esservi
qualcosa di nuovo. Salimmo le scale, barattandoci quei tali
monosillabi che corrono tra gente che ha roba in corpo e gente
curiosa di sapere che razza di roba è, e arrivati su, io volli
andarmene in camera mia e lasciarli soli a discorrere. Ma il
Prefetto mi pregò di essere presente al discorso e passammo
tutti e tre nel salotto di Gino. Quando ci fummo posti a sedere,
il Prefetto, con un preambolo largo e un po' intralciato,
venne a dire in sostanza che era sorta nell'assemblea una
fazione contraria al Guerrazzi; che questa fazione voleva
spingersi agli estremi; che il Guerrazzi per ora aveva dalla
sua i più, ma che oggi o domani la parte contraria poteva
ingrossare, buttar giù il Guerrazzi, afferrare essa le redini
della cosa pubblica e sommergere il paese in un mare di guai.
A lui non reggere il cuore di trovarsi a questa rovina; essere
disposto a ogni sacrifizio piuttostoché lasciarsela venire
addosso; vedere che dopo la battaglia di Novara le sorti Italiane
declinavano; i moti di Genova non dargli speranza nessuna;
essere pietà verso la Toscana salvarla dall'anarchia; credere
insomma che bisognasse tentare là a Gaeta e vedere se fosse
<pb n="666"/>
possibile venire a patti col Granduca e accomodarsi
onorevolmente. In ciò essere d'accordo col Marmocchi ministro
dell'interno e potersi fidare di lui. Il Guerrazzi non saperlo, ma
egli Prefetto, per la conoscenza che aveva di lui, potere quasi
essere mallevadore che non dissentirebbe, una volta che vedesse
incamminata la pratica con qualche speranza di riescita.
Ho capito, dissi dentro di me, vedete la mala parata e volete
serbare tutti d'accordo il posto. Guardai fisso nel volto di
Gino e mi parve di leggerci lo stesso pensiero. Gino, quando
gli toccò a rispondere, disse che il pensiero non gli dispiaceva
e che non era lontano dal credere che il Granduca si lasciasse
piegare. Allora il Guidi, quasi rianimato, domandò se egli
sapesse suggerirgli il modo di mettersi in comunicazione col
Granduca e dopo altri mille andirivieni gli propose di prendersi
esso quell'incarico. Gino dapprima se ne scusò, ma poi
risolutamente con quel tafano alle costole e udendosi intuonare
la solita antifona: potete fare un gran bene al paese, si
lasciò andare a scrivere al Bargagli. Il Guidi, che non voleva
altro, s'alzò e se n'andò dicendo che avrebbe pensato egli a
spedire la lettera e pregando me di portargliela alla prefettura
la mattina di poi. Rimasto solo con Gino, cominciai a
canterellare l'a solo di Michelotto nella Chiara di Rosemberg: </p>
<lg type="versi">
<l><hi rend="italic">Carrozze di ritorno </hi></l>
<l><hi rend="italic">l'eroe de' postiglioni, </hi></l>
<l><hi rend="italic">il gran cocchier del giorno, </hi></l>
<l><hi rend="italic"><pb n="667"/>
che torna ai suoi padroni </hi></l>
<l><hi rend="italic">e larga più del solito </hi></l>
<l><hi rend="italic">la mancia, <abbr>etc.</abbr> </hi></l>
</lg>
<p>E facemmo le più matte risate del Prefetto e del Marmocchi
che richiamavano il Granduca per non veder rovinato il povero
paese, e di quell'innocente del Dittatore, che non sapeva
nulla di questi pasticci. Diceva Gino: E ora come si scrive?
Scrivi, gli risposi, come ti detta l'animo, ma siccome Fidati
era un buon uomo e Nontifidare era meglio, poni sulla lettera
che ti sei indotto a far ciò a istigazione del Prefetto di Firenze.
Così se la lettera andasse perduta, o volessero servirsene
ai loro giochi, non oserebbero metterla in campo, essendoci
nominati. Da quella sera in poi, il Guidi tornò più volte
a casa Capponi, ed io controvoglia portai e riportai ambasciate
dall'uno all'altro. Controvoglia, perché ho piacere di starmene
a me, e perché mi faceva dispetto di tener di mano agli intrighi
di gente che s'accomodava a dire addio alla repubblica
purché rimanesse la paga; ma c'era Gino di mezzo, e per
Gino ero pronto a far tutto.
Intanto i tumulti di Genova imbruschivano un giorno più
dell'altro, e qui la fazione dei demagoghi, avversa perfino al
Guerrazzi, faceva correre di là le nuove più strampalate.
Cominciammo a udire di cinquemila Lombardi calati a Chiavari,
e chi diceva che sarebbero andati al soccorso di Genova e chi
che avrebbero transitato in Toscana. Il Montanelli, partito
in missione per Parigi, era andato alla volta di Genova con
forti somme per tener vivi i moti di là, per assoldare i
Lombardi, per far gente in Francia. Il Guerrazzi teneva un occhio
a Gaeta e un occhio a Genova, pronto a voltargli tutti e due
o di qua o di là, secondo da che parte gli venisse la certezza
di rimanere su in alto. A questo doppio fine lasciava da un
lato lavorare il Guidi, il Marmocchi e altri, dall'altro spediva
fuori il Montanelli, anche per togliersi di tra i piedi un ostacolo.
Nel tempo stesso per abbattere la fazione che gli era
<pb n="668"/>
sorta contro nell'assemblea, fazione capitanata dal Pigli, dal
Cipriani, <abbr>etc.</abbr>: oltre all'avere tirato dalla sua il più dei Deputati,
lasciava che si traccheggiassero in Firenze tre o quattro
compagnie di volontari livornesi, che erano il rifiuto non
solamente della Toscana ma della stessa Livorno. Salito su sulle
braccia della plebaglia, continuava a puntellarsi della plebaglia
che poi gli fu cagione di rovina. Acciò apparisca più chiaro
il doppio gioco che egli si era andato a fare, dirò una sua
mossa furbesca fatta appunto in questi giorni e dalla quale
apparirà che i troppo furbi sono i primi asini di questa terra.
Ho detto che il Guidi, facendo finta di non essere d'accordo
col Guerrazzi ma essendolo visibilmente, aveva indotto il
Capponi a scrivere per accordi a Gaeta. Ora bisogna sapere che il
Governo pochi giorni prima aveva ritenute alla posta otto o dieci
lettere indirizzate a vari dei principali cittadini di Firenze,
nelle quali si diceva che si facessero vivi, che buttassero
giù la fazione che governava, che prendessero essi il governo,
che avrebbero il popolo dalla loro. Tra queste ve n'era una
per il Capponi, una per il Serristori, una per il Corsini, <abbr>ecc.</abbr>
<abbr>ecc.</abbr> Il Guerrazzi ritenne queste lettere e non ne fece conto
per più giorni, poi incamminate le trattative a Gaeta e
infierita la rivolta di Genova, eccoti una mattina arrivare al
Capponi quella di quelle lettere che era per lui, con una del
<pb n="669"/>
Guerrazzi molto severa, nella quale lo ammoniva di non
accrescere le difficoltà a chi governava, che se no guai a lui.
Altrettanto fece al Serristori, altrettanto agli altri. Gino ne
fu sorpreso, io indignato e corsi dal Guidi per avvertirlo di
ciò e per ritirare la lettera di Gino al Bargagli se fossimo stati
in tempo. Il Guidi o ne fosse inteso o altro, mi disse che non
dubitassi di nulla per Gino, che anzi lo assicurassi, dicendogli
che il Guerrazzi faceva ciò per non parere e che tutto sarebbe
andato nettamente. Lo stesso giorno al Serristori, che era stato
chiamato segretamente a Gaeta e al quale il Guerrazzi aveva
mandata la lettera anonima e scritto come a Gino, il Prefetto,
dopo essersi mostrato inteso del suo viaggio misterioso, invece
di fare un rimprovero o una ammonizione agevolò il modo
di condursi là al più presto. Queste pantomime facevano; con
questo gioco di tira allenta, miravano a cascare in piede.
Intanto ad onta delle schede stampate che avevano mirato
a escluderci, resultammo eletti deputati da diciotto o venti
delle prime mandate. Fermammo di rinunziare per non
trovarci insultati senza pro per la terza volta; ma i
guerrazziani appena subodorato della rinunzia ci circondarono,
ci fecero scrupolo del rinunziare, ci pregarono d'unirsi a loro
per fare argine agli anarchici che minacciavano d'irrompere;
<pb n="670"/>
trovandoci inflessibili, si contentarono che almeno non si
mandasse la rinunzia, dicendo che rinunziando noi, sarebbe
venuta all'assemblea una fitta di gente da far paura. O come
mai i codini erano saliti in prezzo nell'animo dei democratici?
Ecco il bandolo della matassa. Il Guerrazzi con tutti coloro
che erano in paga e coi più dell'assemblea abbindolati
da lui e dai suoi vedevano sorgersi contro una cricca
d'energumeni, appoggiata a quel rimasuglio di circoli che
infestava ora il Guerrazzi, come per l'avanti aveva infestato il
Ridolfi e il Capponi, e che infesterà sempre tutti, sorgessero pure
dal sepolcro Robespierre e Saint-Just, o avessero la presidenza
Proudhon e Raspail. Sotto pretesto che il Guerrazzi tradiva
la causa repubblicana, il che era vero in sostanza, tendevano
ad atterrarlo per sorgere essi sulle rovine di lui; il Pigli, rabbioso
per essere stato dimesso dal governatorato di Livorno, il
Cipriani preso per i capelli dall'ambizione non mai dissetata;
il Modena e il Di Lieto e non so chi altri di fuori, perché
la Toscana non essendo il paese loro, facevano a confidenza;
gli altri tribolati per pescare in Depositeria. Per allora erano
i meno, ma da un'ora all'altra potevano accaparrarsi altri e fare
la barba di stoppa a Francesco Domenico, il quale era
sull'undici once o di doventar dittatore o di tornare al pane di
ghianda. Ciò, oltre al non essere per il suo fegato, non era
nemmeno per il fegato degli altri, che tenevano la cima
dell'antenna, e già si parlava del ministero in erba, designato
<pb n="671"/>
a scambiarli dalla ditta Pigli, Cipriani e Compagni, e già
sull'osso dello stato si ringhiavano contro i cani dell'una e
dell'altra parte. Interrogati così alto alto taluni di noi come la
pensassimo sul conto del Guerrazzi, dicemmo liberamente
che oramai ai ferri ai quali eravamo giunti, il Guerrazzi ci
pareva più al caso degli altri. Tra il male acuto e la febbre
terzana, meglio la febbre terzana che il male acuto. Allora
sì, che ci stettero addosso per averci all'assemblea e per allettarci;
credendoci teneri del principato perché non avevamo
intinto nell'anarchia, cominciarono a parlare più scopertamente
del Principe, a dire che oramai non v'era altra via per
mantenere, se non altro, le franchigie ottenute e che la repubblica
era un sogno da matti. A udirli, pareva che fossero stati
sempre gli uomini più onesti e più moderati che facesse la
Toscana. A stringer le cose in breve ci volevano all'assemblea
per far gente al Guerrazzi, e non osando dire essi la parola
Granduca, volevano che la dicessimo noi e così levare la ciccia
dalla pentola collo zampino del gatto e rimanere intatti al
cospetto del partito repubblicano, e darne la colpa a noi, una
volta che ne capitasse il destro. Dal canto mio, accorto della
ragia, dissi che, loro essendo i più, era inutile cercassero
appoggio; che il nostro voto avrebbe annacquato il partito per
il Guerrazzi; che alla parte avversa, vedendolo salire dittatore
anche per il fatto nostro, non sarebbe parso vero di poter dire
che egli, pure d'arrivare alla cima, s'era fatto forte persino
dei codini; lo mandassero su da per loro, che bastavano a ciò,
e non dessero appiglio ai loro avversari; quanto a richiamare
il Granduca io non avendolo rimandato, non mi sentivo di
richiamarlo, e che, o andare o no all'assemblea, non avrei
toccato mai questo tasto. Gli altri dissero presso a poco lo
<pb n="672"/>
stesso e così andammo là là, fin a tanto che il Guerrazzi fu
fatto dittatore, senza bisogno che noi gli dessimo una mano.
Riepilogando, qui avevamo il dittatore che si barcamenava;
gli Austriaci si affacciavano a Pontremoli e a Fivizzano;
il D'Apice si ripiegava coi nostri; i tumulti di Genova erano
sedati dal generale La Marmora.
</p></div2>
<div2 type="capitolo">
<head>XIV FIRENZE NON SI MUOVE SE TUTTA NON SI DUOLE </head>
<p>
<pb n="673"/>
Frattanto nella settimana santa era piovuta a Firenze l'ultima
mandata di volontari livornesi che erano proprio il fondaccio
della più bassa plebaglia di là. Vagavano strasciconi
per le vie di Firenze, orridi, sciatti, cenciosi; con pistole e
stiletti alla cintola, con un piglio e con certi ceffi da fare spavento
e ribrezzo; guardavano a traverso, urtavano, provocavano,
minacciavano quanti s'imbattevano a passare, e Fiorentini
qua e Fiorentini là e ingiurie e bestemmie da fermare il sole.
Il popolo fiorentino che in sei o otto mesi di subbuglio
non s'era dispogliato interamente della sua gentilezza nativa,
un po' stordiva, un po' tentennava il capo, e gonfiava. Di
questo popolo hanno falso concetto coloro che non lo conoscono
a fondo; perché non è rissoso, perché ha modi urbani e
cortesi, perché sopporta quanto può, credono taluni che sia
un popolo fiacco da non risentirsi neanche se lo scorticano;
ma ciò che in esso pare mollezza e paura, non è altro che
longanimità, e n'ha dato le prove <foreign lang="lat">ab antico. </foreign>Direi del popolo
fiorentino ciò che dicono del cammello; fino a un certo peso,
sta giù acchinato e si lascia caricare; da quelle tante libbre in
su, si rialza, e chi lo volesse aggravare più oltre, si scuote da
dosso tutta quanta la soma. Firenze non si muove, se tutta non
si duole, dice l'antico proverbio, e più d'uno ha dovuto pentirsi
d'averle aggravata di soverchio la mano sul collo. Ma
quegli scempiati di Livorno vedendo la gente girar largo
credevano di far paura e facevano schifo, e avvezzi a vivere
come animalacci sbucati di sottoterra, prendevano per
<pb n="674"/>
dappocaggine o per viltà il fare garbato e la tolleranza fiorentina.
Cresceva insolenza a costoro il sapere che un loro paesano era
il Potta di Toscana, e nel nome suo e a un punto preso
ricalcitrando anche contro di lui, tenevano Firenze come un
paese preso s'assalto, e il governo come roba da mangiarci e
da beverci su. La guerra contro il Tedesco era una scusa per
loro come per quelli che gli avevano salariati: la vera guerra
era ai beni dello stato.
Non contenti di scorazzare la città come bestie scatenate,
entravano nelle osterie e non pagavano, si facevano scarrozzare
per la città e pei dintorni e non pagavano; e per tutto
beghe, sussurri e picchiamenti, nei quali non sapevi dire se
fosse maggiore in loro la paura o l'oltracotanza. Ma è raro
che l'una si scompagni dall'altra, anzi nelle anime basse si
tengono a braccetto come sorelle. La città ne mormorava, ma
credendo di vederli partire da un giorno all'altro, si limitava a
fare alto là e pazientava; comincio a colmare la misura il
fatto di via Gora che rimane tra l'Arno e la seconda metà di
Borgo Ognissanti. Il lunedì di Pasqua, la sera sul tardi una
parte di loro che era accovacciata nei chiostri del convento di
Borgognissanti, irruppe in via Gora e là pigliando di forza le
persone e le cose, voleva mangiare, rubare e stuprare di violenza;
quei poveri popolani trovandosi quella peste addosso,
prima si spaventarono non sapendo che si fosse né con quanti
l'avessero a fare, né chi gli avesse mandati; ma poi la sorpresa
dando luogo allo sdegno, afferrarono donne e uomini ciò che
venne loro alle mani, e con una tempesta di strida e di percosse
gli rincorsero spauriti fino al loro covaccio, ove si rinserrarono
con tanto di chiavistello. Il popolo concitato volendoli
nelle mani a ogni patto, messe le fascine alla porta, l'avrebbe
mandata a fuoco e a fiamma se non fosse sopravvenuto chi
poté impedire quella vendetta; saputo quell'insulto e la codardia
di coloro, fu un grido per tutta Firenze, e dileguato il
timore non v'era fanciullo che avesse sopportato un sopruso.
<pb n="675"/>
Di questa gente invasata e briccona, piovevano ricorsi da
ogni banda a Francesco Domenico. Il ministro dell'interno,
il prefetto e quanti salariati e quanti partigiani gli stavano
d'intorno lo consigliavano a porvi rimedio prima che il guaio
andasse più oltre e a sbarazzare la città di quel sudiciume; ma
Francesco Domenico ascoltando più le viscere di livornese
che la testa d'uomo di Stato, parte chiamava ragazzate le
turpitudini dei suoi cagnotti, parte prendeva in burla lo sdegno
fiorentino tenendolo per un fuoco di paglia; forse aveva la
catena al piede, e stava egli stesso in sospetto di quei barbari
pronti a voltarglisi in mano come un coltello smanicato. Essi
dal canto loro, vedendosi in odio all'universale, cominciavan
già a porsi la coda tra gambe e a tentar di piantar lì il fucile
e a tornarsene ai vicoli di Livorno; e già la mattina dopo il
fatto di via Gora, disertavano a branchi, quando alla Porta al
Prato che mette al vapore per Livorno, giunse un ordine
severo del governo di non permettere l'uscita a nessuno che
avesse segno di soldato, se non mostrasse un permesso in
iscritto. Là tra la guardia nazionale e costoro che volevano
trafugarsi, nacque un altro trambusto, e il popolo corse in
aiuto coi bastoni e accaddero alterchi e percosse; accorse Francesco
Domenico, e entrato nel corpo di guardia ove erano in
arresto parecchi Livornesi fermati sull'evadersi, gli trattò di
tutti i vituperi, dicendo che erano la vergogna della Toscana
e la sua. Poi arringando il popolo e ribollendogli nel fegato
l'amore per Livorno si lasciò scappare di bocca che infine
i Livornesi erano là per andare a battersi contro il nemico di
tutti; che i Fiorentini dovevano rispettarli, e che alle brutte
avrebbe tenuto in cervello il popolo col cannone. Lascio
immaginare il senso che fece quel discorsaccio; so anch'io che
per sedare una lite, bisogna dare il torto di qua e di là, ma
chi entra in mezzo dee sempre avere il capo alla cosa di che si
tratta e misurare le parole; anche la guardia nazionale ne fu
indignata e il generale Zannetti protestò contro i provocatori
<pb n="676"/>
e disse che a un caso, avrebbe fatto dare nei tamburi. Il giorno
dipoi <date value=" 18490411">II aprile </date> attaccarono baruffa nei Camaldoli di San
Lorenzo, per avere avuto che dire con un oste e per avere
stuzzicata una donna. Allora la gente non ne poté più e a furia
di stangate e di forconate gli rincorse da per tutto che pareva
dessero la caccia a tanti cani guasti; ed essi, gli eroi della
rivoluzione, il popolo modello della Toscana, fuggivano di qua
e di là, di sotto e di sopra come smemorati, e non pratichi
delle vie, s'intralciavano per mille andirivieni, e andavano di
nuovo a battere il capo in mano di chi gli perseguitava; gli
vidi io stesso fuggire a branchi con quanta n'avevano nelle
gambe, e rifugiarsi a caso nel prim'uscio che capitava loro
davanti. La cosa sarebbe finita lì, se non le avessero volute a
ogni costo. Pare che il Guerrazzi avvisato di quel nuovo tumulto
gli sollecitasse a partire subito per Prato colla via ferrata;
il grosso di loro era alloggiato all'Uccello di là d'Arno;
di là si mossero con armi e bagaglio, e quando furono sulla
piazza del Carmine fecero sosta e caricarono. Il popolo, veduto
ciò, cominciò a gridare e a mettersi sottosopra, ma fu
calmato tanto che la frotta prese la via per andarsene senz'altro
scompiglio: giunta là da <abbr>S.</abbr> Maria Novella, o che volesse
riattaccarla, o che entrasse nuovamente in sospetto d'essere
assalita e accerchiata dal popolo, a un tratto fece un fuoco di
riga senza prima ordinarsi e rompendosi e sparpagliandosi
appena sparato, come fa chi non sa un ette dello stare sull'armi.
Al rumore delle fucilate, la gente dei dintorni e quanti
udirono la romba di lontano, accorsero là; e ci accorse la
guardia nazionale, e la municipale, e una sessantina di veliti
che per gli strazii patiti a Livorno fremevano di rifarsi. I
Livornesi frattanto parte rifuggiti nella stazione della strada
<pb n="677"/>
ferrata e parte nella chiesa di <abbr>S.</abbr> Maria Novella, di tanto in
tanto s'affacciarono a far fuoco di sulle porte e senza sapere
né come né dove tirassero, a mala pena tirato si rintanavano.
La milizia accorsa sostenne due di queste scariche senza rispondere,
poi vedendosi cadere accanto e feriti e morti, ci diè
dentro anche lei e per due ore buone si mantenne questo ricambio
di colpi, e là da <abbr>S.</abbr> Maria Novella e altrove alla spicciolata.
I particolari non istò a scriverli perché l'animo rifugge
dalla vista del sangue cittadino; dirò solo che i morti furono
da venti; i feriti, intorno a una trentina. Ciò che fu detto dei
veliti che si erano scagliati là a far carne, non fu vero; anzi
so dicerto che difesero la vita a parecchi caduti nelle mani del
popolo che voleva finirli a ogni costo. A sera inoltrata, la
guardia nazionale gli trasse disarmati e tremanti dalla chiesa
di Santa Maria Novella e da altre case ove s'erano riparati a
frotte, e com'è stile del Fiorentino di scherzare anche in mezzo
alle cose più serie e più tremende, si divertivano a impaurirli
più che mai, dicendo che camminassero zitti e chiotti,
che se no il popolo gli avrebbe fatti a pezzi. Anche quel giorno
il Guerrazzi s'era presentato a cavallo sul luogo della
strage, e per le solite viscere di livornese, invece di abbonire
il popolo giustamente esasperato, aveva preso la parte dei suoi
paesani, e minacciato di far tirare a scaglia sopra coloro che
gli offendessero; se non lo cuopre la cavalleria che era lì ferma,
l'avrebbero accoppato coi sassi, e pare che gli sparassero
contro una pistola. Era scritto che egli, portato su dai tumulti
di Livorno, un tumulto di Livornesi dovesse farlo precipitare.
Perocché l'essere egli livornese e quelle parole imprudenti che
disse al popolo per due giorni consecutivi rilegarono più
davvicino il suo nome alle brutture di quell'orda barbarica, e
fecero dire di lui le cose più orribili che si potessero immaginare;
sparsero, tra le altre, che gli aveva trattenuti in Firenze
per servirsene a satelliti e che aveva loro promesso il
saccheggio della città.
<pb n="678"/>
La zuffa era finita dalle ventitre e tolto quel discorrìo e
quel moto che dopo siffatte cose si vede sempre in una città
popolosa, tolto di più lo stupore e lo sdegno d'una città non
assuefatta al sangue, fino alle nove o alle dieci di sera non fu
udito altro rumore. Ma su quell'ora si raccozzò molta gente
e gridando morte al Guerrazzi e viva Leopoldo <num>II</num>, cominciò
a volere abbattere gli alberi della libertà; non riuscì a buttar
giù altro che quello della piazzetta delle Belle Arti, agli altri
e segnatamente a quello di Piazza trovarono chi s'oppose.
Vista la mala parata, Francesco Domenico, da un lato
avvisò per telegrafo che la guardia municipale venisse da
Lucca e da Pisa quanto più poteva sollecita e numerosa; nello
stesso tempo spedì staffette al Petracchi, al Guarducci e al
Piola, perché lasciassero la guardia del confine e si
precipitassero a Firenze. Tanto premeva l'Italia al dittatore,
che per tenersi in piede sguarniva il passo dell'Abetone. La
municipale fu in Firenze nella notte portata dalla via di ferro:
agli altri furono intercette le lettere, e quando l'avessero avute
non sarebbe stato in tempo e sarebbero giunti a tavola sparecchiata.
Ricorso all'armi volle ricorrere anche all'astuzia; aveva
udito nella sera che il popolo l'aveva cogli alberi e volendo
vedere se con un tiro furbesco e senza porvi le mani,
egli riusciva a toglier di mezzo quei segni di discordia, disse
al Prefetto di chiamare a sé persona del municipio, e vedere
d'indurre a levar via gli alberi il municipio medesimo. Andò
Guglielmo Digny e dettogli dal Prefetto che la tranquillità
pubblica richiedeva che il municipio facesse atterrare gli alberi
<pb n="679"/>
prima che si facesse giorno, il Digny fu pronto a rispondere
che il municipio non avendogli fatti alzare non gli averebbe
fatti por giù. Insisté, tempestò per tre ore il Prefetto ma l'altro
ste duro e finalmente disse: vuole il governo che il municipio
lo faccia? Dia un ordine in iscritto ostensibile. L'ordine non
vollero scriverlo, e gli alberi rimasero in piede.
Il ripiego era trovato benissimo, perché quand'anche fossero
stati pochi coloro che l'avevano presa cogli alberi, la sola
faccenda dell'atterrarli, chiamava gente, non fosse altro, per
curiosità, e in certe cose tutto sta nell'adunare la folla perché
cresca subito l'incendio, e i fabbricatori di subbugli ne sapevano
quanto basta per non volere che folla si facesse. Il popolo,
la mattina, trovando gli alberi belli e messi giù, e mancatagli
l'occasione del chiasso e del convergere a un dato punto,
se ne sarebbe stato senz'altro rumore; poi, fermate le palle,
c'era sempre tempo di rifarsi col municipio, incolpandolo
d'aver tolto di mezzo quei segni, di suo pieno arbitrio e di
salvar sé al cospetto dei repubblicanti. Francesco Domenico
che non ha mai saputo un ette di furberie in grande, è dottore
perfetto in queste furbacchiolate da procuratore: ma chi
troppo s'assottiglia si scavezza, e la vera asinaggine del furbo
di mestiere è quella di credere gli altri minchioni.
Il dì <date value=" 18490412">12 </date>, la mattina di buon'ora cominciò a farsi gente gridando
viva a Leopoldo <num>II</num>, e scagliando imprecazioni al Guerrazzi:
quanti alberi trovò tanti ne pose a giacere. I gruppi
che si formavano qua e là correvano poi a metter foce nella
Piazza della Signoria, e la folla, le grida e il trambusto ingrossarono
spaventosamente di momento in momento; ed era lì
veramente il buono del gioco. Apparve un <num>400</num> uomini di
guardia municipale, i quali come dissi erano stati chiamati in
Firenze a precipizio, e quella vista improvvisa e lo schierarsi
sulla piazza con piglio minaccevole invece di sopire il fuoco
lo fe' divampare in incendio. La moltitudine, dopo avere
titubato un istante dirimpetto agli schioppi, si fece innanzi
più grossa e più fitta, gridando ferma e severa: che intendete
<pb n="680"/>
di fare? Di tirare sul popolo? Ebbero a rispondere:... - Al
piede l'arme, gridò il popolo inanimito e bisognò obbedire e
star lì confusa in quella umiliante attitudine. Vide venirsi
sopra la gente e ste ferma: indi rispose: noi siamo cittadini
come voi; e se ci vedete qui, è perché ce lo hanno comandato.
Il Guerrazzi e altri di su dalle finestre accennavano ai capi,
mandavano viglietti e ambasciate, ma i capi, quand'anche
avessero avuto animo di far sangue, non erano sicuri di tutta
la gente loro e temevano che la moltitudine gli divorasse.
Videro segare l'albero al piede, videro trarre di Palazzo e
rimettere sul portone le armi granducali, udirono le più orribili
contumelie al Guerrazzi, ai ministri, al prefetto e a quanti
avevano le mani in quella pasta e stettero li fermi senza dare
altro segno che di vergogna e di smarrimento. Alla fine
intimarono loro di sgombrare e convenne andarsene a orecchi
bassi, accompagnati da una salva di fischi.
In quel frangente, il municipio alzò il capo e spedì due
dei priori a sentire l'animo del dittatore il quale si mostrò
ostinato e minaccioso. Dicono che nella notte avesse ondeggiato
in tre pensieri come colui che non aveva partito preso,
o di antivenire gli eventi e proclamare risolutamente egli
stesso la costituzione del <date value=" 1848">48 </date>, o di sottrarsi colla fuga al pericolo,
o di resistere al turbine, di concerto coll'Assemblea, e
con quelle forze che potrebbe accozzare. A quest'ultimo si
tenne, ma l'Assemblea discordava in sé, la municipale fece
mala prova, le frotte livornesi erano troppo lontane per
giungere in tempo; l'artiglieria chiamata in piazza, non volle
obbedire. Il Pigli, il Cipriani, il Ciampi e gli altri arcimatti,
rinfacciavano al Guerrazzi la doppiezza e la dappocaggine e
anche lì su quel filo di rasoio, volevano precipitarsi alle cose
estreme; il Presidente Taddei puttaneggiava: un po' voleva
fare alto là e imprigionare il municipo; un po' voleva che
l'assemblea s'unisse al municipio per assumere la cosa
<pb n="681"/>
pubblica; il deputato Venturucci e altri più savi e
più onesti non volendo essere ringraziati gridavano che
bisognava cedere al torrente e ritrarsi.
Il popolo avvertito che i deputati macchinavano di resistere,
staccatosi a furia di piazza, fece impeto alle porte dell'assemblea
e urlò che si disciogliesse subito. A quella nuova
tempesta, coloro che progettavano d'accomodarsi, scesero giù
tra la gente a dispetto del Taddei che lo vietava; i più ostinati,
passarono in Palazzo vecchio e là deliberavano a porte chiuse.
Il municipio mandando e rimandando e non venendo a
capo di nulla né col Guerrazzi né coi deputati, spinto dal
popolo che infuriava e da taluni che lo sospingevano a
troncare quella lungaggine con un atto risoluto, lasciate le
pratiche con Palazzo vecchio, mandò fuori il manifesto seguente.
Poi per acquistar forza e autorità, aggregò a sé dei cittadini
più riputati, Gino Capponi, Bettino Ricasoli, Cesare Capoquadri,
Carlo Torrigiani, e Serristori e gli invitò per lettera
di portarsi subito alla Comune.
</p></div2>
<div2 type="parte">
<head>XV GINO CAPPONI IN PALAZZO VECCHIO </head>
<p>
<pb n="682"/>
Io, alloggiato dal Capponi là dietro l'Annunziata in Via
<abbr>S.</abbr> Sebastiano, me ne stava in casa a leggere tranquillamente
senza sapere il vero nulla delle cose che accadevano già nel
cuore di Firenze; quando sento a un tratto dare a festa nelle
campane del Duomo e rispondere di subito tutti i campanili
e tutte le torri della città. Che è che non è, viene un servitore
affannato e mi dice il fatto in confuso. Corro da Gino e non
ne sapeva di più. Mi risolvo a uscir fuori per vedere da me, e
dopo venti passi inciampo il Prefetto che mi dice di recarsi a
casa Capponi e mi prega d'accompagnarlo. Che è stato? gli
domandai. Ed egli interrottamente, e come se toccasse un
ferro arroventito: è stato, mi disse, che hanno abbattuti gli
alberi e rimesso su le armi del Granduca; la guardia
municipale s'è mostrata un po' viva e ha fatto peggio; il
Guerrazzi ha commesso uno sbaglio: il popolo in questo
momento non andava preso di punta. Ogni malattia vuol fare il
suo corso; quando è in via di peggioramento, non c'è né medicina
né precauzione che valga a fermarla, anzi il più delle volte la
cura la irrita, e peggio che peggio, se per fretta di guarire
passi da una cura a un'altra. Già da quattro o sei giorni ha
persa la tramontana, non è più lui. - Parliamoci schietti,
ripresi, ma che c'è stato qualcosa di serio? - No, ma sai, il
popolo è popolo, e da un'ora all'altra... Giungemmo su e
passammo da Gino, e lì il Prefetto disse presso a poco lo stesso,
e in un caso consigliò il Capponi a farsi avanti, mettersi a
capo dello stato e vedere di venire a una conciliazione. La
conciliazione voleva dire serbare i posti a chi gli aveva e tutti
insieme richiamare il Granduca; sapeva di certo che il Capponi
era chiamato al governo, voleva in lui un appoggio, e
<pb n="683"/>
farsi onore del sole di luglio. Il Capponi, che non sapeva a
che punto si stava in piazza, rispondeva come si risponde a
una proposizione fatta per dir qualcosa, ed io altrettanto.
Entra in fretta un servitore e dà al Capponi una lettera di
premura. Era l'invito del municipio. Il Capponi a sgomentarsi
e a dire: e ora che si fa? Noi a dirgli bisogna andare, e
il pover'uomo s'infila una giubba e va. Colla lettera, essendoci
giunte notizie più brusche del popolo, il Prefetto chiese
di rimanersi celato lì in casa, e il Capponi gliela lasciò a
disposizione dicendogli che facesse come se fosse in casa sua.
Rimasto solo col Guidi, mi disse d'andare dalle sue sorelle
a dire dov'era e che non temessero. Andai e rassicurai le
sorelle sul conto suo; tornato a lui trovai che aveva scritta una
lettera al Guerrazzi, nella quale lo consigliava a fare di
necessità virtù, e risparmiare al paese peggiori calamità; me la
lesse, poi mi pregò a fargliela recapitare. La lettera era onesta
e non ricusai, a patto però di recargliela io stesso; tentai
due persone di mia fiducia e non vollero saperne; andai allora
sulla Piazza di <abbr>S.</abbr> Firenze e fatta la caccia ai municipali che
si sbrancavano, proponeva loro di recare quel foglio al Guerrazzi
e non ci fu verso che volessero acconsentire. Dissi che
era della somma importanza, che veniva da persona autorevole
che poteva giovare sommamente al Guerrazzi e fu come dire
al muro. L'ebbi a riportare al Guidi, deplorando la sorte d'un
uomo, che sul punto di cadere non trovava sostegno neppure
in coloro che egli aveva tratto dal fango. Chi guasta il popolo
agli altri non lo accomoda per sé. Quando hai avvezzato uno
a rubare in casa del vicino, fai male i conti se credi di prenderlo
per servitore e che non sia ladro domestico; l'adultero
che ti seduce la moglie s'aspetti di vedersi punito da lei
medesima con altrettanta infedeltà. Il Prefetto stupì un poco di
queste repulse, ma un'anima di zanzara non poteva riscuotersene
profondamente; ed io che non lo vidi piegare il capo
sul collo e restare interdetto come fa l'uomo colpito da un vero
inaspettato e tremendo, lo ribattezzai a ciuco per la millesima
<pb n="684"/>
volta. S'erano trovati a galla senza saper come, e galleggiando
per quattro mesi come cose vuote, e pensando di galleggiare
in perpetuo, non avevano badato se l'acqua sulla quale nuotavano,
era una gora, un padule o una pozzanghera. Venne il
fiume e gli portò via. La potenza di certuni è come il denaro
vinto al giuoco; ti dà il modo di sfarzare per un dato tempo
e poi ti lascia più povero e più disgraziato di prima; chi s'è
fatto uno stato col suo sudore, come sa le vie dell'acquistare
sa le vie del perdere e si tiene lontano dal voler troppo come
dall'abusare dell'ottenuto. Il salire non è tutto; bisogna sapersi
tenere in alto. Quand'erano in piana terra, misurarono
coll'occhio bramoso quanto v'era di piazza al secondo piano
di Palazzo vecchio, ma quando furono andati su, non si
rammentarono mai di misurare quanto c'era dalle finestre in
piazza.
Intanto i ministri, chi per un verso e chi per un altro,
se l'erano svignata di Palazzo vecchio, e altrettanto avevano
fatto i deputati dopo un lungo oscillare tra l'inviare al municipio
ora minacce, ora proposte d'accomodamento. Il Guerrazzi
era rimasto solo lassù, o che aspettasse soccorsi come
taluni pensavano, o che sperasse di veder piegare il municipio
a unirlo seco e sfuriare la folla di piazza. Ma il municipio
ste fermo a non volere altri in compagnia, e il popolo nelle ore
pomeridiane invece di scemare ingrossava. Sollecitavano
taluni in municipio di lasciare le stanze della Comune e andare
a prender possesso di Palazzo vecchio; il municipio titubava
e per vero dire il passo era arrischiato oltremodo; ne corse o
ne fu fatta correre voce tra la folla, e la folla a bandiere spiegate
andò a prenderlo e lo portò in trionfo a palazzo. Non era
quella una mano di gente pagata che a furia d'urli e di strepiti,
raguna intorno a sé un contorno di curiosi e compensando
il numero collo schiamazzio giunge a farsi credere
<pb n="685"/>
moltitudine agli occhi degli attoniti e degli inesperti; quello era
il popolo vero il quale non lasciava la presa finattantoché non
aveva ottenuto di mettersi nelle mani di chi s'era eletto a
reggerlo. Quell'atto, in quella Piazza, rammentava ciò che si
legge del popolo fiorentino ai tempi della sua grandezza, e
quel cieco venerabile portato su tra i vortici di una moltitudine
plaudente cresceva la solennità e la commozione in quanti
avevano cuore e intelletto. Quei monumenti alzati dall'animo
dei nostri antichi, si rifacevano a un tratto delle mille
brutture che aveano dovute vedere per mesi e mesi e dopo
trecento e più anni, tornava Firenze a mostrarsi degna d'averli.
</p></div2>
<div2 type="capitolo">
<head>XVI IL POPOLO CONTRO IL GUERRAZZI </head>
<p>
<pb n="686"/>
Entrato il municipio in Palazzo vecchio, il Guerrazzi ci
rimaneva chiuso per ostinazione o per non aver saputo vedere
quanto fosse grave la cosa. Il popolo sempre affastellato sotto
le finestre chiamava sulla terrazza i nuovi governanti, udiva
la lettura d'un proclama e applaudiva. Dagli applausi passava
alle ingiurie contro il Guerrazzi che di dentro alle persiane
dei mezzanini vedeva e udiva tutto. Vi fu un momento che
lo credettero fuggito e lo chiesero ad alte grida e lo volevano
nelle mani a ogni patto; il Capponi si fece alla terrazza e gli
racchetò alla meglio colla sua autorità, coll'assicurarli che era
sempre lì, col promettere che l'avrebbero fatto custodire
diligentemente; nonostante vollero vederlo per meglio assicurarsi
e andò su una deputazione accozzata in piazza lì per lì, e il
Capponi non potendo disdire, dopo aver tentato più modi
pregò il Zannetti di condurli su che si capacitassero. Il Zannetti,
salito alle stanze del Guerrazzi, lo chiamò sull'uscio ed
egli venne franco più che poté, e cominciava a dire: non so
d'aver fatto nulla al popolo fiorentino perché m'abbia... ma
non poté proseguire, che fu coperto dalle grida e dagli insulti;
tentò più volte di riprendere la parola e fu sempre coperto
dalle imprecazioni. Il Zannetti che s'era fatto promettere che
non l'avrebbero né toccato né ingiuriato rammentò loro i patti,
ed essi risposero: stia zitto lui, staremo zitti anche noi: siamo
venuti per vederlo e non per sentirlo. Allora il Zannetti lo
fece tornar dentro. Uno che gli fu dato a custode mi raccontò
che egli in tutte quelle ore d'agonia e d'obbrobrio, ora
passeggiava, ora si faceva alle stecche delle persiane, ora
accarezzava una nipote rimasta chiusa con lui e diceva ogni tanto:
vedete che cosa è il popolo! ma sono in buone mani; m'hanno
dato la loro parola, e non posso temere. Chi mi diceva questo,
<pb n="687"/>
conchiuse così: a vederlo si sarebbe detto che la portava bene,
ma chi avesse durato un giorno a dire paura, non ne avrebbe
detta tanta, quanta n'aveva in corpo lui. E lo credo, perché
il coraggio non è il suo forte; che se paresse a taluni che egli
n'abbia fatto mostra più e più volte, credano a chi era presente,
che egli mostrava i denti quando sapeva di non risicare
nulla.
Ora per valutare degnamente il coraggio della Commissione
e perché veda ciascuno quanto la Toscana deve saperle
grado d'essersi fatta avanti in un momento di tanta difficoltà
è d'uopo sapere che in Firenze, tolto il favore del popolo che
può voltarsi dalla mattina alla sera, e tolti sessanta veliti, non
v'era forza sulla quale potesse farsi assegnamento sicuro. Di
più aveva si può dire lì appiè dell'uscio cinque in seicento
guardie municipali tutte creature del Guerrazzi, che intendevano
male di vederlo andar giù non tanto per lui, quanto per
il grasso stipendio che temevano di perdere; stavano in
cagnesco e facevano temere d'un colpo di mano sopra Palazzo
vecchio. Sulla guardia nazionale potevano contare sino a un
certo segno: quanto a fare atto di presenza e impedire che in
una sommossa non fosse usata violenza o nella roba o nella
persona, ma quanto a fare argine alla sommossa medesima
non v'era da farci su assegnamento. La guardia nazionale di
Firenze è stata sempre ammirabile per prestare il servizio
ordinario, ma non direi altrettanto rispetto ai disordini che
hanno avuto luogo in quella città; è accorsa sempre più o
meno numerosa, ma in sostanza è stata muta e immobile
spettatrice di tutti i rovesci accaduti dalla caduta del Ridolfi alla
caduta del Guerrazzi. E se il dì <date value=" 18490413">13 aprile </date> i guerrazziani avessero
assalito Palazzo vecchio, ella avrebbe lasciato riporre in
seggio Francesco Domenico, come lo aveva lasciato deporre
il giorno innanzi. Non ho mai veduta un'immagine più
parlante della neutralità armata. Il generale Zannetti poi, purché
non si scemasse d'un'oncia il favore popolare, aveva preso
il vezzo di dare un ditino a tutti, e credendo di stare a cavallo
dei due partiti, era cavalcato da tutti e due. Egli nel <date value=" 18490612">giugno 12</date>
passò per guerrazziano presso i costituzionali; passò per
aguzzino del Guerrazzi al cospetto dei guerrazziani e così
<pb n="688"/>
pillottato dalle due parti si trovò perso; quando poi vide
scritto sui muri - abbasso il Zannetti - e gli fu indirizzata
una lettera cieca, la sua pelle di delicatissimo capopopolo non
resisté e si dimesse come una vera donnicciola. La gloriola
di stare sull'altarino, incensato da tutti, l'aveva tanto inebriato,
che per un turibolo che cessò di fumargli davanti si scorrucciò
colla chiesa e lasciò in tronco ortodossi e eterodossi; il
Zannetti in quell'atto, mi parve l'ipocondriaco che per uno
stranuto chiama il prete e fa testamento. Di questi uomini
che non sanno reggere a un colpo di vento contrario, non se
ne fa mai nulla. L'uomo vero deve tracciarsi una via onesta
e percorrerla fino in fondo, senza badarsi né di qua né di là;
se gli fa ombra qualcosa che sventoli a destra o a sinistra si
metta i paraocchi come i cavalli. Il Zannetti tra i due partiti,
mi rammentava l'uomo di mezza età che aveva due amanti,
una fanciulla, l'altra vecchiotta: la fanciulla gli strappava i
capelli bianchi, la vecchiotta i neri, e così rimase pelato. Se
è vero che la guardia nazionale rappresenti il paese dirò
liberamente che la Toscana non ha opinione ferma: o la guardia
teneva dal principato costituzionale e doveva far fronte al
Guerrazzi fino dall'ottobre; o era repubblicana, e non doveva
lasciare che fosse restaurato lo statuto del <date value=" 1848">48</date>. Che guardia è
una guardia che non sai come pensi? Quando poi a questa
guardia è dato un capo che non si vuol disgustare nessuno,
che dà un colpo al cerchio e uno alla botte, sfido chicchessia
a cavarne un costrutto.
Dirò cosa che parrà incredibile a chi sente tanto o quanto
la propria dignità. La mattina del dì <date value=" 18490413">13 </date> il Guerrazzi sempre
chiuso in Palazzo vecchio mandò a dire alla Commissione
che egli sebbene accusato per ladro non aveva da mandare in
piazza a fare la spesa, e che gli facessero sborsare mille lire
<pb n="689"/>
che doveva avere dallo stato per un mese di provvisione; visto
che i libri dicevano lo stesso, gliele mandarono. O fu astuzia
o fu derisione, o fu pirchieria, se fu astuzia per parere di non
essersi appropriato nulla, fu astuzia da bimbi; se fu derisione
come dire: disgrazia per disgrazia, è meglio che mi becchi
queste mille lire, lo scherno ricade sullo schernitore; se fu
pirchieria, vedasi in che mani porche era caduta la Toscana.
Egli, a confessione sua, aveva <num>45</num> mila monete in tante cambiali
quando salì ministro; e quand'anche non avesse avuto un
soldo, doveva piuttosto cascar morto di fame, che infangarsi
a chiedere in quei momenti; quand'era tempo di sollevarsi
coll'altezza dell'animo dall'ignominia della sua caduta, volle
avvoltolarcisi dentro più che mai. Ma chi nasce granchio, non
può camminare di fronte.
Dal dì <date value=" 18490412">12 </date> a tutto il dì <date value=" 18490415">15 </date> , seguitai a andare due o tre volte
al giorno in casa del Guidi, ove s'era nascosto il Marmocchi,
e ove capitavano fuggiaschi e alla spicciolata altri funzionari
del governo caduto; portava loro le nuove di piazza e gli
assicurava da parte di Gino che non avrebbero patita molestia,
ma che stessero a sé, perché i loro nomi si udivano in piazza
gridati ostilmente. Diceva gridati ostilmente e avrei dovuto dire
gridati a vitupero e a morte, ma coi caduti si vuole usare
discretezza e addolcire la sventura. M'accorsi però che io lavava
la testa all'asino e che essi credevano più a chi diceva
falsamente che quello era un fuoco di paglia, che a me che
per il loro bene diceva che non si lusingassero. Videro tosto
chi era che s'ingannava. M'accorsi inoltre che non si contentavano
dei piccoli servigi che io prestava loro e che avrebbero
voluto imbarcarmi più oltre che non mi permettevano i miei
princìpi e la mia situazione: come per esempio a volermi fare
indagare gli intendimenti del governo per poi riferirli a loro,
perché se ne facessero pro. Veduto l'onor mio a repentaglio
mi congedai da loro con queste quattro parole: io sono amico
e ospite del Capponi, col quale mi fo uno scrupolo di non
entrare nelle faccende di stato se non quanto piace a lui di
<pb n="690"/>
parlarmene; ma siccome si fida di me, è cosa d'ogni giorno che
mi dica ciò che si fa in Palazzo vecchio, ed io debbo
corrispondere a questa fiducia con altrettanta segretezza; venendo
qui potrebbe fuggirmi di bocca cosa che non dobbiate sapere
né voi né altri, e vedete bene che mancanza sarebbe la mia
quand'anche ci cadessi senza volere. Dall'altro canto chi è
disgraziato e sospettoso, e non vorrei che vi potesse mai cadere
nell'animo che io versassi altrove ciò che avessi potuto
attingere qui in questa casa. A queste parole mi dettero sulla
voce, protestarono che mi conoscevano per galantuomo, mi
dissero le più belle cose del mondo, ma io conoscendomi
incapace di schermirmi da chi sa tirarmi su le calze, fui fermo
a uscire del ginepraio e con mille esibizioni d'essere sempre
disposto a soccorrerli per quanto stava in me solo, mi licenziai
contento. Vidi che la ingollarono a stento, o non intesero
o non vollero intendere: intesi io e tanto basta. L'uomo onesto
davvero, sia nella prospera o sia nell'avversa fortuna, non
abusa mai dell'amico; ma costoro ci volevano per puntello
quand'erano in alto e quando furono caduti volevano che gli
facessimo spalla per risalire. Questo è un fare troppo a confidenza,
e io che per salvare uno metterei la testa nel fuoco,
quando mi vedo preso così a pigione, me ne sdegno fortemente
e sento il bisogno di tirarmene fuori, anche per non
prorompere. Ciò m'accadde spesso, perché sono troppo facile
a prestarmi...
</p></div2>
<div2 type="capitolo">
<head>XVII GLI AUSTRIACI ENTRANO IN TOSCANA </head>
<p>
<pb n="691"/>
Il dì <date value=" 18490504">4 </date> arrivò il Commissario e il dì <date value=" 18490505">5 </date> sapemmo che gli
Austriaci erano entrati in Toscana. Questo addolorò e indignò
tutti: dico gli uomini veri e non fo conto di pochi insensati
che facevano festa degli Austriaci credendo d'uscire di pena
o di rientrare in ufficio. Tolte le parti, le quali non mirano
ad altro che a soffiare nel fuoco, e quasiché non bastasse la
comune sventura, trovano sempre una parola d'accusa da
ributtarsi in faccia scambievolmente, l'universale non ruppe
la mestizia e il silenzio se non per biasimare altamente il
Principe e il Commissario. Il Granduca, o avesse o non avesse
impegni colla diplomazia, era in obbligo di rispondere più
onestamente a un paese che aveva ripristinato la costituzione
del <date value=" 1848">48 </date>, sorgendo intero o spontaneo a rovesciare una fazione
che s'era intrusa nel governo colla frode e colla violenza; e
oltre a ciò gli correva debito avere un riguardo agli uomini
della Commissione i quali con tanto animo e con tanto pericolo
impugnarono in nome suo le redini della cosa pubblica,
in un giorno nel quale i più sicuri dubitavano e tremavano.
Quanto al Commissario o sapeva dei Tedeschi e doveva dirlo
apertamente fino da principio; o i Tedeschi entravano
all'insaputa di lui, e allora perché non protestare e rimuovere
da sé ogni sospetto di connivenza? Livorno tumultuava ancora,
Arezzo e Pistoia non erano quiete del tutto; qua e là per la
<pb n="692"/>
Toscana ripullulavano tuttavia i germi della fazione, ma a
chi ci aveva l'occhio e la mente erano cose da nulla e in ogni
modo non dovevano essere chetate con una occupazione
d'Austriaci.
Il Granduca, amato e stimato fino allora come uomo dabbene,
è tagliato oggimai alla misura del Duca di Modena e
del Duca di Parma, e quando facesse miracoli non laverà di
questa macchia né il nome suo né quello della famiglia. Se
l'aveva raggirato ingannato e tradito una mano di pazzi
ambiziosi, la Toscana intera provò alla faccia del sole che non
gli aveva lasciati fare se non per quel senso di stupore che
impiglia l'animo alla vista d'una cosa inaspettata; e v'erano
tali che in fondo non tengono dai Principi e che s'erano
lasciati calunniare e malmenare per tenergli in piede il trono
costituzionale. - I due o tre che lo costrinsero a fuggire non
v'è animo onesto che possa scusargli, ma sono stati male
ricompensati i Toscani che lo sostennero. I Principi, più fanno
il loro mestiere e meno se n'intendono. La moltitudine
ostinata a volere un capo colla corona circonda i Principi
di reverenza e d'amore, si fa scannare per loro, gli ricerca quando
se ne sono andati, ed essi con un tratto insensato si volgono
contro in odio l'amore, la reverenza in dispregio. Iddio m'ha
tenuto le mani in capo consigliandomi a non servirli mai.
<pb n="693"/>
Il moto di Firenze per il quale è caduto il Governo
provvisorio non è nato da conflitto d'opinioni, come credono
taluni non bene al fatto della cosa, o come disseminano altri
che vorrebbero travolgerlo; il moto di Firenze è nato dall'oltraggio
recato alla morale pubblica, negli insulti fatti alle
donne, nella violazione delle pareti domestiche, nel rifiuto di
pagare chi doveva avere. Covava lo scontento da mesi e mesi,
e come in tutti i rivolgimenti civili, non aspettava altro che
l'occasione del prorompere: questa occasione è raro che sia
offerta alle moltitudini da un sentimento, da una opinione
contrariata, combattuta o depressa; l'opinione, il sentimento
preparano la materia, un fatto poi, anche lontanissimo
dall'opinione o dal sentimento che agita sordamente un popolo
intero, è la scintilla che suscita l'incendio. L'odio alla tirannide
dei Tarquini, scoppiò per il fatto di Lucrezia; quello
contro i Decenviri per il fatto di Virginia, quello di Sicilia
contro i Francesi, per avere un Francese oltraggiata una donna
nella pubblica via; quello dei Genovesi contro i Tedeschi
per le percosse date da questi a un ragazzo: e questo di Firenze
contro i volontari di Livorno, per i furti e li stupri consumati
in Via Gora, per le provocazioni fatte qua e là ai
cittadini nelle pubbliche vie, insomma per essersi dato il
piglio di gente venuta e tenuta in Firenze per diritto di conquista.
Sappiamo di certo che il Marmocchi Ministro dell'Interno,
il Guidi Rontani Prefetto di Firenze e altri cittadini
che avevano mano alla cosa pubblica, avvertivano da più
giorni il Guerrazzi di rimuovere quella gente da Firenze, di
troncare sul nascere la radice dello scandalo; sapere che il
paese si lagnava e mormorava forte; che le lagnanze e il
mormorio doventavano già accuse contro il governo, tenuto
complice o trascurato; che il bollore cresceva di giorno in giorno,
d'ora in ora, e minacciava di traboccare da ogni banda. Ma
il capo del governo, o che credesse la cosa lieve e passeggera,
o che in lui potesse troppo la predilezione ai suoi paesani, o
che il travedere sia fatale conseguenza di chi sale in alto, non
solamente non volle sanare la piaga, ma la toccò in modo che
<pb n="694"/>
s'inasprì e divenne incurabile. A queste parole conviene
fermarsi, perché egli ha scontato l'errore acerbissimamente, e
all'uomo caduto non è onesto calpestare la persona o la fama;
anzi è debito dell'uomo dabbene che non si lasci acciecare da
avversione di parte, pessima delle pesti, è debito dico onorare
in lui l'ingegno; onorare il volere tenace in tanta fluttuazione
degli animi e dei cervelli; lodarlo d'avere impedito in questi
ultimi tempi i precipitosi...
</p>
       </div2></div1>
<div1 type="parte">
<head>SOMMARIO DELLA « CRONACA » </head>
<div2 type="capitolo">
<head>OTTOBRE e NOVEMBRE 1845 </head>
<p>
<pb n="695"/>
Due parole sulla Toscana alla morte di Don Neri Corsini.
Voci che corrono sul nuovo ministero da farsi.
Ambizioni d'una tal cricca.
Son chiamati al ministero Baldasseroni, Pauer e Hombourgh.
Stizza di quella tal cricca delusa.
Guerra di maldicenza, di cartellacci e di lettere cieche contro il
nuovo Ministero.
I liberali di buon cuore son fatti strumento di quella tal cricca.
Estradizione del Renzi.
Rintostano le lettere cieche e comincia la stampa clandestina.
</p></div2>
<div2 type="capitolo">
<head>1846 </head>
<p>
Prime voci di mala intelligenza tra il Piemonte e l'Austria a conto
di dazii.
Speranze vaghe concepite sul Piemonte.
Ripugnanza di prestar fede a Carlo Alberto.
Massimo d'Azeglio in Romagna e in Toscana.
Il Canonico Fanteria tenta di piantare a Pisa le gesuitesse.
Rumori che ne sorgono. Prime dimostrazioni di sassate e di cartelli.
Petizione presentata al Governo per mezzo del Serristori contro le
gesuitesse.
Importanza di questo atto. Il Governo brontola ma cede.
Pio Nono, amnistia, prime speranze degli Italiani.
</p></div2>
<div2 type="capitolo">
<head>1847 </head>
<p>
<pb n="696"/>
Continua in questo lasso di tempo la stampa clandestina.
Rumori ai mercati di Monsummano, di Pistoia e di Prato.
Nullità delle Autorità locali in tale emergenza.
Primo bisogno che si fa sentire d'una Guardia cittadina.
Pistoia.
Ai foglietti clandestini dei liberali si mescolano altri foglietti di
mano diversa, intesi a sbrigliare il popolo minuto.
Sospetti che questa cosa suscita nell'animo dei bene intenzionati.
Per fare argine alla stampa clandestina doventata pericolosa per
quella immischianza si progetta un giornale.
Arresti a conto di stampa clandestina.
È chiesto il permesso al Cempini di fare il Giornale suddetto.
Il Cempini annunzia ai chiedenti un progetto di legge sulla stampa
che sorprende tutti.
S'incomincia a parlare di riforme.
Chiacchiere, dubbi, impazienze dal <date value=" 18470300">Marzo </date> al
<date value=" 18470500">Maggio 1847</date>.
Legge sulla stampa.
Come andò che il Ministero si risolse a quest'atto.
Giornali. L'<hi rend="italic">Alba</hi>, la <hi rend="italic">Patria</hi>, l'<hi rend="italic">Italia</hi>.
Celebrato l'anniversario dell'amnistia data dal Papa.
Il Governo comincia a vederlo di mal'occhio.
Livorno stato quieto nei mesi del caro si dà a rumoreggiare. Pisa
parimente.
Guardia Civica a Roma e Consulta.
Comincia in Toscana a chiedersi la Guardia Civica. Diversità di
pareri.
Congiura di Roma. Invasione di Ferrara. Protesta del Cardinal
Ciacchi.
L'offesa e lo sdegno di quella invasione suscita più che mai l'amore
della difesa e della indipendenza nazionale.
Sui moti di Livorno.
La Guardia Civica è chiesta in Toscana con più ardore.
Pazzie di Carlo Lodovico duca di Lucca. Cose di Lucca appoggiate
dai Pisani e dai Livornesi.
Consulta e Guardia Civica in Toscana.
Il Duca di Lucca promette, poi si sottrae.
Feste Civiche. Rovescio.
<pb n="697"/>
<date value=" 18470924">24 Settembre </date>. Ridolfi e Serristori chiamati.
<date value=" 18470926">26 </date>. Nerino (Corsini) a
Firenze. <date value=" 18470927">27 </date>. Corsini parte. Ridolfi e Serristori installati. Abolizione
della Presidenza del Buon Governo. <date value=" 18470929">29 </date>. Affare dei birri. Paver va via.
Cessione di Lucca.
Cose di Fivizzano e Pontremoli.
Occupazione di Fivizzano. Rodomontate del Duca di Modena.
Morte della Duchessa di Parma.
Cessione di Pontremoli.
Cose di Napoli e di Sicilia.
</p></div2>
<div2 type="capitolo">
<head>1848 </head>
<p>
Il <date value=" 18480106">6 Gennaio 1848 </date> a Livorno.
Rivoluzione di Sicilia - Costituzione a Napoli.
Commissione dei Cinque in Firenze (<date value=" 18480131">31 Gennaio </date>) per una riforma
nella Consulta e nella legge sulla stampa. - <date value=" 18480200">2 Febbraio </date>. Ingiunzione
a questa Commissione di fare uno Statuto: quale sarebbe stato.
Costituzione in Piemonte.
I Cinque dello Statuto chiamati (<date value=" 18480211">II Febbraio </date>) dal Ministero per
mutare lo Statuto in Costituzione.
Contrattempo. La <hi rend="italic">Patria</hi> e il Municipio Fiorentino.
La Costituzione in Toscana (<date value=" 18480216">16 Febbraio </date>). Festa il <date value=" 18480217">17 </date>.
Rumori di Francia saputi qua. <date value=" 18480320">20 marzo </date>. Collegno.
<abbr>Id.</abbr> Dichiarazione del Ministero. Rumori.
<abbr>Id.</abbr> Rivoluzione a Vienna (<date value=" 18480300">Marzo </date>).
Rivolta di Milano.
Chiesta d'armi a Firenze. Ottenute, si vuole abbattere il Ministero
Ridolfi. Chi lo tenta, chi s'oppone. Concetto della mossa quanto al
Governo, concetto di chi si muoveva.
I volontari. Storia minuta. Gente rimasta.
(<date value=" 18480400">Aprile </date>) Associazione Italiana a Parigi. Suo programma. Gente che
invia in Italia.
Mazzini a Milano. Ritorno degli esuli. Dispetto di non vedersi alla
testa del movimento.
Mene Piemontesi. Comincia il battibecco tra i Mazziniani e i
Fusionisti.
Soccorsi lenti di Napoli.
Enciclica del Papa (<date value=" 18480429">29 detto </date>). Il Papa in queste cose.
<date value=" 18480515">15 Maggio </date> a Napoli: richiamo delle Milizie. Statella a Firenze.
Elezioni. Apertura delle Camere in Toscana.
Nessuna festa ai Rappresentanti e perché.
<pb n="698"/>
Lentezze, impicci, più per la novità della cosa che per altro.
Opposizione sistematica. Salvagnoli <abbr>ecc.</abbr> all'Assemblea, Pigli, Mazzoni
<abbr>ecc.</abbr> all'Assemblea.
Guerrazzi a Firenze. Giornali. - Disgrazie delle armi Italiane.
Ritirata dell'esercito Piemontese. Rumori in Firenze del <date value=" 18480729">29 Luglio </date>: da
chi fatti, contro chi. Attori.
Si ritira il Ministero Ridolfi. Poteri eccezionali chiesti per sospetti
vaghi conceduti dalle Camere, forse per inesperienza; non usati
menomamente dal Ministero.
Storiella curiosa dell'<hi rend="italic">Inflessibile</hi>.
Bettino Ricasoli incaricato di formare il nuovo Ministero.
Picchiano a mille usci e non riescono. Curioso accidente.
Ministero Capponi. Come accettato, come composto, come accolto.
Guerrazzi alle Camere. Sua pochezza parlamentare.
Il Padre Gavazzi in Firenze. Viavai di venturieri.
È visibile il rialzare che fa della testa il partito Mazzini.
Cose di Bologna.
Gavazzi chiede da Genova di transitare per Toscana. Storia minuta
ed esatta dei moti di Livorno.
Montanelli torna di prigionia. È chiesto Governatore a Livorno.
Diavoleti di Firenze, di Lucca, di Pisa. Imperversare dei Giornali.
Il Ministero Capponi si ritira. Rintosta il diavoleto sulla preda.
Oltraggi ai nomi, alle persone.
Gioco di macchina a Livorno. Ministero Montanelli. Programma.
Sciolte le Assemblee, Collegi elettorali.
Rettorica di Palazzo Vecchio.
Affari di Porto Ferraio taciuti.
Nipotismo Ministeriale. Pigli a Livorno, Massei a Grosseto.
Lucca disgustata.
Nuove elezioni. Tumulti lasciati correre. <date value=" 18481115">15 Novembre </date> a Roma.
Cirenei disgustati.
Duello di Fabio Uccelli. Gianni Frassi al Bargello.
In tempi di democrazia gli nuoce non essere né graduato né nobile.
Mene degli Straultra. Indugi a convocare le Camere. Costituente.
Attentati alla libera stampa. Il Prati. La Vespa e lo Stenterello.
Seconde Elezioni del <date value=" 18481100">Novembre 1848</date>. Discorso della Corona.
Costituente Italiana. Boni del Tesoro.
Fuga del Granduca. Destituzione del Pigli, <abbr>ecc.</abbr>
Governo Provvisorio. Sciolta l'Assemblea. Rumori alle porte di
Firenze, a Empoli, <abbr>ecc.</abbr>
</p></div2>
<div2 type="capitolo">
<head>1849 </head>
<p>
<pb n="699"/>
Laugier. Intervento Piemontese.
Legge Elettorale. Rottura dell'Armistizio. Assemblea legislativa.
Stato della Toscana. Rumori nelle campagne.
Disastri dell'esercito Piemontese.
Guerrazzi Dittatore. - Fazione contraria e perché. - Volontari
Livornesi a Firenze.
Perplessità e doppia politica.
Rissa del dì <date value=" 18490411">II Aprile </date>. Fatti consecutivi della sera.
Il Prefetto e il Municipio.
Mattina del dì <date value=" 18490412">12 </date>. Atterrati gli alberi, rialzati gli stemmi Granducali.
Guerrazzi incerto in tre partiti da prendere. Tenta di porsi
d'accordo con l'Assemblea appena vede farsi vivo il Municipio.
Guardia municipale chiamata in fretta a Firenze nella
notte dall'<date value=" 18490411">II </date> al <date value=" 18490412">12 </date>.
Mala riuscita in piazza. Il Municipio piglia il di sopra. È portato in
trionfo a Palazzo Vecchio.
Tutti quelli del governo si sottraggono. Il Guerrazzi rimane chiuso
in Palazzo Vecchio.
<date value=" 18490413">13 </date>, <date value=" 18490414">14 </date>, <date value=" 18490415">15 </date>,
<date value=" 18490416">16 </date>, <date value=" 18490417">17 </date>.
Affluenza delle campagne in Firenze.
Sollevazione delle Provincie per sospetto dei Livornesi e in
appoggio della Capitale.
Adesione di tutti i Municipi Toscani. Arezzo tra il sì e il no;
Livorno rifiuta; Pisa accede, poi la sollevano quelli della Prefettura.
Pistoia asilo delle colonne Livornesi, parte per il terrore di queste, parte
per taluni che le favoreggiano, non può risolversi.
I moderati vincenti, e i demagoghi perduti. Differenza tra le
due parti.
<pb n="700"/>
</p></div2>
      </div1>
</body>
</text>
</TEI.2>
