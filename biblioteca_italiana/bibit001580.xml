<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Della poetica. Lezion prima</title>
      <author>Lionardo Salviati</author>
    </titleStmt>
    <extent>62 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001580</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>808.009031 - RETORICA. 1500-1599</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-03-11T00:00:00.000+02:00</date>
      <respStmt>
        <name>Marina Larena</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-03-24T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 type="capitolo">
<p>La bontà di quel secolo, che dai poeti favoleggiando (prudentissimo Consolo, virtuosi Accademici e benigni uditori) alcuna volta per somiglianza fu dell'oro appellato, altro non fu, secondo che da gravissimi autori può ritrarsi, che una più tosto libera sicurezza che veramente vera tranquillità. Perciò che non avendo per ancora gli uomini contrario modo apparato, niuna altra cosa si prendevano a cura che di saziare i naturali appetiti, ma in quello solamente che la natura di necessità richiedeva. Alla qual cosa, picciolissima essendo, gli elementi per se medesimi bastevolmente somministravono, conciò sia cosa che la sete con acqua e la fame cacciavano con alcuni di quei frutti che la terra senza alcuna cultura produceva naturalmente. E qualora o da soverchio caldo o da neve o da pioggia o da vento si sentivano offesi, sotto gli alberi o dentro alle spelonche, in guisa che ora fanno le salvatiche fiere, erano comunemente usati ricoverarsi. Né però si dee credere che più che noi ci facciamo nei vestimenti impacciati sentissero essi, così nudi, le percosse del cielo; perciò che la continova usanza, come ha di poi in processo di tempo rendute le nostre carni effeminate e gentili, così dure e virili le manteneva in quel tempo.
In cotal guisa niuna cosa temendo e niuna parimente punto desiderandone — niuna fuor che sé essere solamente — eziandio ne sapevano; e ciò ancora per una guisa sì fattamente imperfetta che picciolissimo giovamento poteva loro arrecare. Della qual vita, chi vuole essere certissimo che altra né più misera né più ignobile può all'uomo accadere, ricordisi solamente che ella è quella stessa, o poco per ogni modo differente da quella, la quale generalmente vivono gli animali. Ma cominciando poi l'esperienza, di tutte l'arti vera producitrice, a mostrare a quei popoli che essi arebbono in molte cose potuto la loro condizione migliorare, cominciarono eziandio le spelonche a poco a poco in capanne e quindi in edifizii convenienti a rivolgersi. Et i corpi prima di fronde, quindi di pelle et ultimamente di vestimenti tutti si ricoprirono. E ritrovandosi che la terra migliori frutti coltivandosi produceva, alcuni a quello studio, alcuni ad altro, secondo che era ciascheduno dalla naturale inclinazione invitato, per simil modo tutti si rivolgerono. Quindi le particolari possessioni, quindi l'amor del proprio, e quindi finalmente le umane congregazioni e le città e le republiche derivarono; perciò che, avendo bisogno gli uomini l'uno dell'altro, per publica utilità prenderono partito di ragunarsi. Le quali cose tutte, come portarono seco molte commodità, così furono ancora all'uomo di molti danni cagione; perciò che chi la dolcezza delle proprie sustanze cominciava a gustare, cominciava eziandio a bramare di distenderle e di farle ogni giorno più stabilite e maggiori. Di qui nacque l'avarizia e ´l sospetto, e consequentemente le rapine e le ingiurie; onde fu necessaria l'ordinazione delle leggi. In questo modo, insieme con infiniti beni e con non pochi scomodi mescolati, fu nell'umana spezie indotta primieramente dalla memoria l'esperienza, e dall'esperienza la cognizione dell'arte.</p>
<p>La quale, avendo proveduti gli uomini non solamente delle cose necessarie alla vita ma delle comode e dilettevoli ancora, alcuni di coloro che bisogno di faticare non avevano, nella contemplazione e nella cognizione delle cose cominciarono ad occuparsi, e, prendendosi cura di sapere quello che avanti non sapevano, dierono in cotal guisa alle scienze a poco a poco prima cominciamento. Le quali, come ne mostra eziandio Aristotile, ebbero inizio da quella maraviglia che prese primieramente gli uomini allora che, ritrovate l'arti e proveduti delle cose opportune, alzarono la prima volta gli occhi verso le tante cose che erano loro ricoperte. Perciò che la maraviglia sempre dal non sapere ha principio, né alcuno fia mai che di cosa che sappia punto si maravigli; per la qual cosa la maraviglia et il maravigliarsi, come di non sapere è indizio, così senza alcun fallo di sapere è cagione. Laonde, chi di cosa veruna mai non si maraviglia, o tutto sa o è del tutto insensato. Onde vero non sarebbe, universalmente considerato, quello che Orazio a suo proposito disse veracemente:</p>
<quote rend="blok"><lg lang="lat">
<l>Nil admirari prope res est una, Numici,</l>
<l>Solaque quae possit facere et servare beatum.</l>
</lg>
</quote><p rend="noindent">Fu tanto di quel primo più perfetto e più nobile questo secondo ritrovamento, e migliore, quanto fu del secondo il primo più necessario e più utile, e quanto la natura servile è della libera meno riputata e men degna. Quando quello stesso rispetto che coi liberi uomini hanno comunemente i mercennarii e gli schiavi, hanno eziandio tutte l'arti con le scienze e con qualunche vera speculazione; perciò che l'arti non sono mai per cagione di se medesime, anzi sempre ad altro fine sono rivolte, là dove le scienze, per lo contrario, non hanno mai altro fine né mai ad altro servono che allo acquisto della perfetta cognizione di se stesse.</p>
<p>Ma come prima nei principii dell'arti addivenne, e come sempre nei primi ritrovamenti comunemente addiviene, furono quei primi fondamenti delle scienze assai debili, e lungo spazio s'andarono quegli antichi filosofi, quasi carponi et alla cieca, nelle tenebre ravviluppando. Quindi l'acqua di Tale, che il primiero fu che dopo i primi poeti, che teologi eziandio furono detti, a contemplare cominciasse; quindi l'aria d'Anassimene e Diogene; quindi il fuoco d'Eraclito e d'Ipaso fu pronunziato e d'Efesio; quindi l'amicizia e discordia degli elementi d'Empedocle; quindi gli infiniti principii d'Anassagora; quindi l'immobilità di Parmenide e di Melisso, l'intelletto d'Ermotimo, l'amor d'Esiodo, i corporali principii di Leucippo e Democrito, i numeri di Pitagora, le Idee di Platone, e l'altre tante filosofiche opinioni seguitarono, infino che Aristotile finalmente — disceso, credo, in terra per divina pietà a liberarne dalla nebbia di così lunga ignoranza — le verità, da quei primi filosofi non pure a caso ma in confuso e sparsamente e quasi balbettando prima pronunziate, in ordine maraviglioso et in chiarezza incredibile, quasi in un corpo proporzionato con indicibile maestria et artifizio, diverse membra ridusse. Le quali membra non essendo le proprie di cotale organo veramente, ma da diversi artefici rozzamente e con diversa intenzione et animo fabbricate, gli fu bisogno, volendo farne un composto, non solamente ripulirle e limarle et aggiugnere a questo togliendo a quello, secondo che alla necessità del compone, alla bellezza et alla proporzione fu richiesto, ma formarne di nuovo molti che vi mancavano e che non erano dalla preterita età in un certo modo stati considerati.</p>
<p>Ma lasciando le scienze da parte, delle quali ragionare non è ora nostro proposito veramente, et all'arti ritornando, dico che secondo l'ordine divisato assai bene si comprende che quelle di tutte l'altre dallo studio dell'uomo prima si ritrovassero che agli agii del corpo, et appresso ai piaceri più sensibili, più giovevoli fossero e più oportune dagli animi giudicate; e quelle, per lo contrario, ultime fra tutte l'altre avessero luogo nell'umano intelletto che a esso intelletto illustrare e migliorare e dilettare fossero più valevoli solamente. Per la qual cosa, sì come ci conviene affermare che tra le prime fosse la medicina, cioè la semplice osservazione di molte erbe, così fra l'ultime (anzi senza alcuno fallo l'ultima) e negli ultimi tempi la poesia collocare; se bene a ciò pare che contrasti la favola d'Orfeo, il quale non pure avanti a Museo et a Lino, antichissimi poeti o teologi, ma all'umane congregazioni fu di tempo, secondo l'allegoria della favola, superiore riputato, come da questi versi che tra le cose di Vergilio si leggono:</p>
<quote rend="blok">
<lg lang="lat">
<l>Treicius quondam vates fide creditur canora</l>
<l>Movisse sensus acrium ferarum,</l>
<l>Atque amnes tenuisse vagos</l>
<l>Et surda cantu concitasse saxa.</l>
<l>Suavi sonoque modos testudinis arbores secutae</l>
<l>Umbram feruntur praebuisse vati:</l>
<l>Sed placidis hominum dictis fera corda mitigavit,</l>
<l>Doctaque vitam voce temperavit,</l>
<l>Iustitiam docuit, caetu quoque congregavit uno,</l>
<l>Moresque agrestes expolivit Orpheus. </l>
</lg>
</quote>
<p rend="noindent">Et Orazio nella <title>Poetica</title> del medesimo ragionando:</p>
<quote rend="blok"><lg lang="lat"><l>fuit haec sapientia quondam.</l>
<l>Publica privatis secernere, sacra prophanis:</l>
<l>Concubitu prohibere vago, dare vira maritis,</l>
<l>Oppida moliri, leges incidere ligno,</l>
</lg>
</quote>
<p rend="noindent">e quel che segue.</p>
<p>Ma cheunque si vadano favoleggiando i poeti, quanto dalla poetica sono tutte l'arti senza contrasto vinte di nobiltà, così è ella poco meno che da tutte, anzi da tutte senza alcun dubbio, nella necessità avanzata; perché essendo ella tra la fine dell'arti e tra ´l principio delle contemplazioni quasi nell'umano intelletto maravigliosa luce novellamente apparita, si fe' come partecipe dell'una natura e dell'altra; e pigliando da amendue quella parte che in essa più orrevole e commendabile si ritrovava, e lasciando, se cosa alcuna non così nobile vi comprese, fece come un composto sì maraviglioso e sì bello che la vista degli uomini, quasi abbagliata dalla stupenda maraviglia di sì nuovo miracolo, non seppe per buona pezza discernere che cosa nel vero ella fusse, né con qual nome dirittamente doversela nominare; perché alcuna volta teologia, alcuna volta divinità, et ultimatamente da un nome generalissima «poesia» le fu detto: argomento bastevole che non se le potesse, secondo il merito, degno vocabolo investigare.</p>
<p>Ma di quello che ella sia veramente, se scienza o se arte, se natural disposizione o furore, non pure i primi e più antichi filosofi dubitarono, ma oggi più che ancor mai se ne dubita e si rimane indiffinita fra le difficultà che sono indissolubili giudicate.
Sopra che, ultimamente, con ornato eloquenzia e con magnifica gravità et ordine lodevolissimo ne fu davanti posta l'opinione di Platone, et io intendo in questo giorno secondo la verità d'Aristotile dell'istessa materia con esso voi ragionare e, mostrato che io abbia la poesia essere arte, considerare in essa le sue cagioni della essenza, cioè la agente, il fine, la materia, e la forma; et altra volta, favoreggiantemi la divina pietà, nei particolari accidenti e nelle speziali circonstanze di questa poetica facultà eziandio allargarmi — materia non solamente varia e dilettevole molto, ma assai convenevole e tutta piena di grandissima utilità.</p>
<p>Convenevol cosa sarebbe, giudiziosi uditori, dovendo io dimostrare secondo la dottrina d'Aristotile la poesia veramente essere arte, che di essa arte almeno in universale alcuna cosa con esso voi disputassi; il che io farei senza fallo se sopra ciò per altri tempi da uomo scienziato e facondo in questo luogo stesso non fusse stato ragionato a bastanza, come per tali ragionamenti (che publicati furono) tuttavia può vedersi. Cotanto parlerò io addunque solamente dell'arte quanto all'intendimento del presente suggetto di necessità fia richiesto. Ma volendo diliberarsi e sapere fermamente se arte per essenza la poesia debba dirsi, né il più certo né il più breve modo ritrovare non si puote di quello della diffinizione e della pruova della diffinizione veramente. Perciò che, sì come nel quarto libro della sua <title>Prima filosofia</title> ne insegnò Aristotile, stabilissimo fondamento fra tutti gli altri principii, e sopra il quale è impossibile lo ingannarsi già mai, è senza fallo la vera diffinizione. E comeché la detta diffinizione alle sostanze convenga principalmente, conviene ella però, come ne mostra il medesimo nel quinto libro della predetta <title>Filosofia</title>, eziandio all'altre cose che sustanze non sono; ma secondariamente in quanto alle sustanzie 'n un certo modo tutte si rassomigliano. Ma perciò che molti di quei vocaboli che dai loici e dai filosofi sono conosciuti a bastanza, nella nostra favella — per non avere ancora i termini di queste professioni ricevuti — sono poco meno che oscuri del tutto, fra i quali è uno per aventura questo presente della diffinizione, in qual significato ella si prenda da Aristotile saldamente, e che cosa ella sia, et a quello che ne giovi brevemente dichiarerò.</p>
<p>Aristotile nel sesto della <title>Topica</title>, nel qual libro (come si dice) esprofesso dà la dottrina della diffinizione, volendo significare che parte ella fusse veramente, disse che ella era «un parlare che ci manifestava l'essenza della cosa». E nel secondo de' due libri chiamati <title>Posteriori</title> è da esso più d'una volta questo medesimo confermato, dicendo che ella è una cotale «notificazione di sostanza», che essa manifesta l'essenza della cosa, e che ella dichiara e scuopre ciò che la cosa sia. Dai quali luoghi, e da molti altri che noioso sarebbe tutti partitamente allegare, ma da quello spezialmente che nel settimo della sua <title>Divina filosofia</title> per intendimento della sostanza n'è da lui disputato, di leggeri si raccoglie che non è altro questa diffinizione che la risposta che si darebbe da chi fosse richiesto non del vocabolo ma dell'essenza d'alcuno universale e d'alcuna universal sostanza propriissimamente; ma in tal guisa che parte alcuna non vi sia che non operi né alcuna ve ne manchi che operare vi potesse; sì come, per esempio, chi fusse domandato che cosa l'uomo sia e rispondesse l'uomo essere «animale mortale ragionevole», arebbe dato in risposta una compiuta e perfetta diffinizione; perciò che ogni altra cosa che a cotal diffinizione s'aggiugnese vi starebbe ociosa e nulla v'opererebbe, e parimente se nulla se ne levasse l'uomo da tutte l'altre spezii partitamente non verrebbe distinto. Ma l'arte di fabbricare tale strumento (che instrumento da conoscere se le può dire veramente) ci dimostra Aristotile spezialmente nel sesto della <title>Topica</title>, da me di sopra allegato, et in molti altri luoghi per tutte le sue opere sparsamente.</p>
<p>Venghiamo, addunque oramai, acciò che io non badassi più che sia di bisogno in cose fuor del nostro primo proponimento, investigando la natura dell'arte, e basti per al presente quello che della diffinizione s'è parlato. Ma perciò che, come il predetto filosofo nel medesimo libro della <title>Topica</title> n'ammonisce, se quella cosa che diffinire ci bisogna per vocabolo si denoti che varie cose e differenti tra se stesse significhi, in qual dei sentimenti spezialmente il prendiamo innanzi ad ogni altra cosa, specificare ci conviene. Però è da sapere che, benché questo vocabolo «arte» e dall'usanza del volgato parlare e da Aristotile stesso per qualunche professione o facultà o trattazione che sotto certe regole si ristringa, è preso molte volte (come dicono i loici) con largo significato, non pertanto non è egli da me per sì fatta maniera considerato al presente; ma solo nel suo verissimo e propriissimo sentimento il ricevo, secondo che egli dallo stesso filosofo è nel sesto dell'<emph>Etica</emph> nell'intelletto prattico collocato; perciò che questa, non pur secondo i filosofi ma secondo la consuetudine ancora, è la sua propria e prima e vera significanza; et a quelle altre cose più tosto per una cotal proporzione e somiglianza comunemente s'attribuisce.</p>
<p>Per simil modo la «poesia» nominando, non un poema particolare né altra cosa fuor che quella attitudine intendo, per la quale i poeti possono lodevolmente la loro facultà esercitare. Ciò dichiarato, resta che la diffinizione dell'arte assegnamo, sotto la quale se troverremo che come spezie la poesia si comprenda, sarà del tutto sciolta la nostra prima dubitazione. L'arte da Aristotile, nel dodicesimo della già tante volte da me citata <emph>Filosofia</emph>, a differenza della natura è più tosto descritta che diffinita «principio esteriore d'operare»; a differenza dico della natura, perciò che la natura (sì come esso nel medesimo luogo poco appresso soggiugne) è principio d'azione in se stesso. E nel suo primo libro delle <title>Parti degli animali</title>, da esso parimente più tosto si circonscrive che se le assegni vera diffinizione. Perciò che egli dice in quel luogo l'arte essere la ragione, cioè l'essenza dell'operare in astratto. Ma la perfetta diffinizione dell'arte è data da Aristotile nel sesto de' suoi libri dell'<title>Etica</title>, dove egli tratta come in suo proprio luogo tutta questa materia. Perciò che avendo egli nel principio di cotal libro quello che nella fine del primo aveva come lasciato impendente, cioè la divisione dell'anima, con brevità ripigliata e dimostrato che tutte le umane azioni che azioni veramente deono essere chiamate, dall'appetito e dall'intelletto possono avere origine solamente, trae da quel primo tutti quegli abiti che ai costumi appartengono; e dividendo di nuovo l'intelletto in intelletto superiore e discorso, da quello tutti gli abiti che sono dietro alle cose necessarie ed eterne, da questo fa venire tutti quelli che nelle contingenti s'adoperano solamente: ciò sono la prudenza e l'arte senza dubbio veruno; i quali due abiti per ciò sono tra loro differenti, perciò che la prudenza in quelle delle azioni si raggira, l'effetto delle quali si rimane nell'agente; ma l'arte dirizza quelle i cui effetti in alcuna materia forestiera trapassano. Le quali diversità d'operazione e di fare potevano i Greci, di parole ricchissimi, con vocaboli non pur diversi ma propriissimi e di notissimo sentimento, eziandio, nominare. E comeché Aristotile nel detto luogo il diverso significato di sì fatti vocaboli, come notissimo, non dichiari altrimenti, è egli però nel nono della sua <title>Metafisica</title> dichiarato a bastanza.</p>
<p>In questo modo, addunque, nel sesto libro allegato, diffinisce l'arte Aristotile: «Abito d'operare in subbietto esteriore con ragione». La qual diffinizione non si può dubitare che vera et esquisita non sia, quando per essa da tutte l'altre spezii l'arte si diversifica, né cosa alcuna fuor che l'arte si comprende da essa. Perciò che «abito», cioè la prima parte che è o genere o come genere nella diffinizione, rende diversa l'arte da tutte l'altre cose che abiti non sieno, quale ella è senza fallo. E questa parte, «d'operare», la mostra differente dalle speculazioni, cioè dalle scienze che non operano ma contemplano solamente. E per quello che è posto da poi, cioè «in subbietto esteriore», si spicca l'arte tutta dalla prudenza, la qual prudenza è abito d'operare ancora essa, ma la sua opera resta nell'operante e non induce perfezione in cosa che sia fuora dell'agente, come fanno tutte l'arti che arti propriamente possano essere chiamate. L'ultima parte della diffinizione fa differente questo abito dell'arte da quello che all'arte dirittamente è contrario, cioè dall'abito dell'operare in subbietto esteriore malamente. Perciò che, come dice il filosofo nel settimo dell'<title>Etica</title>, non è mai se non buona l'operazione dell'arte. E questo non per confermazione (perciò che non mia ma d'Aristotile essendo, e da ciascuno come verissima fino a ora ricevuta, confermazione non richiede) ma per chiarezza basti della di sopra data diffinizione; sotto la quale resta che veggiamo al presente se come spezie caggia la poesia.</p>
<p>E prima è da vedere se sia abito o no; perciò che dove nel genere discordasse dall'arte, vana sarebbe in tutto ogni altra convenienza che tra loro si trovasse. Ma chi negherà mai che abito la poesia debba dirsi, se niuno può negare che da essa derivino alcune operazioni ordinate e fermissime che dagli affetti e dall'èmpito, o naturale o divino, o rarissime volte se non disordinate e diversissime e senza alcuna regola derivare non potrebbono? Perciò che due opinioni sono quelle di coloro che per veruna guisa concedono la poesia essere abito. Conciò sia che alcuni un cotale èmpito naturale, altri uno èmpito non naturale ma divino, si stimano che ella sia. Onde già disse Ovidio, non ignobile poeta:</p>
<quote rend="blok">
<lg lang="lat">
<l>Est deus in nobis, agitante calescimus illo:</l>
<l>Impetus hie saerae semina mentis habet,</l>
</lg>
</quote>
<p rend="noindent">et altrove:</p><quote rend="blok"><lg lang="lat">
<l>Est deus in nobis, sunt et commercia caeli:</l>
<l>Sedibus aetheriis spiritus ille venit.</l>
</lg>
</quote>
<p rend="noindent">A costoro si dee rispondere che è cosa da ridere, secondo i naturali contemplanti, quantunque la teologica verità ci faccia conoscere manifestamente il contrario; ma noi parliamo al presente secondo l'opinione dei filosofi. È cosa, dico, da muovere riso se dicono che Iddio glorioso e grandissimo, il quale è atto puro e forma semplicissima, adoperi particolarmente come cagione immediata nei particolari individui. Conciò sia che egli, somma perfezione e somma beatitudine essendo, altro che se medesimo non intende, altro non ama, e non è altra la sua operazione che una sola e perfettissima e sempiterna, cioè la sua beatitudine solamente.</p>
<p>E se i platonici mi diranno che esso negli individui immediatamente non opera, per mezzo della sua luce e del suo raggio e d'Apollo e delle muse operando, risponderò che essi in molte cose con esso noi sono d'accordo; ma scambiano i vocaboli né si lasciano intendere, o a studio o per errore che sel facciano. Perciò che, se Platone quel suo raggio invisibile prende, sì come io credo, per lo intelletto agente, che con tanta chiarezza è posto dal Filosofo ne' suoi libri dell'<title>Anima</title>, chi dubita tal cosa non nella poesia solamente ma in ciascheduna arte comunemente esser vera? Ma io avviso che tanta cura abbiano posta i platonici in trattare quelle cose con maestà e grandezza, acciò non palesandosi (sì come dicono) i misterii ai profani, mancata la maraviglia, venissero loro in dispregio, che niun riguardo abbiano avuto di dover essere da picciolissimo numero conseguiti. E nel vero, se noi andremo ricercando, che altro vogliono significare con Apollo — al quale cotanto attribuiscono nell'opera del comporre — che la virtù del sole e dei suoi raggi sopra gli animali operanti, i quali sono di tanto momento nella generazione e nell'alterazione e corruzione delle cose quanto sa ciascheduno che nelle naturali cognizioni non sia soro del tutto? E che altro sono queste muse che gli altri corpi superiori che, come afferma eziandio nel secondo della <title>Generazione</title> Aristotile, hanno tanta possanza sopra le cose corruttibili che son loro sottoposte, che avvicinandosi le generano e discostandosi le corrompono per l'opposto? Non viene, addunque, da Dio eterno e grandissimo, sì come da cagione immediata e propinqua negli individui, secondo i naturali, alcuna particolare azione. È quella che si diffonde nell'anima dell'uomo per entro il raggio della divina luce; è l'intelletto agente, il quale è cosa naturale e comune e fermissima; e non solo ai poeti ma a tutta la spezie dell'umana natura si comunica similmente.</p>
<p>Ma posto che pur vero fosse quello che i filosofi come filosofi non direbbono già mai, cioè che da Dio sempiterno et immenso sia alcuna volta come rapito ad alcuna particolare operazione alcuno uomo, senza discorrere o sapere che si faccia, il che si cava ancora da alcuna di quelle opere che falsamente tra quelle d'Aristotile si vanno connumerando - e come la santissima nostra e vera relligione ci dimostra indubitatamente esser vero — posto, dico, che ciò fusse, affermo che così fatte cose rade volte intervengono; e noi cerchiamo della cagione o vogliamo dir principio che le più volte non falla. Conciò sia che non ciò solamente, ma la fortuna e l'intelletto non ancora fatto abito, alcuna volta d'ordinato operare è cagione; ma rarissime volte, come nel settimo principalmente e dodicesimo della sua <title>Metafisica</title> il predetto filosofo n'ammonisce. Ma noi cerchiamo del principio che non alcuna volta ma le più volte è principio; e ciò conviene che sia l'abito fermamente. Et a questo non contrasta quello che Aristotile nella <title>Poetica</title> disse, cioè la poesia essere da uomini o ingegnosi o furiosi.
Conciò sia che non solamente non niegano i filosofi, né Aristotile stesso, che gli uomini così fatti, cioè furiosi, non divengano alcuna volta, ma concedono più oltre che cotali dietro a cose d'ingegno possano fare opere nel primo aspetto maravigliose e stupende, le quali, nondimanco, tutte non per miracolo ma naturalmente avenire è da essi filosofi ottimamente dimostro. Et Aristotile stesso d'un certo Maraco siracusano riferisce che qualora questo furore il prendeva riusciva maggior poeta, ed erano i suoi componimenti più commendati e migliori. Il che in lui aveniva et in tutti gli altri naturalmente addiviene, dei quali simili effetti appariscono, cagionati da quello umore che nell'umana complessione, onde il corpo è composto, in rispetto dei quattro semplici elementari, corrisponde alla terra, il quale malinconia et umore malinconico si chiama comunemente. Perciò che, quantunque freddo di sua natura li sia, nondimanco, fra tutti gli altri umori essendo acconcio a divenire caldissimo e ritornare freddissimo prestamente, il che non essere fuor di ragione veggiamo noi nell'acqua e nelle pietre e nel ferro per esperienza ogni giorno, le quali fredde essendo naturalmente, nondimanco, sopra la fiamma stessa si rendono ferventissime, o dal sole o dal fuoco; essendo, dico, questo umore malinconico attissimo fra tutti gli altri a divenire freddissimo o ardentissimo incontanente, e consistendo tutto il temperamento e conseguentemente tutti gli spiriti e tutte le potenze nella fredezza e nel caldo (conciò sia che nel calure e nel freddo tutta la complessione si conserva), genera negli spiriti e nei costumi e negli ingegni quella varietà e quella disagguaglianza e quei moti e quegli èmpiti e quei furori di che noi ragioniamo al presente.</p>
<p>Perciò che, se sia oltre modo freddo, fa l'uomo attonito e pusillanimo; se molto caldo, sicuro, giubbilante e festevole; e qualche volta per soverchia letizia lo fa venire in estasi et uscire di se stesso, et in alcuni genera piaghe e malori; e molti ancora, per essere quel calore molto vicino alla siede della mente, fa divenire furiosi e forsennati del tutto. E da simile furore sono tirati, secondo i naturali, le sibille et alcuni di coloro che predìcono, e quelli eziandio che spiritati volgarmente si chiamano; quantunque il lume e la certezza della nostra vera relligione abbatta totalmente la cecità de' filosofi, miseri che con la debolezza dell'occhio naturale, e come disse il poeta:</p>
<quote rend="blok">
<lg>
<l>Con la veduta corta d'una spanna</l>
</lg>
</quote>
<p rend="noindent">alla grandezza delle divine cose si credono mai pervenire e con passo terminato e brevissimo cose infinite e cose incomprensibili misurare.</p>
<p>Secondo i filosofi, addunque, in questi cotali che predìcono, rimanendo come soffocato il discorso, et il senso per conseguente in sola et unica possessione dell'anima libero rimanendo, può totalmente senza contrasto la sua giuridizione esercitare. E chi non sa che questa parte della divinazione non è dello intelletto, ma della fantasia e del senso, se ne chiarisca negli animali che discorso non hanno, dei quali alcune spezii il morire, alcune le tempeste et alcune altre altre cose naturalmente antiveggono? Per simil modo alcuni di quei miracoli che degli spiritati si vanno comunemente li affermando, dalla tenacità di questo umore malinco nico, secondo i naturali, si cagionano naturalmente. Perciò che non altrimenti che la terra più d'ogni altro elemento è tenace e più d'ogni altro prende le forme e le serba, prende e riserba questo umore malinconico le immagini delle cose sopra tutti gli umori. Onde gli spiritati, di ciò che mai o udirono o videro o in alcun modo sentirono, generalmente sogliono rammemorarsi, e così profferendolo pare ad alcuno che essi parlino molte volte in linguaggi che già mai non intesero; il che, nulladimanco, dai naturali non si crede. Perciò che possono bene gli spiritati naturalmente delle lingue che già mai non intesero alcune voci pronunziare, ma quelle solamente che sieno loro all'orecchie quando che sia pervenute; ma è difficil cosa che essi tutte così appunto le profferiscano come profferire si convengono.</p>
<p>Ora, il nostro proposito ripigliando, coloro che alquanto di questo umore soprabondano, se non sia punto freddo né di soverchio caldo ma caldo mezzanamente, riescono malinconici sì, ma nondimanco, benché non in tutte ugualmente, in molte cose, sì come negli studii e nei governi e nell'arti, di tutti gli altri più prudenti e migliori. E tali ci fa fede Aristotile essere stati quasi tutti i poeti, tutti i filosofi e tutti gli uomini nelle scienze e nelle lettere più celebrati e maggiori. Ora, e di leggeri variabile et in se stesso cotale umore variissimo, e di natura varia et inequabile essendo, sì come tramutandosi prestamente di molto caldo in freddissimo, induce gli uomini, et i giovani più dei vecchi (per esser quella dei giovani, come più caldi naturalmente, più violenta tramutazione), gli induce, dico, a estrema disperazione e fa che si precipitano, e per la gola s'impendono alcuna volta. Così di molto freddo molto caldo divenendo, e conseguentemente qualità migliorando, induce nei poeti quei furori e quei fiati (ché fiati e spiriti molto bene si puon dire, perciò che essendo cotale umore pien di fiato e di vento e di spirito, fa spesse volte gonfiar la gola e le vene e gli altri effetti assaissimi) che fanno credere agli uomini le celesti inspirazioni esser vere.</p>
<p>Ma non è ora di mio proposito delle altre diverse spezii dei furori ragionare; basti quanto ai poeti appartiene che i malinconici temperati, nei quali questi furori o rade volte o non mai intervengono, sono atti a essere molto più eccellenti dei furiosi et insani; anzi, sono i furiosi rade volte eccellenti, perciò che se abonda loro spirito, manca in essi il giudizio; onde, quanto saranno le costoro opere più spiritose et ardenti, tanto le di coloro più giudiziose e prudenti. E poi quanti ne veggiamo noi dei sì fatti? Uno per aventura in mill'anni; là dove dei contrarii può spesse volte ogni età et ogni secolo gloriarsi. Per certo, cotali non mi credo io che fussero già né Omero, né Sofocle, né Pindaro, né Virgilio, né Lucrezio, né Orazio, né ´l Petrarca, né Dante, e tra i moderni né il Bembo né Monsignore Della Casa; ché bene stimo di potere tra molti altri, senza invidia del medesimo secolo solo questi due nominare. Poscia che l'uno con la dolcezza e leggiadria dello stile, l'altro con uno stile considerato e gravissimo, hanno non poche volte l'antichità de' più famosi lirici conseguita; oltre la lode che hanno riportata dalla prosa amendue, benché per mio aviso meglio ha nelle sue poche cose intesa la natura della toscana prosa Monsignore Della Casa, massimamente quanto alla tela e costruzione delle parti, salva sempre l'autorità di chi sentisse altramente; comeché io non recusi, quando sia di mestiere, il publicare sopra ciò le ragioni che in tal credere già è buon tempo m'hanno tratto.</p>
<p>Ma non è ora il luogo onde ragionare se ne debba. Per che al mio primo proposito ritornando, dico che in qualunche modo questo furore, che dalla maninconia ha principio, rade volte accadendo, non può per verun modo e non dee essere dovutamente tra le cagioni universali ricevuto, benché non solo nel comporre ma quasi in tutte l'operazioni si può credere che cotale impeto alcuna fiata intervenga; ma però tanto più nei poeti che negli altri quanto le loro operazioni sono più dell'intelletto che quelle di tutti gli altri artefici insiememente. Confesseremo pertanto la poesia essere abito, alla qual cosa alcuno non contrasta degli argomenti da Platone già prodotti. Perciò che la dottrina di quello antico savio non ha per fine nelle sue opere lo insegnare la natura, che lo arebbe per mio avviso ottimamente saputo mettere in opera; ma riducendo a Dio la maggior parte e le più nobili delle azioni principali, studia di riempiere gli animi di pura relligione; alla qual cosa ebbe riguardo chi pochi giorni avanti del presente soggetto con esso voi ragionò. Gli argomenti pertanto che dai platonici sopra ciò sono prodotti, diceva io poco fa che non sono quasi di momento veruno a contrastare che abito la poesia debba dirsi. Perciò che quello che il fondamento è di tutti, cioè che i poeti scrivono di molte cose che di poi non intendono, non è punto gagliardo, quando tal cosa non ai poeti solo ma quasi a tutti gli uomini tutto giorno addiviene; e chi non sente tutto dì a fanciulli et a femmine non pur vocaboli d'oscuro significato ma sentenzie di gravissimo peso pronunziare?</p>
<p>Dei prosatori non vi parlo, poiché niuno, mi credo io, che voglia questa cosa senza passione giudicare, potrebbe mai ritrovarsi che assai certo non fusse che nelle prose così come nei versi l'istessa cosa addiviene; ma possono i poeti tanto meglio ricoprirla quanto la brevità e le licenze si truovano maggiormente in aiuto. E che licenza non si concede ai poeti? Essi, qualora venga loro in acconcio, non rallungano, non raccorciano, non tramezzano, non rimutano, non rivolgono e non rinnuovano i vocaboli solamente, ma possono usare uno per altro, mettere il prima poi, significare con le parole una cosa e con la mente indirizzarsi in una altra, chiamare il brutto bello, la virtù vizio, et insomma sovertire l'ordine e la natura delle parole e dei sensi, e fare tante altre cose che nella prosa il poco sapere dell'autore scoprirebbono. Onde, non possono i poeti in un certo modo intorno a cose di cognizioni e scienze, tuttoché volessino, errare, anzi non meritare gran lode, se già alcuno come Lucrezio e sì fatti non trattasse le cose, come si dice, esprofesso. Basta che di quelle cose che bene spesso cinquettando profferiscono, senza sapere che dirsi, le lavandaie e le trecche, sono nei poeti ammirate e celebrate e fino sopra le stelle innalzate. E di cotali si sono spesse volte avuti in questo luogo profondi ragionamenti; il qual costume io reputo senza fallo virtuoso e laudevole, conciò sia che ai poeti d'altra parte niuno onore e niuno premio si può mai per mio credere attribuire così grande, che in rispetto del loro molto valore e della loro nobiltà assai picciolo e moderato non sia.</p>
<p>Fa Platone oltra ciò a quel suo interpetre confessare che di tutti i poeti solo Omero intendeva, o per me' dire, solo Omero sapeva secondo la consuetudine di quel secolo e di quel popolo interpetrare. Il che, se come storia considerare si dovesse, si potrebbe rispondere ciò essere avvenuto o per maggiore studio che già posto vi avesse, o per particolare affezione verso di quel sovrano poeta, o per altro rispetto naturale et intrinsico; o almeno sarebbe degno che tra i miracoli si dovesse di quello antico secolo annoverare. E questi, come non guastano, così non fanno regola; onde non sono dai fisici punto considerati. E che al tempo dello stesso filosofo uno ignobile poeta o versificatore si trovasse che, non avendo mai né avanti né dopo composizione se non laida e biasimevole divolgata, fece una volta sola in tutta la sua vita una canzone o inno di tutta perfezione, di costui (mi credo io) potrebbe dirsi con ragione altretanto di quello che Aristotile nel suo libro <title>Dei sogni</title> disse già degli stolti: che essi spezialmente nei loro sogni l'avenire antiveggono, non perché sieno inspirati ma perché di natura quasi loquace e malinconica essendo, sognano così spesso che alcuna fiata (non altrimenti che chi spesso saetta qualche volta dà nel segno) s'appongono di necessità e per ventura sì s'incontrano nel vero.</p>
<p>E chi vorrà por mente, non pure nella poetica ma quasi in tutte l'arti vedrà per qualche tempo intervenire il medesimo; perché tacendolo della pittura dove ciò è notissimo, conciò sia che, se bene a grande spazio non può aggiugnere con la sua opera la poetica nobiltà, è comune credere però che essa in molte cose molto la rassomigli; tacendolo (dico) della pittura dove ciò è notissimo, non aviene anco spesso negli esercizii mercenarii e meccanici, che chi non seppe mai nella sua arte se non biasimo meritare, una sola fiata merita somma lode e conduce a fine opera compiutissima d'ogni parte? Nel che, perciò che poi non persevera, è segno che ciò non al sapere dell'artefice ma al caso, e come diciamo noi alla ventura, attribuire si convenne. Ma che risponderemo noi a coloro che, per segno che la poesia non sia abito, allegano il picciol numero dei poeti per ogni secolo e dicono che infiniti di chiarissimo ingegno l'hanno seguita invano, et avendo acquistati i primi luoghi nello scrivere sciolto, non hanno mai nel verso se non biasimo e derisione conseguito? Per certo, niuna altra cosa se non che rarissime in ogni genere sono le cose eccellenti; et al secondo dubbio, che altrettanti sono stati coloro ai quali è accaduto dirittamente il contrario, e che nel verso sono stati eccellenti e nella prosa, per lunghissimo tempo che consumato v'abbiano, non hanno mai fatto pruova né mai tra l'infinito numero dei mezzani autori di alcuna stima sono, né d'alcuno onore riusciti.</p>
<p>E chi non sa, per poco che egli sappia, che ciascuno fino dalla prima complessione degli umori di che esso particolarmente è composto, trae parimente le sue particolari qualità da natura, secondo le quali è ciascheduno ad una cosa più che ad altra inchinato? Le quali inclinazioni gli astrologi riconoscono dai corpi superiori solamente. Dalla predetta mistione degli umori si sciolgono molti altri dubbii dietro a questa materia che noiare ci potrebbono; sì come onde abbia origine che uno istesso poeta in componendo riesca più felice questa volta che quella, o più in una spezie vaglia di poesia che in altra, et altre molte simiglianti dubitazioni. Perciò che, variandosi per diversi accidenti nei nostri corpi la composizione degli umori, sì come fanno tutto giorno a somiglianza de' semplici elementari ai quali essi corrispondono, et ora questo ora quello sovrastando, si variano le podestà e gli accidenti e i costumi dell'anima 'n un medesimo tempo. Il che non potrà mai esser dubbio a chi sappia che per infirmità altri il giudizio et altri hanno smarrita la memoria del tutto, e nondimanco in processo di tempo l'hanno ricoverata. E chi non sa che tolta la memoria l'abito si smarisce? Deono, addunque, queste varietà alla naturale alterazione degli umori, non ai miracoli, attribuirsi. Intorno a che molto è possente e di presente operare così la qualità come la quantità delle vivande e dei cibi.</p>
<p>Et a chi è nascoso che il vino, di che fanno i poeti così grande il romore, può (come nei suoi <title>Problemi</title> ne fa vedere Aristotile) nei nostri corpi tutte quelle cose operare che dall'umore malinconico abbiamo dimostro poco avanti operarsi? Onde, infino ai codardi e pusillanimi (come testimonia il medesimo nel suo terzo dell'<title>Etica</title>) inebriandosi vengono arditi e sicuri e non conoscono alcuna difficultà; ed io di coloro ho veduti che in cotale impetuoso accidente hanno voluto dell'altissime torri precipitarsi. Ma queste cose di molte considerazioni han bisogno, le quali ai medici, sì come propriissime della loro facultà, lasceremo indecise. E basti quanto s'è detto dietro alla forza della complessione.</p>
<p>Et a questa s'aggiunga quella degli elementi e della luna e del sole, onde i tempi e l'ore e i giorni e le stagioni si distinguono, e conseguentemente vanno alterandosi le cose che a loro sono soggette. Perciò che il sole concorrendo con l'uomo, come dice Aristotile, ingenerando l'uomo ha sopra lui gran possanza; e la luna altresì, per la sua molta vicinità, opera molto sopra la terra; e gli elementi, come principii, ritengono sempre sopra gli uomini la loro pristina podestà. Di qui nasce che meglio ad una ora che ad altra, più in questa che in quella stagione, più sotto un  che sotto altro, riescono non i poeti soli ma quasi in tutte l'opere tutti gli uomini parimente.</p>
<p>Assai mi credo io infino a ora aver mostro la poesia essere abito, avendo dimostrato che da essa derivano alcune operazioni che le più volte sono regolate e con ordine, e che da altro che da abito, in cotal guisa e così fatte, derivare non potrebbono. Quantunque ciò a non pochi di voi, uditori nobilissimi, i quali il grande studio e le lunghe fatiche con che l'avete fino a ora conseguito, hanno assai bene fatti accorti, che chi si stesse a bocca aperta sempre rivolto al  aspettando che quindi gli piovesse Elicona o che le muse, quasi un piffero, venissero tutte insieme per miracolo ad inspirarlo, si morrebbe di sete né manderebbe mai fuor voce che da alcuno fusse intesa; a cotali, dico io, sarà questa mia opera di soverchio apparita. Ma essendo di mio proposito trattare in questo luogo gli avertimenti di questa facultà, sono stato costretto, avanti che a ciò mi disponga, mostrare che essa d'avertimenti e di precetti è capace, e con umano studio da eccellente ingegno può molto bene conseguirsi.</p>
<p>Ma fino a ora avendo mostro la poesia essere abito, poco altro mi rest'egli a mostrare intorno all'altre parti della diffinizione.
Perciò che abito alcuno nell'anima nostra non si trovando che o morale o intellettivo non sia, e fra gli intellettivi niuno avendone fuor che l'attivo e ´l fattivo solamente, cioè le cui operazioni o nell'istesso operante o in materia estrinseca perfezione non inducano, e che la poesia adoperi con ragione essendo manifesto per quei poemi che contra l'arte e contra la ragione son composti, è ´n un istesso tempo dimostrato a bastanza la poesia essere «abito d'operare in subietto esteriore con ragione», e conseguentemente essere arte. E non in questo solo ma in molt'altri modi con ragioni necessarie si può questo medesimo dimostrare, sì come così argomentando: tutte le operazioni dependono o dalla natura, o dall'arte, o dalla violenza, o dalla mente sola, o dalla fortuna o dal caso, il che dimostra Aristotile nel settimo della <title>Prima filosofia</title>.
Ma l'opere dei poeti né dalla natura, né dalla violenza, né dalla mente sola, né dalla fortuna, né dal caso possono aver principio; addunque, solamente dall'arte deono originarsi.</p>
<p>Che esse dalla natura non possano avere origine è manifesto per la distinzione da me di sopra allegata, fatta dall'istesso filosofo nel dodicesimo pur della <title>Metafisica</title>, cioè le operazioni naturali avere il loro principio in se stesse e l'artificiate per lo contrario in altrui. E questa qualità, sì come in tutte le operazioni dell'arti comunemente, così si vede spezialmente manifestissima in tutte le poesie, il cui principio non in se stesse ma nel poeta ha principio. Non possono derivarsi dalla fortuna o dal caso perciò che la fortuna è l'intelletto che opera contra l'intento suo, et il caso è la natura che contra il suo disegno adopera parimente; e noi veggiamo il poeta formare le poesie secondo quella Idea e quel disegno che avanti ha nell'animo. Il che vuole Aristotile, tra gli altri suoi precetti, che costodisca principalmente il poeta, e che si guardi innanzi ad ogni altra cosa di non mettersi a comporre se prima non ha nell'animo fatto questo disegno e non se l'è più volte messo davanti agli occhi. E questa è una tra le molte ragioni che ci dimostra la poesia essere arte. Conciò sia che dall'arte, dice il filosofo, tutto quello ha origine che ha primieramente l'esemplare dentro all'anima. Insomma, il caso, come nel settimo dei sopra detti libri testimonia Aristotile, non può mai aver luogo fuor solamente in quelle arti nelle quali il subbietto da se stesso può muoversi, e di quel movimento che dall'artefice è mosso; come non può eziandio nelle naturali generazioni se la materia, secondo che dal seme, da per sé non può muoversi.</p>
<p>Ma quanto alla violenza appartiene, quelle cose si dicono solamente dalla violenza operarsi secondo che dal primo <title>Del Cielo</title> e dal quinto <title>Della divina e della natural filosofia</title> da Aristotile può ritrarsi, che contra la volontà di chi patisce la violenza si facciano secondo l'èmpito d'uno esteriore operante. Ora che i poeti non siano in questa guisa quasi tirati lor malgrado a comporre, sarebbe (se io non sono ingannato) troppo soverchio il mostrare.
Ma che dall'intelletto non ancora fatto l'abito possano alcuna volta nascere le poesie, come di tutte l'opere alcuna fiata interviene, non è già da negarsi. Ma di rado accadendo, non è tra le cagioni e tra i principii degna d'annoverarsi. Perciò che, se Omero poté per aventura (che no ´l credo) con la virtù dell'intelletto solo, senza aver fatto l'abito, i suoi poemi comporre — sì come io o altri che di tale arte fusse nuovo del tutto, potrebbe fare o veste od instrumento o ordigno — di ciò in mill'anni una volta e del contrario si può vedere esperienza ogni giorno. Estimo, addunque, infino a ora con ragioni necessarie aver mostro che non dall'èmpito, non dall'ingegno solo, non dalla violenza possono avere principio l'opere dei poeti, e molto manco dalla fortuna e dal caso, le quali, comeché nel secondo della <title>Fisica</title> tra le cagioni efficienti sieno dal filosofo annoverate, nondimanco, per accidente operante, più tosto (come nel dodicesimo della <title>Divina filosofia</title> il medesimo ne dimostra) privazioni di cagioni che cagioni veramente deono essere chiamate.</p>
<p>Arte è addunque la poesia senza fallo, et ha in sé tutte le qualità che all'essere dell'arte in universale son richieste. L'arte, dice il filosofo e nel secondo della <title>Fisica</title> non una volta sola e nel quarto delle <title>Meteore</title>, e forse in altri luoghi di che ora rammemorare non mi posso, l'arte dice egli, addunque, imita la natura. E questo si vede senza contrasto nella poesia essere vero, la quale non pur gli affetti naturali et i costumi ma tutta la natura va — meglio che alcun'altra facultà — imitando. In ciascuna arte (pone il medesimo nei suoi libri dell'<title>Etica</title>) tre cose principalmente hanno luogo: lo speculare che avanti si fa che ad operare si pervenga, l'operazione dell'artefice e l'opera, finalmente, che dopo tale operazione ne risulta. E chi non vede tutto questo nella poesia accadere? La materia dell'arte (nel medesimo luogo dice pure il medesimo) non sono le cose necessarie ed eterne, perciò che di cotali non fa luogo il discorrere, ma sì, per lo contrario, le contingenti e corruttibili solamente. E chi non sa ciò essere universal materia di tutta la poesia? Ma che bisogna che io mi vada cotanto in cosa manifestissima affaticando? Perciò che se arte non fusse la poesia, a che proposito metterci tanto studio? Perché cotanto faticare in saperla, in ottenerla, in usarla? Perché darne i precetti e comporne Aristotile — et altri tanti — sì copiosi volumi, se dietro a quelle cose che per furore o èmpito naturale si conseguono, ogni consiglio et ogni umana provisione è soverchia?</p>
<p>Ma dichiarato la poesia essere arte, consideriamo le sue cagioni essenziali al presente. Perciò che quattro sono in tutte le cose le cagioni dell'essenza: dico in tutte le cose, che sieno, come che sia, da chi che sia, e quando che sia, generate. Perciò che nelle eterne, principio quanto al tempo non avendo, e non patendo alterazione fuor che locale solamente, è quistione più sottile et ha bisogno di più lungo ragionamento. Quattro pertanto sono le cagioni che in qualunche generazione intervengono. Perciò che non si potendo cosa alcuna generare se non sia chi la generi e muova egli il principio di tal generazione, né ciò potendo da alcuno operarsi il quale non abbia la materia onde farlo, né movendosi alcuno se dal fine non è mosso, né cosa alcuna generarsi potendo che non s'induca nel generato una forma et una qualità mediante la quale ei sia diverso da tutte l'altre cose che non sieno egli stesso, non si potendo (dico) alcuna cosa per altro modo generare, è necessario che ogni cosa — come che sia generata — abbia l'agente, la materia e la forma et il fine parimente. Il che nelle naturali cose esser vero, non solamente nella <title>Fisica</title> ma nella <title>Metafisica</title> e ne' libri <title>Del cielo</title> , e quasi per tutte le sue opere, n'ha dimostrato Aristotile; ma nelle artifiziali non fa di bisogno il mostrarlo, scorgendovisi elle dentro quasi visibilmente. Anzi, Aristotile stesso, qualora esse nelle naturali cose aver luogo di provare s'argomenta, con esempio è usato nelle artificiali azioni come notissimo confermarlo.</p>
<p>Hanno, addunque, tutte l'arti le predette quattro cagioni principali, delle quali due — cioè la materia e la forma — nel generato hanno luogo; ma il fine con l'agente fuor della cosa hanno l'essere. Il fine di quest'abito ci disegnò Aristotile nel primo libro della <title>Poetica</title>, mostrandoci li che altro non è il fine di quest'arte che il giovare agli animi con diletto; il che in parte fu da Orazio nella <title>Poetica</title> con questi versi significato:</p>
<quote rend="blok">
<lg lang="lat">
<l>Aut prodesse volunt aut delectare poetae, Aut simul et </l>
<l>iucunda et idonea dicere vitae,</l>
</lg>
</quote>
<p rend="noindent">et appresso:</p><quote rend="blok"><lg lang="lat">
<l>Omne tulit punctum qui miscuit utile dulci, </l>
<l>Lectorem delectando pariterque monendo. </l>
</lg>
</quote>
<p rend="noindent">L'agente fino a ora s'è dimostro, il quale è l'intelletto di questo abito rivestito. La materia nel principio del medesimo libro ne discuopre il medesimo, dove più spezii di poesie numerando dice che tutte si conformano in questo, che hanno la loro imitazione nel parlamento, nell'armonia e nel rimmo.</p>
<p>Ma altra volta, Dio concedente, ragionerò dell'armonia e del rimmo e sforzerommi a tutto mio potere di mostrare che non il rimmo e la musica ma le parole significanti, e secondo la verità e secondo l'opinione d'Aristotile, sono della essenza delle poesie fermamente. Sono dunque le parole (se legate o se sciolte altra volta considerremo), sono, dico, le parole secondo l'autorità d'Aristotile materia generalissima di tutta la poesia; e a ciò non repugna che lo stesso filosofo le nomini come strumento altre volte. Perciò che, come il dottissimo Vettorio sopra tal luogo avvertisce, non è punto disconvenente ora come strumento et ora come materia l'istessa cosa appellare. Conciò sia che e col legno e nel legno si possono dire alcuni artefici fabbricare. Ma posto che non ci fosse la dichiarazione d'Aristotile, ad ogni modo che le parole non fussero la materia non sarebbe da dubitarsi quando si scorge manifestissimo che quella parte che ha il marmo od il bronzo nella statua d'Achille, risponde a quella che hanno nella <title>Iliade</title> le parole e ´l sermone; e, per l'opposto, come la forma di tale statua è quella particolare espressione che imagine la fa essere non d'alcuno altro ma d'Achille, così in quel sommo poema la forma è quella invenzione che lo fa diverso da ogni altro poema che esso stesso non sia.</p>
<p>Materia sono, addunque, della poesia le parole; la forma, l'invenzione e le cose; l'agente, l'animo abituato; il fine, il giovare con diletto — non dico il fine più propinquo, perciò che questo senza fallo è la forma e l'opera medesima (sì come nel secondo della <title>Fisica</title> e nel terzo del  il filosofo n'avertisce), ma parlo dell'ultimo fine del poeta. Dal qual fine può comprendersi (perciò che secondo il fine la nobiltà si giudica degli artefici principalmente) di quanto lungo intervallo resti quest'arte a tutte l'altre professioni soprastante, quando la medicina che tutte l'arti di lunghissimo spazio vince di nobiltà, è senza paragone di maggiore intervallo dalla poesia soprafatta. Perciò che la medicina la sanità del corpo e questa quella dell'intelletto comunemente ha per fine, il che confermò Aristotile nel primo libro della <title>Poetica</title>, dicendo della tragedia che ella purga gli animi dalle perturbazioni.
La medicina ricerca molto spesso dietro a servigi indegni manuale esercizio; ma la poetica da ogni corporale operazione è rimossa e con l'ingegno solo adopera saldamente; perché come non può negarsi che arte la poesia debba dirsi, così dire si dee fermamente che ella vince l'altre tanto di nobiltà e tanto sopra loro si rinnalza e si dilunga dalla veduta loro, che ella merita bene di non dover essere fra l'altre, quantunque nobilissime, annoverata, ma quasi privilegiata et esente sopra di loro, come in più alto seggio e più orrevole dimorandosi, è degna di più sovrani onori che le ghirlande e gli allori e le corone non sono. E se ad uomo può convenirsi il nome della divinità, nel poeta è egli molto bene impiegato et ottimamente nella poesia si conviene.</p>
<p>Ma dietro a quello che della materia della poesia ho parlato, non ci dee nell'animo alcuno scrupolo generare che gli scrittori prendano questo vocabolo non solamente in diverso ma in contrario significato, «materia» nominando quella che appresso i filosofi è forma propriissimamente, sì come Orazio che nella <title>Poetica</title>disse:</p>
<quote rend="blok">
<lg lang="lat">
<l>Sumite materiam vestris, qui scribitis, aequam,</l>
</lg>
</quote>
<p rend="noindent">et il nostro più sovrano poeta:</p>
<quote rend="blok">
<lg>
<l>Sarà ora la materia del mio canto,</l>
</lg>
</quote>
<p rend="noindent">et il più dolce e più leggiadro, in questo verso per mio avviso non così suo come gli altri:</p>
<quote rend="blok">
<lg>
<l>Materia da coturni e non da socchi,</l>
</lg>
</quote>
<p rend="noindent">et il Boccaccio: «Fiera materia di ragionare», e così s'usa da tutti comunemente. Ma altrimenti e con altra stadera deono pesare i vocaboli i prosatori et i poeti, i quali alla consuetudine et all'uso sono solamente ubligati; e con altra parimente i filosofi, che alla verità et all'essenza delle cose solamente han riguardo, oltre la podestà del por nome alle cose che hanno tutti i savii generalmente.</p>
<p>Per quello che fino a ora abbiamo detto rimane del tutto sciolta quella dubitazione che suole in disputando spesso venire in campo, che più vaglia nei poeti o la natura scompagnata dall'arte o l'arte per lo contrario priva dalla natura. Perciò che, avendo dichiarato che necessario è l'abito nel poeta se poeta veramente debba dirsi, e non potendo senza l'inclinazione e senza la naturale attitudine e quasi senza i semi nell'umano intelletto alcuna forte disposizione et abito generarsi, è manifesto che l'arte — se veramente è arte — dalla natura scompagnare non si puote; ma se per la natura intendiamo questi semi e questa inclinazione senza l'abito, e per arte non l'arte veramente ma lo studio senza questa attitudine separato, come farà l'uno senza l'altro il poeta se l'intelletto per ogni guisa dee essere abituato? Ma qual possa componitore men reo e meno ignobile dimostrarsi: o quello che v'arà messo studio non vi essendo inchinato, o l'altro che senza alcuno studio v'arà l'inclinazione solamente, sarà materia d'altri ragionamenti, aquetandoci per al presente con quei versi d'Orazio:</p>
<quote rend="blok">
<lg lang="lat">
<l>ego nec studium sine divite vena,</l>
<l>Nee rude quid prosit video ingenium; alterius sic</l>
<l>Altera poscit opem <add resp="ed">reo</add>
 et coniurat amice.</l>
</lg>
</quote>
<p>Nascono dalle predette cose non solamente questa ma insieme con questa più forti dubitazioni, sì come se alcuno senza scriverla o in alcun modo proferirla nella mente poesia si formasse, se le potesse dire poesia veramente? Perciò che dove ciò vero fusse parrebbe per aventura ad alcuno che le parole immaginate non così bene potessero materia esteriore nominarsi. Et altri dubiteranno che non le voci note dei sentimenti ma sì, per lo contrario, i sentimenti per le voci dinotati sieno la materia di tutte le poesie; onde per avventura non parrà loro estrinseca, e conseguentemente la poesia non fattiva ma attiva giudicheranno, prendendo di ciò eziandio argomento dal vocabolo stesso; et in tal guisa spiccandola dall'arte, con la prudenza più tosto l'accoppieranno.
Ma di sì fatti et altri dubbii, se altri dietro a questa materia mi si faranno avanti, e della speziale diffinizione di questa arte, e degli avertimenti intorno a quella occorrenti, e d'altre circonstanze che ad essa appartengono, altra volta ragionerò. Et al presente, quanto dal principio mi proposi di dover dire avendo secondo il mio potere eseguito, cioè dimostro la poesia essere arte e con umano studio da eccellente ingegno potersi molto bene conseguire, della gratissima attenzione ringraziandovi, e degli errori perdono umilmente chiedendovi, porrò qui termine all'odierno nostro ragionamento, disiderando di potervi altra volta con più prospero avenimento secondo i vostri meriti della mia opera sodisfare.</p>
<trailer>
IL FINE.</trailer>
</div1>
</body>
</text>
</TEI.2>
