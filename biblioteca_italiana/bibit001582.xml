<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Viaggio al monte Sinai</title>
      <author>Simone Sigoli</author>
    </titleStmt>
    <extent>121 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001582</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Pellegrini scrittori : viaggiatori toscani del Trecento in Terrasanta</title>
        <editor id="ed">Lanza, Antonio</editor>
        <editor id="ed2">Troncarelli, Marcellina</editor>
        <publisher>Ponte alle Grazie</publisher>
        <pubPlace>Firenze</pubPlace>
        <date>1990</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CDD">
        <term>915.694043</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Siena</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Siena</name>
      </respStmt>
      <item>Correzione linguistica</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>Viaggio al monte Sinai</head>

<opener><salute>AL NOME DI DIO. AMEN.</salute></opener>

<p>[1] Qui appresso faremo menzione della nobiltà delle terre d'oltremare quando si va al Santo Sepolcro di Cristo, e de' loro costumi e modi, e appresso quante giornate si fa da una terra a un'altra e quello si trova in quel mezzo; e tutte le dette cose e condizioni e modi personalmente le voglio dire io Simone Sigoli negli anni Domini 1384, quando andai a Santa Caterina al Monte Sinai e al Santo Sepolcro e nelle altre sante luogora con questa compagnia: cioè Lionardo di Niccolò Frescobaldi e Andrea di messer Francesco Rinuccini e Giorgio di Guccio di Dino Gucci, Bartolommeo di Castel Focognano e Antonio di Pagolo Mei lanaiuolo e Santi del Ricco vinattiere con sei nostri famigli.</p>
<p>[2] Partimoci di Firenze a dì 13 d'agosto negli anni detti per andare a Vinegia, e giugnemo ivi a dì 18 del detto mese, e poi a dì 4 di settembre la domenica notte colla grazia di Dio facemmo vela per andare a nostro viaggio.</p>
<p>[3] E andando per ispazio di quattro dì, la notte di nostra Donna di settembre avemmo grandissima fortuna di vento: e questo fu dirimpetto a una foce di mare stretto che si chiama il Carnaro, e direttamente gli si fa il nome, perch'è luogo di grandissimo pericolo, e dura bene 120 miglia; e disse il nostro padrone, che avea nome ser Niccolò Polo, che in quel luogo erano perite già moltissime navi piccole e grandi. [4] Ora colla grazia di Dio passammo questo luogo a salvamento; e navicando per alto mare per ispazio di più dì, giugnemmo appresso a un'isola la quale è in alto mare, la quale isola è partita per lo mezzo, sicché dall'una isola all'altra ha uno braccio di mare. E dicesi che, quando i Vineziani recavano il corpo di santo Marco, il quale recavano da Alessandria, che, venendo per mare, quando furono presso alla detta isola, l'isola si divise per mezzo e fece luogo a questo prezioso corpo, e per mezzo di queste due isole passarono col detto corpo e portaronlo in Vinegia.</p>
<p>[5] Noi, vogliendo entrare per mezzo di queste due isole per andare a nostro viaggio, avemmo grandissima fortuna di vento contrario, il quale bastò tre dì e tre notti, e infine ci convenne tornare indietro ben 150 miglia e pigliammo porto nell'isola di Giante in Grecia, luogo disabitato, il quale si chiama Lisiponto, e quivi stemmo tre dì. E venivano i villani delle montagne e recavano a vendere delle loro cose da mangiare, e comperavamo assai galline grasse per soldi nove il paio di nostra moneta; e così v'ha grande abbondanza di molte cose. Da questo porto di Lisiponto a Vinegia si fanno miglia 900.</p>
<p>[6] E stati che noi fummo in questo porto tre dì, ci partimmo e coll'aiuto di Dio entrammo e passammo per lo mezzo delle due isole, e per ispazio di cento miglia giugnemmo a uno castello de' Veneziani che si chiama Modone, ed è bellissimo castello e forte e in sulla marina. Tutte le navi che passano per quello mare conviene si rappresentino in questo luogo, per tale che i Genovesi l'hanno molto in sulle corna; e dicesi che una fiata i Genovesi il vollono pigliare di furto: di che ne ricevettono danno e vergogna; e da quel tempo in qua i Genovesi non possono entrare nel detto castello se non tre per volta, cioè tre uomini.</p>
<p>[7] A capo a questo Modone in su d'una montagna a mezza piaggia ha una chiesa, nella quale è il corpo di santo Leo. A questo Modone stemmo un dì e mezzo; e innanzi che noi ci partissimo, come piacque a Dio, vi si seppellì uno de' nostri compagni, che avea nome ser Bartolommeo prete da Castello Focognano. Da questo luogo a Vinegia si fa mille miglia.</p>
<p>[8] Partimoci da questo luogo, e per ispazio di dodici miglia si trova un altro castello de' Viniziani: si chiama Corone, bellissimo castello, e quivi vi nasce la migliore grana da tignere scarlatti che sia al mondo. Poi si passa oltre e lasciasi a mano manca l'isola di Candia e poi entri nel mare di Satalia, il quale mare è tra l'isola di Candia e l'isola di Cipri a mano manca. E dicono i marinai, e molti altri uomini degni di fede, che in questo mare di Satalia giammai non vi si troverebbe fondo.</p>
<p>[9] Poi si lascia l'isola di Cipri a mano manca e, come piacque a Dio, giugnemo nel porto d'Alessandria martedì sera alle due ore di notte, a dì 27 di settembre; poi il mercoledì mattina in sulla terza fummo posti in terra. E innanzi che noi entrassimo nella terra, andammo alla dogana dove si scarica la mercatantìa, e quivi fummo nella presenza de' saracini ufficiali, e fummo cerchi tutti minutamente per moneta d'oro e d'ariento, perocché si paga due per centinaio. [10] Ed è vero che non vi si fa frodo, perché dicono: “Nascondi il meglio che tu sai, e io ti cercherò il meglio che io saprò”, e per questo modo puoi frodare e non è pena niuna. E fassi da Alessandria a Modone per alto mare miglia 900, e chi le fa mille.</p>
<p>[11] Ora, vogliendo raccontare della grande dignitade di Alessandria e de' loro costumi e modi, e delle molte vettuvaglie, e come ella è ben posta e situata per ogni ragione, in prima racconteremo della grandezza.</p>
<p>[12] Dico che ella gira quattro miglia ed è molto più lunga che larga, ed è molto vaga terra e ha bellissime vie e spaziose; è mercatantesca d'ogni ragione cose e così copiosa di ogni ragion vettuvaglia, di carne, di frutte delle buone del mondo, e massimamente melagrane grossissime, e sono dentro che paiono sangue di becco e dolci come zucchero; e così pere, mele, susine e altre frutte per lo simile, cocomeri grandissimi gialli dentro colle granella tra rosse e gialle, e veramente lingua d'uomo non potrebbe contare la soavità loro. [13] Ancora v'ha un frutto il quale dicono molte genti essere di quel frutto di che peccò il nostro primo padre Adamo, il quale frutto si chiama muse, e sono di colore come i nostri cedriuoli; è vero che sono più lunghi e alcuna cosa più sottili, e sono dilicati a mangiare, sono molto teneri, e il suo sapore è strano dalle nostre cose per modo che chi s'ausa a mangiare del detto pomo gli gusta tanto che ogni cosa ne lascerebbe. [14] In questo frutto si vede uno grandissimo miracolo, ché, quando tu il parti per qualunque modo, o vogli per lo lungo o vogli per lo traverso, per qualunque modo l'uomo il tagli, scolpitamente vi si vede dentro il Crocifisso: e di questo noi compagni ne facemmo assai volte la prova; e per molte genti sono chiamati questi pomi di Paradiso, e questo debbe essere il loro diritto nome.</p>
<p>[15] L'albero che produce questo frutto e il gambo suo è sanguigno ed è sodo e delicato e cresce alto dalle quattro alle cinque braccia; le foglie sue sono come d'ella nostra di qua, e sono bene lunghe quattro braccia. E questo pedale ne fa una volta e non più, e poi si secca e rimette da piede un altro gambo, e per lo simile si secca facendo un'altra volta frutto, e così va di un anno in altro.</p>
<p>[16] Appresso vi si fa bellissimo pane e buono e migliore mercato d'ogni tempo che noi: carni di vitella grassissime e bianche e buone per danari 20 la libbra di nostra moneta; carne di castrone a danari 16 la libbra di nostra moneta, e sono questi castroni maggiori che ' nostri e hanno le code tonde che passa l'una bene libbre 25, e havvene di più e di meno, e dentro sono grassissimi e bianchi e hanno dentro i sugnacci a modo che hanno i nostri porci, e sono delle buone carni del mondo a mangiare. [17] E quando tu vai per la carne al tavernaio, ti darà la carne sanz'osso perché così costumano; e ancora se la comperassi cotta dal cuoco, te la dà ancora sanz'osso; se già tu la volessi coll'osso, l'avresti; e cuocono tanto nettamente ch'egli è un gran piacere. Appresso in altre luogora diputate si vende carne di cavallo e d'asino e di cammello cotta e cruda, e sono carni bianchissime.</p>
<p>[18] E di polli v'ha grandissimo mercato molto maggiore che qua; e quando vai a comperare polli, il pollaiuolo sega loro la gola e a questo modo te li vende; e se per tua forte sciagura tu tirassi il collo a un pollo o ad altro uccello che tu non lo segassi, saresti a pericolo della persona, o veramente ti costerebbe per ogni capo fiorini 50 d'oro o più, secondo l'amistà che tu v'avevi. [19] Appresso v'ha grandissima copia di quaglie, per tale che tu andrai al pollaiuolo e te ne mostrerà parecchie gabbie, tutte vive, e tu iscegli le più grasse che tu vogli, e còstati l'una danari 6 di nostra moneta, e ancora il pollaiuolo te le pela. Appresso havvi di pesci di mare d'ogni ragione grandissima quantità, e costeratti la libbra nostra in tutto il più danari 18 di nostra moneta. E così v'ha grandissima quantità di vettuvaglia.</p>
<p>[20] Il corpo della città, dicono per uomini degni di fede nostri cristiani, fa bene 50.000 d'uomini d'arme, contando Saracini, Giudei, Cristiani di cintura e Samaritani. Conosconsi queste generazioni per questo modo: i Saracini portano in capo le bende bianche, e i Giudei le bende gialle, e i Cristiani di cintura le bende azzurre, e i Samaritani le bende rosse. In Alessandria ha bene tremila uomini che non portano nulla indosso, salvo che una pezza intorno alla natura, e questo fanno per lo gran caldo che v'è di state; di verno tutte le donne saracine portano panni di gamba, le piccole e le grandi, e portano i gambuli insino in terra, sicché de' gambuli fanno calze. [21] Appresso, quando vanno fuori, portano in capo un mantello di boccaccino, e chi di seta bianco, e non se ne vede di loro niuna cosa altro che solamente gli occhi, per modo che, s'elle passassono il dì cento volte allato al marito, egli non le potrebbe mai conoscere. E per questa cagione quelli che possono non le lasciano mai uscire di casa per gelosia ch'elle non vadano facendo cattività di loro persona, perocché la legge loro non parla se non di mangiare e di darsi ogni diletto di lussuria. [22] Ancora mi disse il nostro turcimanno che grandissima quantità di donne sono che portano braghiero, e panni di gamba che costano l'uno 400 ducati e di quelli costano 500 ducati, tante sono le perle e le pietre preziose che vi sono suso. Appresso portano camicie tutte lavorate di seta e d'oro o d'ariento, per modo che costa l'una ducati 200 d'oro e più, e sono le dette camicie corte insino al ginocchio e larghissime, le maniche corte insino al gomito, larghe bene un braccio alla nostra misura.</p>
<p>[23] Alessandria è in sulla marina e ha bellissimo porto e grande, tale che se fosse alle mani de' Cristiani sarebbe molto più bello. In Alessandria ha due monti fatti per forza d'ogni terraccia e d'ogni letame e spazzatura, e in su ciascuno di questi monti in sulla sommità ha una torre fortissima, ed è alto l'uno di questi monti circa un miglio e più, e così l'altro. E quando il re di Cipri prese la detta terra, tutti i Saracini fuggirono in su questi monti, ed è presso l'uno all'altro quasi un miglio; niuno cristiano non puote andare in su questi monti a pena della vita.</p>
<p>[24] Quando noi fummo istati in Alessandria quattro giorni, l'ammiraglio della terra mandò per lo consolo de' pellegrini col quale noi tornavamo in casa e disse che ci dovesse appresentare dinanzi da lui: di che noi andammo; e innanzi che noi giungessimo nella sala appresso a venticinque braccia, ci convenne trarre le scarpette e andare in peduli di calze; e come noi giugnemmo, ci convenne inginocchiare e baciare la terra, e così facemmo tre volte.</p>
<p>[25] L'ammiraglio era là in testa e sedeva in su uno tappeto con le gambe sotto come istanno i sarti a cucire; intorno a lui avea di molti saracini, e tutti istavano ritti; poi ci feciono domandare quello che noi andavamo facendo, e noi rispondemmo che noi andavamo al Santo Sepolcro di Cristo; e così si diede un poco di tempo con esso noi. Poi alla fine gli domandammo grazia di potere mettere dentro uno nostro caratello di vino, e così di poternelo trarre liberamente; ci fece la grazia, e a noi fu grande ventura, perocché non è loro usanza di fare siffatta grazia sanza grandissimo costo.</p>
<p>[26] Appresso conteremo dell'alcaliffo loro, cioè il papa loro, e de' loro cardinali e del loro vescovo, com'eglino possono tôrre moglie e quante. Tutti quanti costoro possono e debbono tôrre sette mogli per uno, e così può e debbe fare ogni saracino. Ora conteremo de' modi loro bestiali. Dice che, quando al marito non piace la moglie, ed e' se ne va al vescovo loro e dicegli questo fatto, il vescovo manda per la moglie, e brevemente costoro si partono; costui si toglie un'altra moglie, e costei si toglie un altro marito, e rendele la dota sua. [27] E se venisse per caso che costui in capo d'un tempo la rivolesse, egli ritorna al vescovo e, brievemente, tanto fa che l'avrà. E se venisse per caso che costui la partisse da sé insino in tre volte, la puote avere con questo modo: che il vescovo manda per tre ciechi della terra e tanto usano con lei quanto vogliono tutto un dì; e per questo modo la rianno, e questo modo fanno perché niuno non s'avvezzi a partire dalla moglie tante volte. [28] Se caso viene, che addiviene spesse volte, che le donne s'andassono a dolere del marito che non usa con lei quant'ella vuole, incontanente il vescovo manda per lui, e infine ella si parte da lui se egli non promettesse di far meglio la sua volontà ed ella sia contenta; e s'ella pure se ne vuole ire, perde la metà della dota; e se ella vuole ritornare con lui insino nella terza volta anche puote, sì veramente ch'ella debba usare con questi tre ciechi tutto un dì, e per questo modo può tornare con lui; se dalla terza volta in là addivenisse loro il partire, giammai non si possono più raccozzare.</p>
<p>[29] Partimoci da Alessandria a dì 5 d'ottobre e andammo in sugli asini uno miglio, e passando molti bellissimi giardini pomati d'ogni ragione frutti, e massimamente di datteri, e havvene maggiore mercato che non ha qua delle ghiande, e havvi grande quantità di melegrane e di limoni e alberi che fanno la cassia e cederni ed altri frutti assai, e havvi molti pedali di fichi di Faraone, i quali sono grossissimi e alti come querce, e questi fichi ne fanno l'anno sette volte e ogni volta li maturano. [30] Le foglie sue sono piccolissime, e, quando produce il frutto, non lo fa tra le foglie, anzi fa fichi su per le ramora, e sono bianchi, non troppo grossi e di buono sapore. Poi entrammo in un canale che si chiama il Caligine ed è presso ad Alessandria a uno miglio e mezzo, e quivi entrammo in barche con grandissimi e smisurati caldi, e andammo per lo detto canale bene 30 miglia, lasciando addietro molte ville. [31] Vedemmo da mano manca una città che dimostrava d'esser molto bella e chiamasi Modiuolo, ed è grande come il quarto d'Alessandria; poi giugnemmo a una serrata di questo canale, che sono cateratte le quali si serrano e aprono quando vogliono, perocché quel luogo s'allaga ogni anno quanto vogliono, perocché in quel paese non vi piove mai; e per questo modo adacquano il terreno e hannovi suso due ricolte l'anno. Poi passammo le dette cateratte e andammo suso per lo detto canale 15 miglia, trovando di bellissime ville; poi entrammo in un ramo del Nilo il quale si dice che viene dal Paradiso Terrestre.</p>
<p>[32] Questo è grandissimo fiume ed è delle buone acque del mondo a bere; ed entrammovi dentro nel detto fiume giovedì a vespro a dì 6 d'ottobre; e su per lo fiume ha molte bellissime possessioni di nobilissimi terreni, e favvisi grandissima quantità di zucchero ed havvi grandissima quantità di datteri e d'altri frutti ch'è una maraviglia a vedere.</p>
<p>[33] E la prima villa che noi trovammo in sul Nilo si chiama Fua, ed è grandissima villa e grassa di ciò che sai addomandare, e dirimpetto all'isola di Rosseto, che si dice essere delle più belle e più grasse isole del mondo; ed è quella isola dove il re di Francia si pose quando fece il passaggio e fuvvi allagato: per la qual cosa il re di Francia con tutta la sua gente furono prigioni del soldano. E a questa villa di Fua istemmo la sera e mangiammo in barca; e la sera tutti quelli della villa si traevano a vedere, maschi e femmine, piccoli e grandi, per maraviglia, perocché sono poco usi di vedere di nostri pari.</p>
<p>[34] In quella sera ci disse il nostro turcimanno della grandezza della villa tanto ch'io forte mi maravigliai, benché io gli dava assai fede; e aveva nome Saeto, uomo antico di bene 70 anni, ed era, secondo saracino, assai buono uomo, e dissemi che ne' suoi dì egli avea fatto scorta a' pellegrini che andavano a Santa Caterina e al Santo Sepolcro sessantasette volte, senza quella che venìa con noi. In questa villa vi stemmo la sera e dormimmovi in barca; poi ci partimmo della detta villa venerdì a nona a dì 7 di ottobre e tenemmo su per lo Nilo, e tròvavisi molte belle ville e castella e grandissima quantità di belli giardini e pomati di tutti quelli pomi che tu sai divisare e grandissima abbondanza. [35] E su per lo detto fiume vi si trova in moltissimi luoghi dove si fa grande quantità d'indaco, e fassi di un'erba fatta quasi come porcellana. E pagammo di passaggio nel Nilo, innanzi che giugnessimo al Cairo a quindici miglia, ducati uno, e ricogliesi il detto passaggio per l'ammiraglio di Dammiata.</p>
<p>[36] Giugnemmo al Cairo lunedì sera alle due ore di notte a dì 10 d'ottobre e quivi albergammo in barca; poi la mattina, innanzi che noi potessimo entrare nel Cairo, ci convenne pagare per uno soldi 40 di nostra moneta, e poi n'andammo su per lo Nilo più di quindici miglia rasente terra e giugnemmo alla casa là dove tornano pellegrini che vanno e che vengono dal Sepolcro e da Santa Caterinana.</p>
<p>[37] Ora racconteremo la nobiltà del soldano e della città del Cairo e ancora faremo ricordo di molti costumi che per addietro non erano contati. Ancora pagammo in Alessandria al consolo che ritiene i pellegrini ducati uno per testa, dandoci solamente la tornata della casa sanza darci letto o niun'altra cosa. Appresso pagammo all'uscire della porta d'Alessandria soldi sei per testa di nostra moneta; ancora pagammo al Cairo al grande turcimanno, il quale è cristiano rinnegato ed è veneziano: come noi fummo nella casa dove ismontano tutti i pellegrini, volle da noi ducati quattro per testa sanza darci o letto o altra cosa che sia al mondo se non la tornata della casa, e molti altri danari ci convenne pagare innanzi che noi potessimo uscire dalla terra.</p>
<p>[38] Sarebbe troppo lungo a narrare le chiese de' Saracini, che si chiamano moschete e hanno campanile; e quando vogliono significare che sia l'ora della nona, i preti delle moschete vanno in sui campanili, e lassù dove comincia la cupola del campanile si ha di fuori un ballatoio di legname, e vanno intorno a questo ballatoio tre volte, gridando ad altissime voci ch'egli è nona, raccontando ancora della disonesta vita di Macometto e de' suoi cattivi compagni, i quali dicono che furono suoi apostoli. [39] Appresso gridano: “Fate la tale cosa”, ché sarebbe disonesto a scrivere com'eglino dicono scolpitamente: “Crescete e moltiplicate”, sicché la legge di Macometto cresca e moltiplichi. E così fanno per lo simile modo quando viene l'ora del vespro, salvo che eglino stanno in sul campanile tre cotanti a gridare, raccontando cose disonestissime di lussuria le quali fece Macometto in questo mondo, e così comandano che ciascuno si sforzi di fare; e per questo modo bestialmente vivono. [40] Ancora alla compieta salgono in sulla detta moscheta e per lo simile modo gridano; poi gridando dicono: “Andate a manicare e fate la tale cosa e la tale — cioè di lussuria — e crescete e moltiplicate”. E per lo simile fanno la notte al mattotino, salvo che assai più tempo mettono nel mattotino nel gridare più che niun'altra ora del dì, tuttavia rammentando loro: “Crescete e moltiplicatevi”.</p>
<p>[41] I vestimenti de' Saracini sono tutti di boccaccini bianchi finissimi che paiono di seta, e chi porta drappi di seta bianchi secondo la possibilità loro, e portano panni lunghi e larghi insino in sul dosso del piede, e le maniche lunghissime e larghe, come camice da prete. In capo portano una cappellina aguzzata, hanno rinvolto intorno alla testa e alla cappellina bene venticinque o trenta braccia di panno lino sottilissimo; anche portano un altro vestimento, un batolo di dietro, siccome quello del diacono quando è parato alla messa maggiore a piè del prete, e quasi tutti generalmente portano in mano un fazzuolo piccoletto vergato di bambagia tinta, o eglino il portano in sulla spalla.</p>
<p>[42] Bellissimi uomini sono del corpo molto più di noi, e tutti portano le barbe grandissime, e havvi grandissima quantità d'uomini vecchi che passano dagli 80 anni in su, ed è un grande piacere a vederli come vanno bene in sulla persona che paiono una maestà a vedere.</p>
<p>[43] Appresso i Saracini fanno l'anno una quaresima che comincia al primo lunare, che viene passato il mese di settembre, e basta 30 dì, e tutto il dì istanno che non mangiano e non beono; poi la sera, quando appare il cielo stellato, ciascuno comincia a mangiare carne e ogni cosa che a loro piace, e manucano tutta la notte. E ciascun prete d'ogni popolo va la notte tre volte con un tamburello sonando per lo popolo suo, chiamando i suoi popolani per nome, dicendo: “Manucate e non dormite, e fate la tal cosa scolpitamente — cioè di lussuria —, acciocché la legge di Macometto si accresca”; e a questo modo vivono bestialmente. [44] E in capo de' trenta dì, quando veggono la luna nuova, ne fanno grandissima festa e ragunansi in sulla maggiore piazza che sia in sulla terra: e quivi chi suona tamburi e chi sampogne, e chi canta, e chi balla, e chi manuca, e chi suona cembali, e chi leva grandissimi pesi per forza di braccia; questo basta bene otto dì e anche gran parte della notte. E tutti i cuochi della terra nel tempo della quaresima stanno tutta la notte a bottega a vendere carne e altre ghiottornie, perché comunemente i Saracini non cuocono mai in casa.</p>
<p>[45] Appresso faremo menzione delle donne saracine, che modi tengono quando ne vanno a marito. Il dì colà da vespro vanno molti portatori a casa la donna novella, e secondo la sua possibilità manda a casa il marito: chi porta la lettiera, e chi bacini e le miscerobe di Dommasco lavorate, che sono veramente le più belle del mondo, chi porta panni lini, chi cofani a loro modo assai belli, secondo la possibilità della donna. [46] Vi vanno portatori carichi di masserizie, e la donna s'indugia poi ad andarne a marito la sera di notte al lume di torchio con molte donne in compagnia; e innanzi che la donna ne vada a marito, tutte le parenti e le vicine sono in casa colla donna novella, e in brieve le donne la spogliano: costei grida e fannola stare rovescio. E quivi ha donne che sanno dipignere, e tutta la dipingono la parte dinanzi, cioè il corpo e il petto e le cosce e le gambe e le braccia, e quivi fanno dipignere levrieri e cavriuoli, uccelli, alberi e fogliame; e così mettono finissimi colori, e secondo la cosa figurata le dà il colore, sicché ogni cosa ha sua ragione. [47] Poi, fatto questo, la rivestono e mettonle indosso sette robe l'una sopra l'altra, e secondo la possibilità e la grandezza del marito; tutte le dette robe sono di drappi bianchi e di boccaccini, e veramente egli hanno boccaccini che sono a vedere delle belle cose del mondo, tutti chiari e dilicati e lucenti che propriamente paiono drappi di seta, per tale che v'ha di quelli che costa il braccio di nostra misura due bisanti d'oro. Il bisanto vale fiorini uno d'oro e un quarto. [48] Poi ne vanno la sera colla donna; e quando la donna giugne a casa del marito, ella si trae dal lato una scimitarra e pigliala per la punta e porgela al marito, e poi si scigne la guaina e dàlla al marito. Poi nella sala colà in testa si ha sei insino in otto materasse l'una sopra l'altra, e tutto questo letto è coperto di drappi di seta. [49] Poi questa donna è posta a sedere in su questo letto, e a lato a lei è posto uno bacino bellissimo di Dommasco, e le donne che vogliono ballare si ballano tutte a una per volta e non più, e quella che prima vuole ballare ella se ne va alla donna novella e falle quello dono ch'ella può, o bisante d'oro o anello, e appiccalo alla donna novella nella testa con una certa cosa che tiene fermo. [50] E poi ch'ella ha fatto questo dono, ella comincia a ballare, e la donna novella si spicca il dono dalla testa e mettelo nel bacino ch'ell'ha allato, e quella che va danzando per la sala va facendo i più nuovi atti del mondo: ella va saltando in alto, e poi si mette quasi a sedere, e poi si leva e alzasi i panni, cioè uno de' lembi dallato, e cosi si vanno alzando questo lembo ora quest'altro, pognendoselo in capo, e così fanno i più belli atti del mondo e più destramente. [51] E cosi alzando i panni, non possono mostrare nulla vergogna di loro, perch'elle hanno tutti panni di gamba co' gambuli insino giuso alle scarpette; e quando costei ha danzato, l'altra si muove e fa il somigliante che quella di prima, e così tutte l'altre fanno il simile; e la donna novella istà colà, e, secondo ch'ella sarà di parentado, ella ricoglierà il valsente di centinaia di bisanti d'oro.</p>
<p>[52] Andando fuori del Cairo circa a dieci miglia, si trovano i granai di Faraone, e fecionsi quando Faraone avea sognato sette vacche grasse e sette vacche magre, e tre spighe di grano piene e tre vuote; di che Faraone volle sapere quello che questo sogno volea dire, di che Giuseppe glielo disse: “Messere, questo significa sette anni grande abbondanza e sette anni grande carestia; e pertanto — disse Giuseppe —, messere, se voi volete essere uno grande signore, fare grande provedigione di grano e, quando il tempo della carestia verrà, potrete sovvenire i popoli, e per questo diventerete grandissimo signore”.</p>
<p>[53] Di che a Faraone piacque molto la ragione che Giuseppe gli assegnò; incontanente Faraone rimise a Giuseppe che facesse la detta provedigione; di che Giuseppe trovò modo d'avere d'ogni parte quanto grano poté avere, e in breve ne ragunò grandissima moltitudine di moggia, e questo grano si mise in questi granai. [54] E sono de' maggiori edificii che mai si vedesse; e sono tre, ed è presso l'uno all'altro forse a una gittata di mano, e sono murati di grandissime pietre lunghe e grosse e sono fatte appunto come i diamanti; è il ceppo loro da piede larghissimo e di sopra appuntato, e sono larghi per ogni faccia più di cento braccia e sono alti bene una balestrata. E se io ho bene a mente la larghezza loro da piede, secondo che noi misurammo colle braccia, per ogni faccia braccia 140: e ciascuno ha quattro facce; e 'l grano si mise giù nel fondo: pensate che grandissima quantità ve ne dovette dentro capere.</p>
<p>[55] I Saracini non guardano mai in tutto l'anno festa niuna, salvo che del mese di gennaio guardano tre dì: e questo fu quando Abramo avea il figliuolo sotto le ginocchia e avevagli il coltello alla gola per fare sacrificio a Dio; di che in quel punto l'agnolo di Dio discese di cielo e disse che lasciasse il figliuolo e prendesse uno montone. E di questo fanno i Saracini gran festa e guardano tre dì sanza aprire bottega, e tutti comprano montoni e dannogli a mangiare a' poveri per riverenza di questo miracolo che Iddio dimostrò per lo figliuolo d'Abramo.</p>
<p>[56] Ora racconteremo della giraffa che bestia ella è. La giraffa è fatta quasi come lo struzzolo, salvo che l'imbusto suo non ha penne, anzi ha lana bianchissima e fine, e ha coda di cavallo, e i piedi, cioè le gambe di dietro, sono alte braccia uno e mezzo, e quelle dinanzi sono alte braccia tre; ha piede di cavallo e gamba d'uccello, il collo sottile e lungo tre braccia e più, e 'l capo è fatto a modo di cavallo, e ha biondo nella testa, e ha due corna come di castrone, e mangia biada e pane come fa il cavallo; e hanne il soldano di questi animali quattro. Ella è veramente a vedere una cosa molto contraffatta.</p>
<p>[57] Ancora diremo del leofante che bestia ella è e come egli è fatto. Il leofante ha la pelle sua come la bufola nera ed è alto più che non è uno de' nostri buoi da carro ed è più grosso; la coda sua è come quella della bufala, le gambe sue sono grosse come la coscia d'un uomo comunale, e sono grosse di sotto come di sopra quasi tutte d'un pari, e i piedi alti e larghi e il collo corto e grosso, gli orecchi increspati come sono gli aliotti di un mantello, gli occhi grossi come d'un bue, la testa quasi come di uno bue, e della bocca gli escono due sanne grossissime rintorte come sono le corna del bue, salvo ch'elle sono lunghe bene braccia due l'una e sono grosse come la polpa delle gambe d'un uomo comunale. [58] Del niffolo gli esce un budello quasi fatto a modo d'uno corno da sonare e, quando vuole, egli il dilunga bene otto braccia e più quantunque egli vuole, e con questo budello piglia l'acqua che vuole bere; e io il vidi co' miei occhi che mise questo budello in una bigoncia, e in uno punto con questo budello trasse più d'uno barile d'acqua in meno che tu non avresti bevuto un mezzo bicchiere di vino; e con questo budello piglia ogni cibo e metteselo in bocca. [59] E quando vanno per cammino e trovassono alberi, non è sì grosso albero ovvero ramo che, se il leofante vi gitta suso il budello, incontanente lo schianta e tiralo a terra, tant'è la forza ch'egli ha in questo budello; e se niuno gli s'appressasse per modo che gli potesse aggiugnere con questo budello, darebbegli con esso a traverso e gitterebbelo in alto ben venti braccia e più, e poi il riceve sulle sanne e si è morto. [60] Ciascuno di questi leofanti ha un uomo che il governa, e a costui non fa male, perocché il leofante ha gran paura di lui per le battiture che costui gli dà, come per lo innanzi udirete. Quando costui vuole che lo leofante si ponga a giacere, costui gli gratta il corpo, e l'elefante suona colla bocca come farebbe un trombettino quando facesse bene isquillare una trombetta, salvo che il leofante ha molto maggiore voce. [61] E non voglio che tu, lettore, creda che il leofante si ponga in terra: è vero ch'egli ha così da lato per costa una montagnetta di letame, che gli giugne a mezzo il corpo, e quivi si pone a giacere per lato; se si ponesse in terra, non se ne potrebbe levare, perocché egli ha la gamba quasi tutta d'un pezzo; e quando si vuole levare da giacere, si dà una grande scossa, e per questo modo si rizza. [62] E quando quei signori avessero guerra insieme, fanno fare castella di legname in su questi leofanti e montanvi suso balestrieri, e poi colui che il governa vi monta suso; e quando il leofante fallasse, costui ha in mano una mazza giusta, e in capo della detta mazza ha un uncino di ferro appuntato e tagliente, e batte questo leofante per modo nella testa che tutto trema, e per questo modo il gastiga, e ha grandissima paura di lui.</p>
<p>[63] Appresso faremo menzione delle tortole, le quali sono in quelle terre. Egli ha nel Cairo gran quantità di tortole, che sono bianche come neve o più, se più potessi dire, e hanno i piedi e 'l becco rosso, e figliano nelle case, e in ogni finestra della casa fanno il nidio e in sala e in ogni luogo della casa, pure ch'elle vi possano entrare: e non è la finestra sì bassa ch'elle non vi figlino dentro. È vero che i Saracini non le pigliano e non le mangiano perché dicono ch'è gran peccato a fare loro male perocché elle non fanno danno a cosa niuna, e per questa cagione ve n'ha gran quantità; e per certo elleno sono una vezzosa cosa a vedere.</p>
<p>[64] Appresso faremo menzione che fanno i Saracini ogni venerdì e in che modo. Dicono che i preti delle loro moschete, quando viene il venerdì mattina, in sulla mezza terza salgono in sul campanile e vanno intorno al ballatoio, gridando che ciascuno si metta in ordine per andare all'orazioni; e poi che hanno gridato un pezzo, iscendono e stanno insino a terza, e poi tornano un'altra volta a gridare &lt;a&gt; grandissime voci che ciascuno si vada a lavare per andare all'orazioni. [65] E quando hanno gridato, iscendono dal ballatoio, e tutti i Saracini, uomini e donne, si vanno a lavare al bagno, perocché ve n'ha molti nella terra di questi bagni, e quivi si bagnano tutte le braccia e mezzo il capo dalla parte dinanzi del viso, poi si lavano le gambe e le cosce insino alla natura. E poi passata terza un poco, i preti delle moschete salgono in sul campanile, e gridano: “Ciascuno vada all'orazioni”; di che tutta la gente si muove, e vanno tutti comunemente alla moscheta maggiore, come tu dicessi al vescovado della terra; e quando giungono alla porta della moscheta, tutti si traggono le scarpette e lascianle di fuori, sicché tutti vanno dentro iscalzi. [66] E quando giungono dentro nella moscheta, fanno grandissime invenie, baciando molte volte la terra; e quando hanno così fatto per ispazio di mezz'ora, tutti si pongono a sedere. E in questo mezzo viene il cadì loro, cioè il vescovo loro, e monta in pergamo con una scimitarra a lato e comincia a predicare e a raccontare della vita di Macometto e de' suoi compagni: “Ciascuno si sforzi di fare quello che fece egli”, e poi raccontando molte disoneste cose di lussuria e altre cattività che Macometto fece in questo mondo. [67] E poi ch'egli ha predicato, si trae la scimitarra da lato e ignuda la tiene in mano, dicendo: “Chi vuole contradire a quello ch'egli ha detto sia tagliato per mezzo”; di che incontanente tutti cominciano a gridare ad alte boci: “ Così sia com'egli ha detto!”. E per questo modo bestialmente vive questa gente.</p>
<p>[68] Ancora ciascuno cristiano che si trova in terra di Saracini non oserebbe d'uscire fuori quando le orazioni si fanno; insino a tanto che l'orazioni non sono uscite, non possono usare fuori di casa senza grandissimo pericolo di morte; e questo fanno perché altri non faccia beffe di loro.</p>
<p>[69] Ora racconteremo della nobile e bella città del Cairo, e della sua grandezza, e della moltitudine della gente abitano nella detta città, e de' loro modi, e della magnificenza del soldano, e della sua grandezza, e delle sue mogli e femmine, e per che modo prese la signoria, essendo cristiano rinnegato di nazione greca, e fu ischiavo.</p>
<p>[70] Dico che la città del Cairo è lunga dodici miglia e più, gira intorno trenta miglia e non è murata, ma dalle due parti corre il fiume del Nilo, dalla terza parte è affossata, e le case de' cittadini altissime per iscambio delle mura. Dissemi uno cristiano, il quale ha nome Simone di Candia, ch'era quivi per mercatantìa, che nella detta città del Cairo avea trenta centinaia di migliaia di persone e più, de' quali ve n'avea più di cinquanta migliaia che non hanno né casa né tetto dove albergare; dormono la notte su per le panche, perocché non vi piove mai, e havvi sempre grandissimo caldo. [71] Ancora v'ha più di dieci migliaia d'uomini che non portano nulla indosso, se non solamente una pezza intorno alla vergogna; e dissemi questo mercatante che per la mortalità del sessantatré morirono nel Cairo grande quantità di gente, e disse che in tre dì vi morirono centocinque migliaia di persone: pensate agli altri dì, ché quando vi morivano diecimila e quando dodicimila, quando sedicimila e più, e quando meno, sicché pensate quanta quantità di gente vi morirono, avendo rispetto che la mortalità vi bastò bene otto mesi.</p>
<p>[72] In questa città ha gran copia di mercatantia d'ogni cosa e massimamente d'ogni spezieria, che vengono dalle due Indie per lo mare Oceano, e poi entrano nel Mare Rosso, e vengono a scaricare al porto di Santa Caterina, che è a piede del monte Sinai forse a quindici miglia. Ancora v'ha grandissima quantità di zucchero bianco come neve e sodo come pietra, e quello è il migliore zucchero che sia nel mondo; e poi che è così scaricata al detto porto, si carica in su' cammelli e vanne per lo diserto insino al Cairo, che sono tredici giornate, e non si trova mai né casa né tetto, altro che montagna e pianura di rena e pietre e ghiaia.</p>
<p>[73] Ora diremo della magnificenza del soldano. Il soldano è uomo forse di quarantacinque anni, ed è bellissimo uomo della persona e gagliardo e cortese quanto dire si puote, e dicesi che nella sua corte alle sue spese stanno continovamente circa a seimila persone, innanzi più che meno. E poi si muta ogni dì tre volte robe di gran valore; e come se le cava di dosso, sono messe in una camera e giammai non se le rimette più: tutte le dona a' suoi baroni e a' suoi grandissimi amici.</p>
<p>[74] Appresso il soldano ha sette mogli e anche tiene altre femmine per la terra, ma pure queste sette sono le sue principali, e con seco ciascuna la sua sera dorme. Queste sue mogli, quando vanno fuori, vanno con loro grande quantità di donzelle, e in loro compagnia in sua guardia ciascuna di queste sue mogli ha quattro schiavi castrati, i quali giammai non abbandonano queste donne dove ch'elle si vadano, sicché non possono fare vergogna al loro marito.</p>
<p>[75] Ancora, quando il soldano va a cacciare a un luogo che si chiama Sariacusso, il quale è fuori della terra quindici miglia, e con lui vanno grandissima quantità di gente che sono circa a centomila uomini a cavallo, e innanzi più che meno, e portano grandissima quantità di girfalchi e di falconi pellegrini e grande quantità di bracchi e di levrieri; e ancora si porta per lo soldano uno grandissimo padiglione, ed è delle ricche cose del mondo; ed è sì grande che n'hanno assai cento cammelli a portarlo, perocché egli è spezzato in moltissimi pezzi e moltissime colonne di legname, le quali s'adoperano a rizzare il detto padiglione. [76] Ed è vero che, quando il detto padiglione si rizza, si dice che v'ha dentro gran quantità di camere e sale, per tale che la sera non è niuno il quale sappia in qual camera il soldano si dorma la notte, se già non fosse grandissimo suo confidente. [77] Poi si è sì grande l'altra quantità di padiglioni, i quali si rizzano per gli altri grandi baroni che sono con lui in compagnia, che, quando il campo si pone, propriamente pare una città, e così vi sono le strade ordinate come nella terra, e havvi molti artefìci, che chi vende una cosa e chi un'altra, e tutti e la maggior parte vendono opera di ghiottornia da mangiare; e quando si muove il detto signore della città del Cairo, gli vanno dinanzi mille cavalli a destra, che è delle più belle cose che sia a vedere.</p>
<p>[78] Poi vi vanno gran quantità di cammelli, che portano vettuvaglia per questa gente e biada pe' loro cavalli. Il cammello porta comunemente dalle dodici alle quindici centinaia di libbre, e per questo modo forniscono il campo, e vannovene tanti che fornirebbono molta maggior gente che questa, sicché la sua grandezza è tanta quanto dire si potesse. E di quelli dì che noi giugnemmo nel Cairo era venuto dall'ammiraglio di Domasco un dono, il quale il detto ammiraglio mandò al soldano, e questo avemmo da quello cristiano di Candia che disse l'avea veduto. [79] Disse che furono cento cammelli caricati di moneta d'oro e d'argento, e di drappi di seta lavorati d'oro e d'argento, e tutti i cammelli erano coverti di drappi di seta insino in terra, ed erano in colori divariati in questo modo: che venti di questi cammelli erano covertati di drappi bianchi, e venti altri di drappi azzurri, e venti altri di drappi verdi, e venti altri di drappo rosso, e venti altri di drappi turchini, e similmente erano vestiti tutti quegli che li guidavano, ch'erano dintorno cinquanta persone, tutti con le medesime assise che aveano i cammelli. [80] E quando questo dono giunse nella città del Cairo, il soldano era a cacciare; di che a lui fu detto di questo dono quello volea se ne facesse. Di che il soldano incontanente comandò che quella salmeria gli fosse menata: di che il detto dono gli fu appresentato; e quando vide questa cosa così bene ordinata, gli piacque molto e comandò che ogni cosa fosse iscaricato, e così fu fatto. [81] Di che il soldano cominciò a chiamare a sé di quelli baroni: a chi donava drappi di seta lavorati ad oro, a chi drappi in ariento, e a chi donava moneta d'oro e a chi moneta d'ariento secondo vedea il valesse; e per questo modo in uno attimo d'ora ebbe ispacciata tutta quella roba in cortesia, sicché per la sua magnanimità d'animo tiene quella signoria, che non cadea a lui perocché non è della schiatta di che debbono essere i soldani. [82] Appresso costui ch'è oggi soldano, per tutto il suo tenitoro puoi andare con oro in mano; sì si fa bene temere e tanto fa bene ragione e giustizia a tutta maniera di gente, e non è luogo sì diserto né sì selvatico né sì aspro che non vi possi andare sicuramente. Ben è vero che ti conviene avere il turcimanno che ti guidi, e guarda bene che sia uomo che abbia buona fama, e andrai sicuramente in ogni parte.</p>
<p>[83] Costui che oggi è soldano, come dicemmo addietro, è greco ed è cristiano rinnegato, e fu ischiavo in Sorìa; e venne per caso che colui di cui egli era lo liberò. Di che, quando costui si vide franco, prese amistà con molti saracini, e massimamente con uno il quale era ricco uomo; di che costoro due usavano sempre insieme e facevano molte cortesie. Per la quale cosa quasi tutta la gente volevano loro grande bene; di che ciascuno di costoro avrebbe avuto ogni gran compagnia a fare ogni gran cosa. [84] Di che, quando si vidono tanti possenti, cominciarono avere assai ragionamenti come potessono pigliare la signoria della terra, e questo era segreto fra loro due, e così stavano avvisati sopra questi loro pensieri. Disse quegli che è oggi soldano a quell'altro suo compagno: “Se questo ci viene fatto, partiremo questa signoria tra te e me”.</p>
<p>[85] Di che in questo mezzo il soldano venne in malattia, e brevemente la malattia sua fu sì grande ch'e' se ne morì. Di che questi due compagni incontanente incominciarono a richiedere le loro amistà, e, quando ebbono ogni cosa messo in ordine, dierono il modo quando e qual dì volevano levare il romore, e in brieve l'ordine fu dato. [86] E in effetto il dì venne; di che costoro con tutta la loro compagnia levarono il romore e brievemente per forza d'arme e per franchezza d'animo presono la signoria; e costui ch'è oggi soldano promise al compagno di fargli buona parte della signoria. Ora, quando costui si vide la bacchetta in mano, l'animo gli crebbe, e delle prime cose ch'egli ordinò, si fece pigliare i figliuoli che rimasono dell'altro soldano e fecegli mettere in prigione, e simile tutti i loro parenti di ceppo.</p>
<p>[87] Ora, prima che uno sia confermato soldano, si conviene ch'egli abbia le voci dell'alcaliffo loro, cioè il papa al nostro modo. Ora l'alcaliffo non volle mai acconsentire di dargli la boce sua, perocché la signoria non doveva essere sua; di che in breve questi ch'è oggi soldano fece pigliare l'alcaliffo e fecelo mettere in prigione, e poi ne fece uno a suo modo. Abbiendo fatto questo, ebbe suo consiglio, e infine in una notte cominciò a mandare per molti cittadini, ch'erano grandi e possenti, ed erano atti a potergli nuocere alla sua signoria. [88] Di che, come il cittadino giungeva, era preso e messo in un sacco e portato nel Nilo ad affogare; e così non seppe l'uno dell'altro; e furono per numero secento uomini. E per questa cagione gli altri ispaurirono per modo che ancora tremano tutti di paura.</p>
<p>[89] Ora, quando costui si vide al tutto signore e per tutte le terre confermato, cominciò a pensare di volere la signoria propria per sé, sanz'avere a far parte ad altrui, e comincia a pensare de' modi com'egli onestamente potesse fare morire il compagno, il quale doveva essere partecipe di questa signoria, ché così erano rimasi d'accordo. Di che questo soldano iscrisse segretamente una lettera a uno suo ufficiale, cioè all'ammiraglio d'Alessandria, e dissegli nella lettera com'egli manderebbe il tale, e contollo per nome, e come costui giugnesse in Alessandria gli fosse fatto grande onore, e così lo ricettasse e non lo lasciasse partire a sua posta, e in effetto vedesse modo di farlo morire.</p>
<p>[90] Ora il soldano, avendo ordinato questo tradimento, mandò per questo suo compagno e fecegli grandissima festa, e così istettono a ragionare insieme uno pezzo; di che il soldano, dopo le molte parole, faceva grandissime profferte a questo suo compagno. Disse il soldano: “ Or vedi, fratel mio, questa signoria è mezza mia e mezza tua, e così voglio che sia, ma ancora ci resta a fare alcuna cosa. Io ti prego che tu vada in Alessandria, e sarai coll'ammiraglio e digli le tali parole”; e così gli commise una imbasciata che non venìa a dire nulla.</p>
<p>[91] Ora infine questo cattivello, che non s'accorgea del suo male, si parte e mettesi a cammino e giugne in Alessandria; e come l'ammiraglio sente ch'è costui, viene incontanente, gli va incontro e fagli grande onore e festa. Di che detta che gli ebbe la proposta, l'altro dì costui si voleva partire; disse l'ammiraglio: “ Io vi prego che voi vi stiate meco parecchi dì”; e infine tanto gli seppe dire ch'egli acconsentì.</p>
<p>[92] Ben è vero che, s'egli si fosse voluto partire, l'ammiraglio non lo avrebbe lasciato; e in questo mezzo l'ammiraglio gli facea grande onore, e parte pensava com'egli il potesse fare morire; e questo cattivello di niente s'accorgeva. Di che la quarta mattina l'ammiraglio faceva uno grande convito; e mangiato ch'ebbono tutte le vivande, in breve a costui fu messo uno sciugatoio in collo: l'uno pigliò di qua e l'altro di là, e tanto lo strinsono forte che lo affogarono. E per questo modo fu ingannato e tradito costui, e al soldano rimane la signoria libera.</p>
<p>[93] Veramente costui è grandissimo signore, per tale che si dice che 'l suo territorio tiene per lunghezza bene dugento giornate e per larghezza molte giornate, e possiede assai terre grosse come Dommasco e più, sicché non è da maravigliare se può fare le spese larghe e le gran larghezze e cortesie, avendo rispetto al nobile dono gli fece l'ammiraglio di Dommasco, come addietro è conto. [94] E simile possono fare e fanno molte altre città, delle quali ne conteremo per nome dieci; e non faremo menzione di molte altre terre e castella e ville, le quali sono senza numero, ché pure i doni che gli sono mandati vagliono un reame: or pensate che tesoro è quello che a lui debba pervenire delle rendite assise delle dieci città grosse. Sono queste: in prima il Cairo con Babilonia, seconda Dommasco, terza Aleppo, quarta Aman, quinta Amussi, sesta Sasseto, settima Balbecco, ottava Alessandria, nona Tripoli di Sorìa, decima la Mecca, là dove è il corpo di Maometto: sicché pensate la possanza di questo signore essere grandissima.</p>
<p>[95] Ancora mi disse quello mercatante di Candia una cosa meravigliosa: che gli uomini e le donne della città del Cairo ispendono il dì in erbe e in rose, che se le mettono in seno, e moscado e acqua rosa e altre cose odorifere, le quali non bastano altro che tutto quel dì, per verità mi disse costavano le dette cose tremila bisanti d'oro. Il bisante vale fiorini uno e un quarto, e questa spesa è ogni dì. [96] Nel vero, avendo rispetto alla grandissima quantità di gente che abitano nella detta città, questo non è punto gran fatto, perocché le donne si sforzano, quant'elle possono, per venire al piacimento dell'uomo per atto di lussuria; elle non se ne vergognano, perocché la legge loro comanda che facciano ogni cattività, e così bestialmente vivono in ogni disonesto modo.</p>
<p>[97] È vero che questo soldano conviene ch'ogni anno si ricomperi, ovvero faccia omaggio a Presto Giovanni. Questo signore Presto Giovanni abita in India ed è cristiano, e possiede molte terre di cristiani e anche d'infedeli. E la cagione per che il soldano fa omaggio a costui si è che ogni volta che questo Presto Giovanni facesse aprire certe cateratte di un fiume allagherebbe il Cairo e Allessandria e tutto quel paese; e dicesi che questo fiume è il Nilo, il quale corre allato al Cairo. [98] Le dette cateratte istanno aperte poco, e pur così il fiume è grossissimo; sicché per questa cagione, cioè paura, il soldano gli manda ogni anno una palla d'oro con una croce suso di valuta di bisanti tremila d'oro; e il soldano è a' confini con questo Presto Giovanni col suo terreno.</p>
<p>[99] Partimmoci della città del Cairo mercoledì mattina innanzi dì a' dì diciotto d'ottobre, e uscimmo fuori della terra trovando grandissima quantità di nobili giardini impomati di gran quantità di datteri e di melarance e limoni e altri frutti assai: veramente nobile paese e vago quanto dire si potesse. E usciti del dimestico, cominciammo questo dì a entrare nel deserto di Babilonia, e per questo diserto andammo per ispazio di dodici dì senza trovare mai o casa o tetto; tutto il detto diserto è sterile, perocché non vi nasce nulla e non vi ha albero né erba viva.</p>
<p>[100] Per tutto il detto diserto si trova pianura e montagne grandissime tutte isterili, e in tal parte si trova gran pianura di rena bianca e sottilissima e morbida come seta; e anche vi si trova grandissima quantità di montagne altissime di rena, e non vi si puote andare a piede, perocché ti ficcheresti ogni volta insino alle ginocchia, sicché incontanente saresti istanco; e questo paese della rena è presso a Santa Caterina a una giornata, e dove più e dove meno. [101] Ora, colla grazia di Dio e col suo aiuto, passammo il detto diserto con grandissimi e smisurati caldi, perocché per tutto il detto diserto mai non trovi da poterti riposare a un'ombra; sempre ti batte il sole addosso dalla mattina alla sera, ed è tanto cocente che pare un fuoco, perocché nel detto diserto e paese non piove mai.</p>
<p>[102] E giugnemmo alla chiesa di Santa Caterina il dì di santo Simone a dì ventotto d'ottobre, e fu in venerdì, e quivi ci riposammo tutto quel dì, e poi la domenica mattina andammo a vicitare quelle sante luogora, come per lo innanzi racconteremo quando faremo ricordo di tutti i perdoni d'Oltremare. Poi in capo di quattro dì ci partimmo da Santa Caterina, e questo fu a dì due di novembre in mercoledì, e tenemmo per lo diserto dall'altra banda per ispazio di dodici giornate sanza trovare mai o casa o tetto né albero là dove si potesse riposare per suo refrigerio un poco al meriggio. [103] E così camminando per ispazio di dieci dì, giugnemmo in una grandissima pianura là ov'è grandissima quantità di montagne piccole di rena bianca e sottile, e le dette montagnuole sono alte quasi una mezza gittata di mano; e quando tu sei salito in su l'una e tu iscendi giuso, e tu trovi un pianerotto largo forse trenta braccia, e poi sali in sull'altra e scendi, e così si va tutto un dì.</p>
<p>[104] Questi piani che sono in mezzo di queste montagnuole sono ispazzati e puliti come la palma della mano, e tutto questo fa il vento; e tutti questi piani sono diritti come fuso e lungo ciascuno molte giornate, e simile quelle montagne della rena sono diritte e molte giornate lunghe. Quando l'uomo vi si trovasse e vento si levasse, puoi fare ragione d'aver compiuto il viaggio, perocché sì grand'è la mossa e la nebbia di quella rena che ogni uomo v'affogherebbe entro.</p>
<p>[105] E come la cosa s'andasse, venne per caso che giovedì a dì dieci novembre, la vilia di san Martino, il turcimanno che ci guidava e quelli che menavano i cammelli smarrirono la via tra queste montagne della rena, e tutto il dì ci andammo avvolgendo in qua e là; e quando venne la sera, alle ventitré ore pigliammo campo, cioè iscaricammo in uno di questi piani le nostre some e quivi albergammo la notte. Questo ismarrire fece il turcimanno in prova per farci rubare. E quando le some furono tutte iscariche, e costui disse a due di quei fanti che guidavano i cammelli: “Andate a cercare della strada battuta”.</p>
<p>[106] Di che costoro si partirono, e l'uno tiene a mano ritta e l'altro a mano manca; e infine l'uno tornò al tardi e disse che non avea trovata la strada. Pensa come ci parea istare, perocché la vettuvaglia ci cominciava a mancare; e così stando, in sull'Ave Maria e l'altro tornò e disse l'avea ritrovata: per la qual cosa ne fummo molto lieti per la cagione che detto è.</p>
<p>[107] Ora la mattina innanzi dì un pezzo ci partimmo del detto luogo camminando per grandissimi caldi, e colà in sulla nona noi vedemmo venire gente a cavallo e a piede. E quando costoro ci furono presso, quelli loro fanti ch'erano a piede e' ritennono i nostri cammelli, e coloro da cavallo non ci lasciavano partire; e finalmente, tra per forza e per amore, a noi ci convenne rimedire ducati quindici d'oro, e anche ci tolsono tante cose che noi li stimammo ducati sei d'oro, sicché in tutto ci tolsono ducati ventuno d'oro: e questo fu il dì di san Martino, mercoledì 11 dì novembre.</p>
<p>[108] Poi ci partimmo da costoro e, camminando per lo detto diserto, giugnemmo alla città di Gazzera sabato di quattordici di novembre in sul vespro.</p>
<p>[109] Questa è quella città dove Sansone trasse le porti della città de' gangheri e portolle di lungi alla terra in collo parecchie miglia in su uno monte, e ancora si vede quel luogo là dove egli le pose; e nella città era quello palagio là dove fu menato quando e' fu preso il detto Sansone, quando i terrazzani l'ebbero preso bene; ed essendo nel detto palagio, abbracciò quella colonna e fecela cadere, sicché ogni gente che era nel detto palagio vi morirono sotto, e anche vi morì Sansone con loro insieme. [110] Questo è quel luogo là dove Sansone uccise con una mascella d'asino tante migliaia di Filistei; e molti altri gran fatti fece Sansone nel detto paese. Questa è assai bella città e grande e possiede bellissimi paesi e nobili terreni bene impomati d'ogni ragione frutti. In questo luogo, e per tutto il paese dattorno, ha grandissimi e smisurati caldi così di verno come di state.</p>
<p>[111] In questa città di Gazzera istemmo sette dì. Questa città è appunto in sui confini tra la Sorìa e l'Egitto, e merca molto bene, perocché ell'è molto bene posta ed è in piano. E queste città che si nomineranno qui appresso tutte le sono a' confini e di presso come voi udirete; queste sono le cinque città de' Filistei: la prima si chiama Rama ovvero Gatta, la seconda Scalon, la terza Esdotto, la quarta Ecron, la quinta Giaffa.</p>
<p>[112] Da Gazzera a Rama ha una giornata, e da Gazzera a Scalon ha mezza giornata, da Gazzera a Esdotto si ha mezza giornata, e da Gazzera a Ecron si ha mezza giornata, e da Gazzera a Giaffa ha una giornata e mezzo; e tutte le dette città sono presso alla marina e quale in sulla marina. Veramente questo è bellissimo paese, ed è gran peccato che sia posseduto da quella brutta gente. E mentre che noi istemmo in Gazzera, la maggior parte del tempo istemmo in casa, perché sono pochi usi di vedere de' nostri pari e fannoci di gran villanie. [113] Or pure ci convenne un dì andare a rappresentarci all'ammiraglio della terra. Essendo nella sua presenza, ci convenne inginocchiare e baciare la terra; poi ci convenne andare al vescovo loro. Costui ci vide volentieri e fecci dare bere e diecci alcuna cosa da mangiare, e così si diede un poco di tempo con noi. Partimmoci di Gazzera venerdì notte a dì diciotto di novembre e, camminando con grandissimo caldo, e la sera giugnemmo ad albergo a una bella villa che si chiama Abutigia. Questa villa possiede bellissimo paese con grande quantità di bellissimi ulivi.</p>
<p>[114] Poi il sabbato mattina ci partimmo, e giugnemmo quasi in sulla nona a uno castello che si chiama Ebron, bellissimo castello e grande, e chi dice ch'ella è città. In questa terra in una moscheta bellissima si è una sepoltura, nella quale si è il corpo di Abram e Isac e Giacob e le loro donne; e tutto quel dì ci stemmo nella detta terra andando veggendo: questa terra è ben posta e possiede bel paese e di buoni terreni.</p>
<p>[115] Poi il lunedì mattina a dì ventuno di novembre ci partimmo, e la sera in sul vespro giugnemmo in Betlemme, laddove nacque il nostro Signore Gesù Cristo. Questa città è molto disfatta e per antico fu molto grande; ora è molto piccola, non è grande quanto è Prato, e le case che vi sono la maggior parte sono casolari. Ella possiede comunemente assai bel paese e bene ulivato; è vero che il paese non è pianura, anzi è fatto come il nostro di scese e di salite. [116] Nel detto paese, innanzi che altri giunga in Betlemme, ha uno condotto di acqua delle buone del mondo: questo è bellissimo lavorìo, perché messo per forza, e vanne intorno a moltissime montagne e infine ne va in Gerusalemme, che si fanno dal principio del condotto alla fine circa a trenta in trentacinque miglia, e sempre trovi per istrada questo condotto, che poche volte n'esce; questo è grande refrigerio de' viandanti che si possono rinfrescare ispesso.</p>
<p>[117] Partimoci di Betlemme a dì ventidue di novembre, e questo dì medesimo giugnemmo in sulla nona in Gerusalem, e nella detta città istemmo undici dì. Per lo innanzi faremo memoria della nobiltà de' perdoni, ma ora parleremo della nobiltà del paese ch'ella possiede.</p>
<p>[118] Dico che Gerusalem è molto ben posta, perocché da qualunque luogo tu vi vai ti conviene salire, e massimamente dalle tre parti; dalla quarta parte non è sì grande la salita, ed è gran terra come Pistoia, ma bene è più calcata di case e havvi grande quantità di gente, e nel vero ella è innanzi maggiore che Pistoia che no. [119] La detta terra è molto bene murata e di buone mura colle torri, e in quella parte dove bisogna vi sono fossi molto larghi e molto addentro, e in sulle mura si è un cassero bellissimo e bene murato di pietre conce, il quale si chiama la rocca di David: bellissima cosa è a vedere e forte. Questo cassero è posto in sulle mura dalla parte di monte Sion a capo alla porta che viene di Betlemme.</p>
<p>[120] Il corpo della città dentro è di bellissime case e molto antiche, e havvi bellissime vie d'artefici e tengono le loro botteghe tanto pulitamente ch'è un piacere. Le rughe sono tutte, o la maggior parte, coperte o di tetti o in volta, e havvi finestre che rendono lume, sicché ogni volta che piove le vie stanno asciutte; e havvi gran mercato di pane e d'ogni ragione carne molto maggiore che di qua. La città di Gerusalem possiede comunemente Molto bretto terreno e havvi carestia di buone acque.</p>
<p>[121] Partimmoci di Gerusalemme a dì due di dicembre in venerdì quasi in sulla nona e pigliammo la via per venire inverso Dommasco; e passando molte villate e assai sterili paesi per ispazio di sette dì, giugnemmo venerdì a dì nove di dicembre la mattina poco dopo terza in Domasco. E come noi entrammo in uno de' borghi della città, ci si levò una sassaiuola addosso grande e grossa a modo che se noi fossimo stati cani; e non osavamo dire loro né bene né male, se non che noi ci riparavamo il meglio che si poteva; e come piacque a Dio, niuno di noi ricevette impedimento alla persona, e, così andando per la terra, ricevemmo molte ingiurie. [122] Giugnemmo in quello luogo diputato dove tornano tutti i nostri pari; tutti, o la maggior parte, ci dierono delle simili vivande o migliori che ci furono fatte nel Cairo di Babilonia; e in Damasco istemmo un mese e ventidue dì. E il secondo dì che noi vi giugnemmo, de' nostri compagni ammalarono cinque, de' quali morirono due: il primo, Andrea di messer Francesco Rinuccini passò di questa vita a dì ventinove di dicembre il dì di san Tomaso di Conturbia; il secondo, Piero di Cione, chiamato Bolognino, che stava nel corso de' Tintori. E mediante la grazia di Dio, tutti gli altri guarirono; quello Piero di Cione passò di questa vita a dì quindici di gennaio il dì di san Mauro abate.</p>
<p>[123] Ora, vogliendo raccontare della nobiltà della città di Domasco, dico ch'ella è ben grande come Firenze, innanzi più che meno, contando i borghi di fuori. La detta città è ben posta, e le tre parti è in piano; l'altra parte ne va su per una piaggia più alta che non è la costa di San Miniato di Firenze; e sopra questa piaggia si ha montagne altissime che sempre d'ogni tempo vi sta suso una neve così di state come di verno: dicesi che per arte diabolica la vi fanno istare. Ancora si vede in su una di quelle montagne a capo a Domasco quasi a mezza piaggia la casa dove fu fatto il primo micidio, cioè quando Caino uccise Abele suo fratello.</p>
<p>[124] Le mura della città di Domasco sono ben murate e di buone pietre e sono alte bene trenta braccia con moltissime torri tonde, e può avere dall'una torre all'altra circa a venticinque braccia, e poi hanno dinanzi l'antimura, alte bene venti braccia o più, e sopra le dette antimura le torri tonde e spesse come sono quelle delle mura madornali, e hanno fossi larghi bene sedici braccia o più e sono bene murati.</p>
<p>[125] Di fuori di Domasco ha di bellissimi giardini ben pomati d'ogni ragione frutti che tu sai divisare, e quando sono fronzuti è tanta la quantità che 'l sole non vi può; e per questo gli uomini e le donne vi pigliano grandissimi piaceri. Ancora ne' detti giardini ha grandissima quantità di rose, per tale che vi si fa l'anno molte migliaia di cogna d'acqua rosa, ed è della buona del mondo; e veramente egli è un gran piacere a vedere quella pianura con quelli bellissimi giardini.</p>
<p>[126] Nella città dentro si ha uno bellissimo cassero lavorato con belle pietre, altissime torri e altissime mura, e havvi grandissimi fossi con acqua corsìa. Il circuito è grande e dentro dal detto cassero si ha cinquecento case: per certo egli è una bella cosa a vedere e forte.</p>
<p>[127] Ora, vogliendo raccontare della nobiltà della mercatantìa di Domasco, questa cosa è incredibile a chi non l'avesse con l'occhio veduta, tanto è la grandissima quantità di mercatanti e d'artefici che è per tutta la città, e dentro e di fuori. Ne' borghi non ha una ispanna di terreno che non vi sia la bottega; e quivi trovi tutte quelle generazioni di cose che tu sai addimandare o divisare: delle più belle cose del mondo vi si trovano e de' più nobili e ricchi lavorii, per tale che, andando veggendo per la terra, sono tanti li ricchi e nobili e delicati lavorii d'ogni ragione che, se tu avessi i denari nell'osso della gamba, sanza fallo te la romperesti per comprare di quelle cose, perocché tu non sapresti immaginare colla mente quella ragione di cosa che quivi non si trovi, e sia fatta come si vuole. [128] Quivi si fanno grande quantità di drappi di seta d'ogni ragione e colore, e più belli e de' migliori del mondo; ancora vi si fanno grandissima quantità di boccaccini de' più belli del mondo, per tale che chi vedesse di quelli più fini, ed e' non fosse un perfetto conoscitore, crederebbe che fossono di seta, tanto sono finissimi e lustranti e dilicati e belli. Ancora vi si fa grande quantità di bacini e mescirobe d'ottone, e propriamente paiono d'oro, e poi nei detti bacini e mescirobe vi si fanno figure e fogliami e altri lavorii sottili in ariento, ch'è una bellissima cosa a vedere. [129] E così di tutti i mestieri vi sono perfettissimi e grandi maestri, e veramente l'ordine ch'eglino hanno tra loro è una bella e nobile cosa, però che, se 'l padre sarà orafo, i figlioli non possono giammai fare altro mestiere che questo, e così vanno di discendente in discendente, sicché per forza conviene che sieno perfetti maestri de' loro mestieri. Appresso, le loro botteghe sono tanto bene ordinate e tengonle tanto nettamente e pulite ch'egli è un gran diletto a vedere, e tutte sono piene di mercatantìa e calcate; e quanto più ne vendono, incontanente sono rifornite, perocché eglino hanno magazzini, e le loro case dov'egli abitano piene di mercatantìe. [130] Veramente che a volere raccontare della moltitudine della mercatantìa ch'è in Domasco sarebbe una grande confusione a chi avesse a scrivere ed eziandio sarebbe molto maggiore a chi non vedesse coll'occhio. E vogliendo ancora fare menzione quanti sono i loro mestieri e di quante ragioni cose, sarebbe troppo lungo a narrare. Dicesi pe' cristiani che vi sono usi che veramente tutta Cristianità per un anno si potrebbe fornire di mercatantìa in Domasco; or pensate che nobile cosa debbe essere oggimai questa a vedere coll'occhio: lingua nol potrebbe dire né cuore pensare.</p>
<p>[131] Nella detta terra abitano grandissima quantità di gente, per tale che le strade e le vie di Domasco sempre vanno calcate di gente come quando si corre il palio di San Giovanni di Firenze, o più, se più si potesse dire. E l'anno di state, quando sono le frutte fresche, le tengono per li panieri, e sopra le dette frutte mettono neve bianchissima, sicché le frutte istanno sì fresche ch'egli è una soave cosa a mangiare.</p>
<p>[132] Appresso faremo menzione del bell'ordine ch'eglino hanno di far guardare di notte le vie dei mercatanti e degli artefici. Dico che quasi la maggior parte delle vie di Domasco sono coperte o di tetto o in volta, avendovi cateratte che rendono lume assai quando fa di bisogno; e quando viene la sera, in ogni via s'accendono molte làmpane di vetro, ed ha dall'una làmpana all'altra dodici braccia, e così vi si vede lume di notte come il dì, tant'è la quantità delle làmpane che v'ardono. [133] Dicesi che vi s'accendono ogni sera per tutte le vie più di trentamila làmpane, e in ogni via istanno le guardie che guardano la mercatantìa, e non osa niuno andare di notte attorno sanza lume in mano, e chi fosse trovato sanza lume sarebbe preso e menato all'ammiraglio e pagherebbe la pena usata; e per questo modo giammai non si trova fatto danno niuno. Niuno cristiano non può andare di notte col lume o sanza lume e, se fosse trovato, sarebbe duramente battuto.</p>
<p>[134] Ancora faremo menzione che, avendo rispetto alla gran gente che abitano nella detta terra, dico che d'ogni tempo hanno migliore mercato di pane e d'ogni ragione carne e migliori cose, salvo che di vino, perché i Saracini non beono vino perch'è vietato dalla loro legge; di questo v'ha grandissima carestia: berebbene uno che fosse comunale bevitore per fiorini quaranta d'oro l'anno o più. [135] Ancora v'ha grande carestia di legna da fuoco, che costa la nostra libbra danari dieci di nostra moneta, perocché ogni cosa vendono a peso, sicché per questa cagione costa più le legne che la carne. E per questa carestia di legne non vi si cuoce per li cittadini in casa, anzi v'ha quantità grande di cuochi netti come ermellino, e di ciò che tu vuoi cotto tu puoi avere netto e buono.</p>
<p>[136] I casamenti di Domasco quasi tutti sono interriati di fuori, ma dentro sono veramente bellissimi e nobili, e quasi la maggior parte hanno una corte in mezzo dell'abituro, e nel mezzo della corte una fontana d'acqua viva. E della nobiltà di questa città non si potrebbe tanto scrivere a pieno quanto egli è: vi è più.</p>
<p>[137] E come per adrieto abbiamo detto, noi giugnemmo in Domasco venerdì mattina a dì due di dicembre e stemmovi fino a dì ventotto di gennaio; poi domenica mattina a dì ventinove di gennaio ci partimmo di Domasco e tenemmo verso Baruti. E quando fummo quasi a mezza via tra Baruti e Domasco, trovammo uno bellissimo piano tra due montagne, il quale è per larghezza da dodici miglia e per lunghezza quattro giornate e più, e chiamasi il piano di Noè, bellissima pianura e di buoni e di perfetti terreni e bene pomata.</p>
<p>[138] Questo è quel luogo dove Noè fece l'arca al tempo del diluvio, e ancora nel detto piano si ha un bello castello il quale si chiama Noè, e nel detto castello in una sepoltura si dice ch'è seppellito Noè e la donna sua e certi suoi figliuoli. A capo a questo piano di Noè inverso la marina sì v'ha una montagna che si chiama Monte di Becco, dalla quale escono due fonti d'acqua: l'una si chiama Gior e l'altra si chiama Dano; da questo è derivato il nome del fiume Giordano, perocché l'acqua ch'esce dalle dette fonti mette nel fiume Giordano. Passammo il detto piano e cominciammo a salire altissime montagne e di male vie e brevemente noi giugnemmo a Baruti mercoledì, passata terza, a dì primo di febbraio.</p>
<p>[139] Dico che la città di Baruti, al tempo ch'ella fu de' Cristiani, fu bellissima terra e grande con belli e grandissimi casamenti, tutti murati di pietre vive e bene iscarpellate; di che, quando i Saracini la tolsono a' Cristiani, ogni cosa disfeciono, sicché al dì d'oggi si può dire esser Baruti uno casolare; e quando i Saracini avessero guerra co' Cristiani, incontanente l'abbandonerebbono e andrebbono a Domasco.</p>
<p>[140] Nella verità, a Baruti è gran dovizia d'ogni cosa e gran derrata di pane e di vino, ch'è del migliore del mondo; e avresti il barile del vino trebbiano del migliore del mondo per soldi venti di nostra moneta. La libbra de' muggini marini e altro pesce di mare costerebbono soldi due di nostra moneta o meno, carne d'ogni ragione grandissimo mercato, e così v'ha buono vivere di ciò che fa bisogno al corpo dell'uomo.</p>
<p>[141] La terra non è murata e non ha fossi; è vero che v'hanno fatto un cassero in sulla marina e sta molto bene ed è ben forte. E la cagione perché la terra non è murata si è che dicono che, s'ella venisse alle mani de' Cristiani, non vogliono che vi si possano rannidiare, e per questa cagione non rafforzano. Baruti possiede de' bellissimi terreni, e havvi grandissima quantità d'ulivi e grandissima derrata di legno. Una soma di cammello ti costerà fiorini cinque di nostra moneta, che se ne farebbono due grossissime some d'asino; e così v'ha buona e grande derrata d'ogni cosa.</p>
<p>[142] Partimoci di Baruti mercoledì a vespro a dì dieci di aprile e montammo in sulla cocca di ser Niccolò Riccio viniziano, e quivi stemmo fermi tutto quello dì e l'altro; poi il terzo dì la mattina di buonora, a dì dodici di aprile, nel nome di Dio facemmo vela per venire verso Vinegia, e brieve tutto quel dì e parte dell'altro andammo bene a vela e con buon tempo. Poi si volse tempo contrario e menocci in alto mare, e in brieve questo vento ci bastò contro insino a dì venticinque d'aprile, e in questo tempo stemmo perduti in mare avendo perduta la terra di veduta, e non v'avea niuno, né il padrone né il nocchiere né altri marinai, che sapessono in che luogo noi ci fossimo. [143] E come piacque a Dio, a di venticinque d'aprile, il dì di san Marco iscorgemmo terra, e trovammoci molto di presso in Barberia; e se la fortuna vi ci avesse menati, altro che Iddio non ci campava che noi non fossimo stati schiavi: lodato ne sia Iddio che ci campò di tanto pericolo.</p>
<p>[144] Poi ritornammo nella nostra via navicando per alto mare, e brievemente noi giugnemmo per la grazia di Dio nella città di Vinegia a dì ventuno di maggio. Questa cocca in su che noi eravamo, dal primo dì insino al dì che noi giugnemmo a Vinegia, faceva tra dì e notte bene cento botti d'acqua, ché sempre di tre ore in tre ore si cambiavano sette uomini, i quali non facevano mai dì e notte altro che vuotare, sicché noi fummo a gran pericolo; ma lode e grazie n'abbia Iddio e la sua benedetta madre Vergine Maria e la beata santa Caterina e tutta la santa corte di Paradiso che ci dierono grazia che noi giugnemmo a salvamento. Amen.</p>
<p>[145] Qui appiede e innanzi faremo menzione di tutte le sante orlique che troveremo nel pellegrinaggio della Terrasanta d'oltremare, cioè Gerusalem, e dove sarà la croce segnata ivi è di perdono, colpa e pena, essendo la persona confessa e pentuta de' suoi peccati; e negli altri luoghi dove non è segnata la croce si è di perdono ovvero indulgenza sette anni e sette quarantene e quaranta dì.</p>
<p>[146] In prima, come tu entri nella città di Gerusalem, si è di perdono, colpa e pena +; nell'entrata della chiesa del Santo Sepolcro si è la perdonanza, colpa e pena +. Ancora nella chiesa del Santo Sepolcro si è la pietra dove Cristo fu posato e unto coll'unguento prezioso e involto nel panno oglientissimo: e questo fu nell'ora del Vespro +; appresso v'è il sepolcro del nostro Signore Cristo Gesù +; il sacro luogo di monte Calvario dove Cristo fu crocifisso e morto per noi, e fu in ora sesta +. Appresso il luogo che si chiama Golgota si è la cappella di santo Ghirigoro, e nel detto luogo fu ritrovato il capo d'Adamo.</p>
<p>[147] Appresso al monte Calvario è la colonna sopra la quale Cristo fu coronato di spine e sputatogli nella faccia e datogli le guanciate e con molto vitupèro afflitto. Appresso, dove la santa Croce di Cristo fu ritrovata, e i chiavelli e le due croci de' ladroni +; appresso si è la cappella di santa Lena, madre di Costantino imperatore. Appresso si vede una cappella dove gittarono la sorte sopra il vestimento di Cristo. [148] Appresso si è il luogo dove Cristo Gesù istette in carcere. Appresso si è il luogo dove Cristo apparve a santa Maria Maddalena il dì della sua resurrezione in vece d'ortolano. Appresso si è la cappella di Santa Maria, nella quale è la colonna dove Cristo fu battuto. Appresso si è una cappella edificata a onore di santa Maria Maddalena. Appresso si è il luogo dove la Vergine Maria e san Giovanni Vangelista stavano nel tempo della passione di Cristo. E nella detta chiesa del Santo Sepolcro sono tutte le sopraddette cose.</p>
<p>[149] Appresso, fuori della chiesa del Santo Sepolcro in sulla piazza sono quattro cappelle: la prima si è quella della Vergine Maria e di santo Giovanni Vangelista, la seconda è di santo Michele Arcangiolo, la terza è di santo Giovanni Battista, la quarta è di santa Maria Maddalena. Appresso dinanzi alla chiesa in sulla piazza di Santo Sepolcro si è il luogo dove Cristo molto affaticato si riposò colla croce, e quello Simone gliela aiutò portare +. Appresso dentro della terra si è la cappella dove la Vergine Maria andava alla scuola. Appresso si è il luogo che si chiama Litostrotos, sopra il qual luogo sedette tribunalmente Pilato quando giudicò Cristo a morte.</p>
<p>[150] Appresso si è la casa di Pilato dove Cristo fu legato e di spine coronato e sì aspramente tormentato. Appresso si è la casa d'Anna, ch'era suocero di Caifas, nel qual luogo il servo diede la gotata a Cristo dicendo: “Sì che tu rispondi al Pontefice?”.</p>
<p>[151] Appresso si è la casa d'Erode, dove Cristo fu menato e di vestimenta bianche fu vestito e di molte cose domandato, e niente rispose; di che Erode lo rimandò a Pilato. Appresso si ha la casa di Caifas, ch'era principe e sacerdote; nel qual luogo a Cristo fu sfatta la faccia e sputata e tutta la notte istraziato. Appresso si è la casa di Simone fariseo, dove dimesse a santa Maria Maddalena tutti i suoi peccati: “La tua fede t'ha fatta salva: vai in pace”.</p>
<p>[152] Appresso si è la casa di sant'Anna, madre della Vergine Maria, nel quale luogo nacque la Vergine Maria. Appresso si è il luogo della Probatica Pescina, dove Cristo sanò l'infermo stato trentotto anni.</p>
<p>[153] Appresso si è la Porta Aurea per la quale Cristo entrò nella città di Gerusalem, e in sull'asino, andando innanzi a lui molta gente colla palma e coll'ulivo in mano laudando e benedicendo il nome di Dio; e d'allora in qua la detta porta giammai non si aprì. Appresso nella detta città si è il tempio nel quale la Vergine Maria appresentò il suo figliuolo benedetto a santo Simeone, ed egli lo ricevette nelle sue braccia, dicendo: “<hi rend="italic">[latino]Nunc dimittis servum tuum, Domine, secundum verbum tuum in pace</hi>”[italiano]: quanta grazia ebbe questo buono uomo!</p>
<p>[154] Appresso in torrente Cedron si è il proprio luogo dove santo Stefano fu lapidato. Appresso si è il proprio luogo dove stette il legno della croce di Cristo nel luogo Cedron +.</p>
<p>[155] Appresso, giusto nel mezzo della valle di Gerusalem, si è una divota e bella chiesa, la quale è in volta; e quando l'uomo entra nella detta chiesa, comincia a scendere giù per una scala di pietre bellissime per la quale si scende trentotto ovvero quaranta scaglioni; poi là giuso è il sepolcro della Donna nostra Vergine Maria, e in su questo sepolcro udimmo due volte messa per la grazia di Dio. E anche in su il sepolcro di nostro Signore Gesù Cristo udimmo due volte messa +; e nella detta valle sarà il Generale Giudicio. Appresso si è la spilonca, ovvero grotta, dove il nostro Signore Gesù Cristo, orando al Padre celestiale, sudò dal capo al piede gocciole di sangue e d'acqua insino in terra per lo temore della morte +.</p>
<p>[156] Appresso si è un poco più suso l'orto Getsemani, nel quale Cristo fu preso e legato dai Giudei e baciato da Giuda falso traditore. Appresso un poco da parte si è un luogo dove san Piero tagliò l'orecchie a quel servo, veggendo preso il suo dolce maestro Cristo. Appresso più suso, quasi in sulla sommità di monte Uliveto, si è un luogo dove la Vergine Maria, andandone in cielo, lasciò la sua cintura a santo Tommaso apostolo. Appresso si è il luogo dove Cristo vide la città di Gerusalem e pianse sopra lei e disse: “Se tu, città, sapessi o conoscessi, tu piangeresti”.</p>
<p>[157] Appresso poco più suso si è il luogo chiamato Galilea, dove Cristo apparve a' discepoli suoi dopo la resurrezione sua. Ancora si è il luogo dove gli apostoli dormirono quando Cristo adorava al padre e disse: “Solo un'ora non potete vegghiar meco?”.</p>
<p>[158] Poi suso in cima del monte si è il luogo dove i Giudei menarono Cristo per gittarlo giù per lo monte, il quale sparì tra loro. Appresso, nella sommità di monte Uliveto si è una cappella nella quale era Cristo coi suoi discepoli. Di questo luogo nella loro presenza n'andò in cielo e lasciò la forma del suo santissimo piede +. Appresso in sul monte Uliveto si è il sepolcro di santo Pelagio. Appresso si è il luogo chiamato Beffage, dove Cristo disse a' discepoli suoi: “Andate in castello e troverete un asino legato”; e andarono e feciono quello che Cristo disse loro +. Appresso è il luogo dove gli apostoli feciono il <hi rend="italic">Credo in Deo</hi>. [159] Appresso si è il luogo dove Cristo insegnò orare agli apostoli, dicendo loro e insegnando loro <hi rend="italic">Pater noster</hi>. Appresso si è il luogo dove Cristo apparve a san Iacopo apostolo minore e disse: “Istà su, fratello mio Iacopo, e mangia, ché egli è risuscitato il figliuolo dell'uomo”, e benedisse Iddio il pane e diedelo a santo Iacopo giusto +. Appresso si è la fonte dove la nostra Donna Vergine Maria lavava i pannicelli del suo figliuolo Cristo. [160] Appresso poco più là si è la Natatoria Siloe, dove il cieco nato fu alluminato quando Cristo disse a lui: “Va' e lavati a Natatoria Siloe”: partissi incontanente e ubbidì Cristo, e fu libero e vide. Appresso poco più là si è il luogo dove i Giudei segarono Isaia profeta colla sega del legno. Appresso si è il campo Aceldamache, il quale fu comperato di quelli trenta danari de' quali fu venduto Cristo Gesù.</p>
<p>[161] Appresso si è il luogo dove Cristo orava cogli apostoli e discepoli suoi. Appresso al luogo Sion si è il luogo chiamato Gallicantus, ove san Pietro fece penitenza delle tre negazione che fece contro a Cristo. Appresso si è il luogo dove i Giudei vollono tôrre il corpo della Vergine Maria di mano agli apostoli, quando lo portavano a seppellire nella valle di Giosafà, e incontanente si seccarono loro le braccia e le mani.</p>
<p>[162] Appresso, innanzi che l'uomo entri nella piazza di monte Sion, si è la chiesa di San Salvadore, e nella detta chiesa è la lapida che gli angeli rivolsono del monimento di Cristo alle tre Marie, ed èvvi la carcere dove Cristo fu battuto, ed èvvi una colonna dove Cristo fu fiagellato in casa di Caifas. Ora giugnemmo nella piazza di monte Sion. Appresso si è il luogo dove san Giovanni Vangelista celebrò la messa alla Donna nostra Vergine Maria innanzi ch'ella morisse. Appresso si è il luogo dove la preziosissima madre del nostro Signore Gesù Cristo nella presenza di tutti gli apostoli passò di questo secolo +.</p>
<p>[163] Appresso si è il luogo dove san Mattia fu eletto dagli apostoli per Ispirito Santo in cambio di Giuda. Appresso si è il luogo dove la beata Vergine Maria istava, dappoi che il suo figliuolo Gesù n'andò in cielo. Appresso si è il luogo dove Cristo Gesù istette a sedere quand'egli predicava, ed èvvi il luogo dove la Vergine Maria sedeva ascoltando le prediche del suo figliuolo, ed èvvi il sepolcro di Davit e di Salomone.</p>
<p>[164] Appresso sì v'è dove santo Stefano fu seppellito quando fu lapidato. Appresso sì v'è una lapida la quale gli angeli di Paradiso la levarono da monte Sinai e portaronla in Gerusalem a monte Sion; e dicesi che la Vergine Maria ebbe voglia di vederla. Appresso si è dentro alla chiesa di monte Sion il luogo dove Cristo benedetto lavò i piedi a' discepoli suoi +. Appresso sì v'è il luogo dove il nostro Signore Gesù Cristo fece l'ultima cena co' discepoli suoi +. Appresso si è il luogo dove si scaldò l'acqua per lavare i piedi a' discepoli, e ivi fu arrostito l'agnello. [165] Appresso sì v'è una devotissima cappella, nel quale luogo Cristo apparve a santo Tommaso e agli altri apostoli quando fu risuscitato; e nel detto luogo san Tommaso mise le mani e 'l dito nel costato di Cristo. Appresso si è suso alto nella trebuna dove lo Spirito Santo discese sopra gli apostoli il dì della santa Pentecoste, e incontanente furono pieni dello Spirito Santo e seppono parlare d'ogni linguaggio per virtù dello Spirito Santo +. Appresso fuori della piazza di monte Sion si è il luogo dove santo Iacopo Maggiore fu dicollato +.</p>
<p>[166] Appresso sì v'è il luogo dove Cristo apparve alle tre Marie. Appresso si è il luogo dove maladisse il fico.</p>
<p>[167] Ora torna e vattene in Beffage, ove Cristo salì in sull'asino il dì della domenica d'ulivo. Appresso vattene nel castello di Bettania, dove Cristo risuscitò Lazzaro, e ancora v'è la detta sipoltura, ed è divota e bella +. Appresso al castello dove fu seppellito Lazzaro quasi a mezzo miglio si è l'abitazione di santa Maria Maddalena: ora sono i palagi disfatti. Appresso si è l'abitazione dove stava santa Maria: ora sono case disfatte. Appresso al castello di Bettania si è il luogo dove santa Maria e santa Maria Maddalena si feciono incontro a Cristo, dicendo: “Se fossi stato qui, il fratello nostro non sarebbe morto”; e allora Cristo lagrimò e andonne insieme insino al castello dov'era seppellito Lazzaro +.</p>
<p>[168] Appresso in Bettania è il castello dove santa Marta ricevette Cristo in casa; quivi si fece la cena. Appresso si è la lapida sopra la quale Cristo si riposò. Ora torna e vattene inverso Giordano; appresso trovi il luogo dove il cieco chiamò e disse: “<hi rend="italic">Miserere mei</hi>, figliuolo di Davit”.</p>
<p>[169] Appresso si è il luogo della quarentina, dove Cristo digiunò quaranta dì e quaranta notti, ed è molto altissimo e divotissimo luogo +. Appresso si è il luogo in Gerico dove Zaccheo salì in sull'albero sicomoro per vedere la preziosissima faccia di Cristo e diede mangiare a Cristo. Appresso al fiume Giordano a quattro miglia si è una chiesa di san Giovanni Battista; è nella detta chiesa la mano di san Giovanni Battista e ha meno un dito. Appresso si è il fiume Giordano, dove san Giovanni Battista battezzò Cristo +. Appresso sì v'è alla tornata a mano manca lo Mare Morto, dove Soddoma e Gomorra sobissorono, e non mena pesci né altra cosa. Appresso si è il diserto dove santo Girolamo fece penitenza, e stannovi monaci greci.</p>
<p>[170] Ora torna e vattene in Belliem. Appresso si è la chiesa dove nacque il nostro Signore Gesù Cristo, la quale è grande e bella; e il luogo dove nacque Cristo si è il più devoto luogo del mondo +.</p>
<p>[171] Appresso si è il luogo chiamato presepio, dove la Vergine Maria pose il figliuolo, poi ch'ella l'ebbe partorito, in un poco di fieno tra il bue e l'asino, involto in vilissimi pannicelli, e in quel luogo fu adorato da' Magi, e offersongli oro e incenso e mirra +.</p>
<p>[172] Appresso suso nella detta chiesa si è il luogo dove Cristo fu circonciso +. Appresso si è il luogo dove i Magi ismontarono da cavallo quando andavano a offerire a Gesù Cristo.</p>
<p>[173] Appresso si è una cisterna dove la stella si posò e apparve a' tre Magi +. Appresso si è una cappella divotissima, nella quale san Girolamo traslatò la Bibbia da ebreo in latino. Appresso si sono le sepoltura degl'innocenti, cioè quando Erode gli fece morire, in quello proprio luogo furono seppellito, e ivi è di perdono +.</p>
<p>[174] Appresso si è il sepolcro di santo Girolamo, cioè dove fu seppellito. Appresso si è la sepoltura di santa Paula e di santo Eustachio. Appresso si è la casa d'Elia profeta. Appresso a uno miglio si è il sepolcro di Rachel. Appresso si è il luogo dove crebbe la palma ovvero dattero, del quale frutto mangiò la Vergine Maria.</p>
<p>[175] Appresso a un miglio si è la chiesa dove gli angeli di Paradiso annunziarono ai pastori dove Gesù Cristo era nato in Betlem. Appresso a sei miglia si è la chiesa dove i dodici profeti furon soppelliti. Appresso a dodici miglia a Betlem è una città che si chiama Ebron, nella quale sono seppellito quattro patriarchi: Adam, Abram, Isac e Giacob, e anche vi sono sepolte quattro loro donne, le quali ebbero nome Eva, Lia, Sara, Rebecca. [176] Appresso nella valle di Mambre presso a Ebron è il luogo dove Abram vide tre uomini, e solo uno adorava. Appresso a cinque miglia a Ebron è il diserto dove san Giovanni Battista predicava, e in quel luogo fece penitenza +. Appresso a cinque miglia a Betlem è una fonte dove san Filippo battezzava nel nome di Dio.</p>
<p>[177] Appresso a Belliem a uno miglio è il luogo dove la beata Vergine Maria riposò quando ell'era gravida e andava a Betlem. Appresso si è fuori della città di Ebron quasi a due miglia il campo dove Iddio formò e fece il primo uomo. Appresso fuori della detta città quasi a quattro miglia è il luogo dove Adamo fece penitenza cento anni. Appresso a cinque miglia fuori di Gerusalem è la casa di Zaccaria profeta, dove la Donna nostra salutò santa Elisabetta +. Appresso a Gerusalem è la chiesa dove crebbe l'albero della benedizione +.</p>
<p>[178] Vattene inverso Rama; di fuori della detta terra di Rama quasi a un miglio si è il sepolcro di Samuello profeta. Appresso a Rama, a 60 stadi, è uno castello il quale si chiama Emaus, nel quale luogo quelli due discepoli di Gesù Cristo il conobbono nel partire del pane dipoi ch'egli fu risuscitato.</p>
<p>[179] Ora vattene in Sammaria, e trovi il pozzo di Giacob, sopra il quale Cristo affaticato sedea, e in quello luogo parlò Iddio con quella femmina sammaritana, dicendo: “Femmina, dami bere”.</p>
<p>[180] Appresso a quattro miglia si è il Sabastia, dove santo Giovanni Battista fu sepolto intra Abdia ed Eliseo profeta. Appresso a Galilea si trova la città di Nazzaret, ed èvvi una cappella sotterra in volta, nel quale luogo è dove l'angelo Gabbriello annunziò la Vergine Maria, dicendo: “<hi rend="italic">Ave Maria gratia piena, Dominus tecum</hi>”. [181] Appresso fuori della città di Nazzaret, quasi a una balestrata, si è una bellissima e grande fonte di buona e perfetta acqua, e nel detto luogo andava Cristo quando era fanciullo ad attignere dell'acqua e portavala alla madre, ch'erano molto poveri. Appresso oltre alla città di Nazzaret si trova il monte Tabor, dove Cristo trasfigurò sé medesimo nella presenza di san Pietro e di san Giovanni e di san Iacopo, e risplendea la faccia sua più che 'l sole e le vestimenta sue erano bianchissime.</p>
<p>[182] Appresso, partendosi dal monte Tabor, a dieci miglia si trova il Mare di Galilea, dove Cristo trovò quelli due discepoli che pescavano, e Cristo disse: “<hi rend="italic">Venite post me</hi>: come voi siete pescatori di pesci, sarete pescatori d'uomini”; e incontanente seguitarono Cristo. In questo mare andò Cristo sopra l'acqua e non s'immollava le piante de' piedi. [183] Appresso si è il propio luogo dove Cristo Gesù alle nozze di santo Giovanni Vangelista fece dell'acqua vino. Appresso su alto a capo al Mare di Galilea si è il propio luogo dove Cristo saziò cinquemila uomini di cinque pani e due pesci, sanza i fanciulli e le femmine. Appresso è il propio luogo dove santo Giovanni Battista nacque, e questo è fuori di Gerusalem dieci miglia.</p>
<p>[184] Appresso a Bedem si è il luogo dove la stella si dimostrò a' Magi. Appresso fuori di Betlem a un miglio si è una cappella di san Nicolò, e dicesi che nella detta cappella è del latte della Vergine Maria. Appresso fuori di Gerusalem si è il luogo dove nacque il legno della santa Croce di Cristo.</p>
<p>[185] Ora vanne presso a Domasco. A dodici miglia si ha una bella chiesa, e chiamasi Santa Maria di Sardinai, dove è una immagine della reina del cielo Vergine Maria, della quale esce olio e manna: fu uno grandissimo miracolo. Appresso, dentro della città di Domasco si è la casa dove san Paolo apostolo fu alluminato e battezzato da Anania profeta. [186] Appresso si è fuori di Domasco, quasi una balestrata, un luogo dove san Giorgio fu dicollato, e, secondo i Greci dicono, fu martirizzato fuori della città di Rama, la quale è una delle città de' Filistei. Appresso, fuori di Domasco a un miglio, si è il luogo dove Cristo apparve a san Paolo e disse: “Saulle, Saulle, perché mi perseguiti?”.</p>
<p>[187] E ancora è in sulle mura di Domasco una finestra per la quale fu tratto san Paolo quando egli andò a Cristo, la qual finestra più volte que' Saracini l'hanno voluta rimurare e per niun modo non la possono rimurare perché non pare sia piacere di Dio. Appresso si è in Domasco la casa dove abitava san Paolo innanzi la sua conversione.</p>
<p>[188] Ora vattene a Baruti, e trovi la chiesa di San Giorgio fuori della terra bene due miglia; e anche è il luogo dove san Giorgio uccise il dragone. Ancora al tempo de' Cristiani, quando teneano Baruti, addivenne un grande miracolo: che uno cristiano appigionò una sua casa a uno giudeo; di che, tornando il detto giudeo nella detta casa, trovò che quel cristiano v'avea lasciato una tavoletta dov'era dipinto il nostro Signore Gesù Cristo in croce, e incontanente questo giudeo andò per suoi parenti e amici giudei e menògli a casa e mostrò loro questo crocifisso: di che incontanente cominciarono a dare colle lance e colle spade, e con questo fecero grandissimo romore. [189] Ora, essendo tanto romore in questa casa, dice che, per la via passando certi saracini, udendo questo romore che facevano questi giudei, entrarono dentro e vidono come costoro davano in questo Crocifisso, e uscivane grandissima quantità di sangue.</p>
<p>[190] Di che questi saracini si partono e vannosene all'ammiraglio della terra e dissono quello che aveano veduto; di che l'ammiraglio mandò per questi cani giudei, e subito giunti nella sua presenza tutti gli fece tagliare a pezzi. Di che in questo tempo uno gentile uomo da Brugia tornava dal Santo Sepolcro, ed essendo in Baruti, udì dire questo miracolo, ch'era addivenuto di que' dì; di che egli trovò modo, o per amistà o per danari, ch'egli ebbe di questo preziossimo sangue. [191] E partissi di Baruti ed entrò in nave, e finalmente giunse nella città di Vinegia, e disse con un suo amico di questo miracolo ch'era addivenuto in Baruti; di che questo viniziano tanto il seppe pregare che gli diede la metà di questo preziosissimo sangue di Gesù Cristo; poi il mise nella chiesa di Santo Marco di Vinegia, e mostrasi l'anno due volte con grande solennità: l'una si è per l'Ascensione e l'altra si è il Venerdì Santo.</p>
<p>[192] Ora si parte questo gentile uomo e torna in suo paese coll'altra metà di questo preziosissimo sangue di Cristo: ed è la detta reliquia nella città di Bruggia nella contea di Fiandra in sulla piazza della città in una chiesa che si chiama Santa Barbera, ovvero Santa Nastasia, e mostrasi ogni venerdì con grande solennità, e anche si mostra per altre solenni feste dell'anno. Ora, quando la terra di Baruti era nelle mani de' Cristiani, vi fecero fare una bella chiesa e grande. Di che come i Saracini la presono, disfeciono tutta la città e anche la detta chiesa. +, vero che dipoi i Cristiani con consentimento del soldano v'hanno fatto rifare una chiesa piccola, e chiamasi San Salvadore, ed è uficiata da' frati di san Francesco a onore di Cristo.</p>
<p>[193] Ora vattene a monte Sinai, dov'è la chiesa di Santa Caterina, figliuola e sposa e martire di Gesù Cristo, e nella detta chiesa si è il capo e due ossa della santa Caterina +.</p>
<p>[194] Ancora nella detta chiesa si è il corpo di san Giovanni Climaco, di san Chimento e di santo Nofrio. Appresso si è la chiesa di Santa Maria a Piaggeria. Appresso si è la chiesa di Santo Elia, e in quel luogo fece penitenza e quivi parlò con Dio a faccia a faccia. Appresso a Santa Caterina si è un'altissima montagna, e in capo della detta montagna in sulla sommità del monte si è il propio luogo dove Iddio diede la legge a Moisè. [195] Ora, innanzi che noi cominciassimo a salire il detto monte, quelli frati di Santa Caterina, perché la salita è molto repente, in servigio de' pellegrini vi hanno fatta grandissima quantità di scaglioni salvatichi, e sono per novero quattordici migliaia; e ancora v'ha tant'altro luogo che non ha iscaglioni perché non bisogna, ché ve se ne farebbe altrettanti e più. [196] E poi, com'è detto di sopra, nella sommità del detto monte si è il propio luogo dove Iddio diede la legge a Moisè, nel quale si è un petrone molto grandissimo in sul quale Iddio stava; e per niuna cagione non potea ragguardare Iddio per lo grandissimo splendore che della faccia di Dio usciva; e Iddio comandò a quel petrone che si levasse: incontanente la parte dinanzi si levò e stette sospesa, e ancora si sta così, sicché per comandamento di Dio Moisè stette sotto il detto petrone, e Iddio stava sopra il detto petrone, e quivi parlò Iddio con Moisè per ispazio di quattr'ore. [197] E poi Iddio nel detto luogo diede la legge a Moisè, cioè le tavole della legge com'egli avesse ad ammaestrare il popolo di Dio. Ora nel detto luogo si è edificata una chiesa piccola a onore della Vergine Maria, e havvi parecchi corpi santi; e 'l detto petrone quasi il terzo ne risponde dentro nella detta chiesa.</p>
<p>[198] Appresso nella chiesa di Santa Caterina si è il propio luogo dove Moisè, essendo in sul monte, vide una colonna di fuoco, la quale aggiugneva infino al cielo, ed era il detto fuoco in una siepe e ardeva grandissimamente, e la siepe non si magagnava. Dicesi che quella colonna di fuoco significa quando lo Spirito Santo discese di cielo in terra a prendere carne della Vergine Maria, e in quello luogo si è una divotissima cappella e havvi di perdono +.</p>
<p>[199] Ora si scende il detto monte dalla parte di là: havvi una repente scesa per ispazio di sei miglia e giugni in un pianetto, il quale è tra questa montagna nominata di sopra e la montagna di monte Sinai, dove gli angioli di Paradiso posarono il corpo di santa Caterina, come per lo innanzi udirete. In questo pianetto si è una chiesicciuola molto divota, la quale è sottoposta all'arcivescovo di Santa Caterina, la quale si chiama Santa Maria della Misericordia, e quivi stanno otto frati in governazione della detta chiesa e per sovvenire i pellegrini che vi capitano, come per lo innanzi udirete. [200] Intorno a questo si ha uno bellissimo giardino, il quale fece Moisè colle sue mani, e sonvi dentro due belle fontane d'acqua; e tutto il detto giardino è alberato con molte pergole e di grandissimi ulivi e susini e fichi e molti altri frutti: il giardino è grande e bello.</p>
<p>[201] E così dall'uno de' lati a piè d'una montagna si è il proprio luogo dove santo Nofrio fece la penitenza in uno sasso grandissimo, ed èvvi un oratorio molto divoto. Ora, come noi giugnemmo alla detta chiesa, questi frati ci mostrarono tutte le predette cose nominate di sopra; e poi che ci ebbero tutto mostrato, noi dicemmo che volevamo salire in sul monte Sinai, dove gli angioli di Dio posarono il corpo di santa Caterina vergine e martire e sposa di Gesù Cristo. Di che questi frati ci dissero: “Andate leggieri di panni, ché la salita è grandissima e repente”.</p>
<p>[202] Di che noi ci spogliammo e lasciammo tutte nostre cose a questa chiesa, e colla grazia di Dio e della vergine sposa di Gesù Cristo santa Caterina cominciammo a salire il detto monte con grandissimo affanno e fatica, per tale modo che chi nol provasse giammai nol potrebbe credere; perocché molti luoghi sono in sul detto monte che si conviene appiccare colle mani e co' piedi a volere salire suso, tanto che a chi venisse meno le mani o i piedi potrebbe fare ragione d'avere compiuto il viaggio. Finalmente, come piacque a Dio, giugnemmo quasi in sulla sommità di sopra, e quivi ci riposammo un poco, perocché ancora si voleva salire più suso. [203] Ora da indi in su si conviene salire per questo modo: tutto intorno alla sommità del monte di sopra a quel luogo dove ci riposammo sono grandissime ischegge di sassi e alte quasi una gittata di mano, e su queste ischegge conviene che l'uomo salga; e sono molte ischegge l'una dopo l'altra, sicché, quando tu sei in capo dell'una, ti conviene fare il passo e appiccarti all'altra: e questo è grandissimo pericolo, perocché dall'una ischeggia all'altra ha grandissime fessure e molto addentro.</p>
<p>[204] Ora, quando tu sei in sulla sommità di sopra, quivi si è un grandissimo petrone d'una pietra molto fortissima; in sulla detta pietra posarono gli angioli di Paradiso il corpo di santa Caterina quando le fu mozzo il capo in Alessandria, e per la grazia di Dio questa pietra così fortissima fece luogo a quello prezioso corpo come s'ella fosse stata di cera, e propriamente vi rimase la forma del corpo suo; e come gli angioli l'ebbero posta, si posero l'uno dall'un lato e l'altro dall'altro, e quivi stettero a guardare il detto corpo anni cinquecento. [205] E poi, come piacque a Dio, in questo mezzo fu edificata pe' Cristiani la chiesa di Santa Caterina: con molte solennità levarono quello prezioso corpo di su quel monte e recaronnelo giuso, e poserlo nella detta chiesa, dove al dì d'oggi si dimostra a' pellegrini; e quivi hanno il capo e due ossa, ché veramente la reliquia della testa di santa Caterina è molto divota a vedere, perocché tu vedi tutto 'l capo dal collo in su e scoperto senza niun ornamento d'argento: così si vede chiaramente colla cotenna fìesca, come s'ella fosse di piccolo tempo, e continuamente per grazia di Dio la detta testa gitta manna.</p>
<p>[206] Ora, quando noi fummo stati quasi per ispazio di due ore sopra il petrone, levammoci tutti in piedi e prendemmo del detto petrone, cioè della detta pietra, dove fu posto quel prezioso corpo, e ciascuno di noi ne prese quella particella che Iddio gli concedette, imperocché ell'è molto forte a spiccarne. E in questo luogo, dove fu posto dagli angioli di Paradiso questo corpo, non ha abitazione niuna né ebbe mai, ma sempre è stato disabitato e sempre sarà in mentre che a Dio piacerà, ché questo luogo è tanto sterile quanto dire si potesse.</p>
<p>[207] Ancora ti dico a te, lettore, che quel petrone, dove stette questo benedetto corpo, stato scoperto all'acqua e al vento, gitta sì grande odore ch'è cosa incredibile a chi coll'occhio corporale nol vedesse. E in su il detto monte si vede molto grandissimo paese, perocché questo monte è alto otto miglia, e d'in su il detto monte si vede il Mare Rosso, forse a quindici miglia, dove Moisè passò col popolo di Dio quando fuggiva dinanzi al re Faraone e a sua gente, che gli perseguitavano.</p>
<p>[208] Ora, quando noi fummo stati uno pezzo a vedere di suso il monte il grande paese che si vede, coll'aiuto di Dio ci cominciammo a partire e a scendere il detto monte, ch'è molto maggiore fatica lo scendere che non è il salire, considerando le grandissime dirupinate che sono al detto monte, e tornammo alla chiesa di Santa Maria della Misericordia, dove noi avevamo lasciate le vestimenta per andare più leggieri. E quelli frati che vi stanno, senz'essere stati pregati, trovammo che eglino aveano apparecchiato una tavola con pane ed altre vivande per rinfrescarci del disagio ricevuto; e così fanno a tutti i pellegrini che vi capitano, perché sanno la grande fatica del salire e dello scendere.</p>
<p>[209] Ora ti parti, e vattene per lo diserto di Babilonia per ispazio di dodici giornate e giugni fuori di Babilonia a uno luogo che si chiama la Matarea, che da questo luogo alla città di Babilonia si fanno quattro miglia, e queste dodici giornate che si fanno per lo diserto non si trova mai né casa né tetto. In questo luogo della Matarea vi capitò una volta la Vergine Maria col suo figliuolo Gesù Cristo; di che il nostro Signore affaticato chiese da bere, e non gli volle essere dato, cioè dell'acqua: di che Cristo percosse i piedi in terra e fecevisi incontanente una fonte d'acqua chiara e bella, della buona del mondo, la quale è per ogni verso circa a un braccio e mezzo. [210] E quando niuno saracino volesse bere della detta acqua, gli pare tanto amara quanto è il veleno; e per questa cagione niun saracino non ne può bere, perché non pare sia piacere di Dio. E quando uno cristiano ne beesse, si è molta buona, e questa fontana è coperta di sopra con un bellissimo tetto; e intorno alla detta fontana si è uno spazzo di marmo lavorato come dire si potesse. [211] Poi un poco più in là, forse cento passi o meno, si è una bellissima fonte d'acqua chiara e tanto bella che pare una stella, la quale è per ogni verso circa a quattro braccia; e nella detta fonte la nostra Donna Vergine Maria lavava i pannicelli del suo bellissimo figliuolo e, poi che gli aveva lavati, gli portava a tendere in un orto quasi a una gittata di mano, e quivi gli tendea sopra cotali cespugli quasi fatti come la mortina; e questi alberuzzi sono quelli che fanno il balsamo, che in tutto l'altro mondo non ne nasce più.</p>
<p>[212] Ancora è nel detto orto un grandissimo pedale di fico, che ve n'ha uno grande ramo e molto cavato a modo d'una doccia. Dicesi che, quando Cristo Gesù era piccolo fanciullo, che per timore de' Giudei egli rifuggì nel detto ramo; e qualunque persona entra in questa fessura di fico guarisce da ogni doglia avesse di petto o di reni, ponendovisi dentro rovescio o bocconi. E ogni volta che quegli saracini si sentono alcuna doglia, se ne vanno a questo fico, perocché v'hanno grandissima fede.</p>
<p>[213] Ora ti parti e vattene nella città di Babilonia. E brievemente andammo a vicitare cinque chiese, che ancora sono in piede a onore di Dio e della santa fede cristiana. La prima che noi vicitammo si è la chiesa dove personalmente stette a predicare santo Tommaso Apostolo, e quivi fece molti miracoli per grazia di Dio. Sarebbe troppo lungo a scrivere tutti quelli che si convertirono per le predicazioni di santo Tommaso; e chiamassi Cristiani della cintura, e questo nome è derivato che, come voi sapete, quando la nostra Donna Vergine Maria n'andò in cielo, lasciò la cintura sua a santo Tommaso Apostolo. I Cristiani della cintura sono grandissima quantità di gente in molti paesi, e massimamente in India; e veramente costoro sono nemici de' Saracini. [214] Questa chiesa è molto bella e bene adornata, ed è uficiata da questi Cristiani di cintura; costoro non sagrano il corpo di Cristo al nostro modo, anzi fanno il sagramento col pane cotto, e da questo in fuori sono buona gente. Poi ci partimmo e andammo a vicitare la chiesa di Santa Barbara; e da questa chiesa insino a quella di San Tommaso si fa mezzo miglio. Nella detta chiesa di Santa Barbara è il corpo suo divotissimo e santo, e fa molti miracoli. Questa è bellissima chiesa e divota e bene adornata, ed è uficiata da questi Cristiani di cintura.</p>
<p>[215] Poi ci partimmo per ispazio d'uno mezzo miglio ed entrammo nella chiesa di Santa Maria della Scala, e salimmo su per una scala di pietra di venti scaglioni e giugnemmo nello spazzo della chiesa, nella quale ha una colonna di pietre, e in su la detta colonna è un tabernacolo, che v'è dentro una immagine di nostra Donna intagliata; nel quale luogo si dimostra un grande miracolo, ché ogni volta che vi si dice la messa di nostra Donna, miracolosamente discende un lume di cielo, e tanto vi sta che la messa è detta. [216] Ancora nella detta chiesa sì v'è una Vergine Maria Annunziata dipinta in un tabernacolo, la quale miracolosamente si dimostra molte volte con un libricciuolo in mano, ed è una divota cosa a vedere. Questo dicono questi Cristiani di cintura avere veduto più volte: questa è bella chiesa e divota.</p>
<p>[217] E poi ci partimmo per ispazio quasi di mezzo miglio ed entrammo nella chiesa di Santa Maria della Cava. Questa è bellissima chiesa e divota, e havvi tanto odore ch'è cosa mirabile, perocché questo è quel luogo dove nostra Donna rifuggì col suo figliuolo quando Erode il mandava cercando per farlo morire; ed è vero che, volendo entrare nel proprio luogo dove nostra Donna abitava, si scende dello spazzo della chiesa e vassi giù per una scala di pietra e scendesi nove scaglioni. [218] Quivi abitò nostra Donna col suo figliuolo sette anni, e quivi è sì grandissima soavità d'odore ch'è una maraviglia, e non v'è se non solamente le mura e una finestra là dove nostra Donna ponea il suo dolce figliuolo; e questo luogo si è di perdono di colpa e pena. Tutte le sopraddette cose sono bellissime e divote, e tutti gli spazzi di dette chiese sono di marmo con bellissimi intagli.</p>
<p>[219] Poi ci partimmo della detta chiesa per ispazio quasi d'un miglio e vicitammo la chiesa di San Martino, e havvi il detto corpo del detto santo; e ciascuno di noi compagni l'ebbe in braccio con molta divozione. E questa chiesa si è uficiata da frati greci, assai bella chiesa tutta in volta, ma non è però bella chiesa come l'altre di sopra nominate.</p>
<p>[220] In Alessandria andammo a vicitare le colonne dove furono ferrate le ruote alle quali dovea essere tormentata santa Caterina, e anche vicitammo il luogo là dove la detta santa stette in prigione, e quivi tra quelle due colonne le fu mozzo il capo, e miracolosamente discesono gli angioli di Paradiso e presono quel benedetto corpo e portaronlo in sul monte Sinai per la grazia di Dio.</p>
<p>[221] Appresso faremo menzione di tutte le sante reliquie che noi vedemmo nella città di Vinegia. Vedemmovi il corpo di santa Lucia, ed è bellissima reliquia +. Appresso fummo in Alessandria in quel luogo dove fu dicollato santo Marco Vangelista, ed èvvi una piccola chiesicciuola. Ancora vedemmo nella città di Vinegia al monastero delle donne di santo Zaccheria in un altare il corpo del detto santo Zaccheria, padre di santo Giovanni Battista, e anche il corpo di santo Ghirigoro di Nazarette confessore, e anche il corpo di san Deodoro martire, e anche vi vedemmo alla chiesa di San Cristofano il ginocchio e il dito del detto santo. [222] Poi vicitammo la chiesa di Sant'Antonio fuori di Vinegia in su una isola, e quivi vedemmo un dente mascellare di sant'Antonio e altre reliquie. Poi andammo a vicitare la chiesa di San Giorgio, fuori di Vinegia in su una isola, e quivi vedemmo il braccio di san Giorgio; e nella detta chiesa è il corpo di san Paolo martire e anche la testa di san Felice. Poi andammo a vicitare la chiesa di Santa Elena, madre di Costantino imperadore; la detta chiesa è fuori di Vinegia in su una isoletta, e quivi vedemmo il corpo della detta santa Elena, ed è bellissima reliquia e divota. [223] E nel detto luogo vedemmo bene un sommesso del legno della santa Croce di Cristo; e anche v'era uno dito della mano di Costantino e uno dito della mano di santo Iacopo apostolo. E poi andammo fuori di Vinegia al luogo detto a Murano nella chiesa di Santo Donato, e quivi vedemmo in uno altare centonovantotto fanciulli innocenti tutti piccolini in fasce: e sono tutti interi e vedesi a tutti o alla magior parte la loro natura piccolina e sono tutti fediti di coltello, chi nella gola e chi nel petto, e quale in uno luogo e quale in un altro, e quale ha segata la gola. [224] E veramente questa è una divotissima cosa a vedere, perocché le loro ferite sono sanguinose e fresche, quasi come se di picciolo tempo fossero stati morti. Ora i detti innocenti soleano essere per novero in tutto dugento; è vero che, quando la pace si fece tra il re d'Ungheria e i Viniziani, che 'l detto comune di Vinegia mandarono al detto re d'Ungheria due de' detti innocenti e anche gli mandarono il corpo di san Paolo primo romito, sicché i detti innocenti rimasero, com'è detto dinanzi, in tutto centonovantotto.</p>
<p>[225] Appresso vedemmo a uno spedale che si chiama lo Spedale del Sepolcro, come che questo ch'io racconto non sia reliquia, un dente mascellare del gigante Golia, il quale mascellare facemmo pesare, e pesò libbre ventuna e once nove, e il detto gigante fu morto dal re Davit, come nelle leggende antiche si racconta che Davit l'uccise con una pietra di rombola, essendo Davit piccolo fanciullo, e ucciselo a piè di Betlem, proprio in quel luogo dove l'angiolo di Dio apparve a' pastori, quando significò loro che Cristo era nato.</p>
<p>[226] Ancora faremo ricordo di certe cose dimenticate. Avvenne una volta nella chiesa di Santa Caterina vi si guastava vettuaglia da vivere, cioè grano e altra biada che que' frati vi riponeano per sostegno della vita, e ogni cosa s'intignava ed era rósa da topi e da altre fiere, e ancora v'aveano molti altri vermini fastidiosi; di che più volte questi frati feciono consiglio d'abbandonare la detta chiesa, considerando che non vi potevano vivere; di che pure una volta questi frati presono partito di partirsi. [227] E brieve costoro uscivano fuori e andavansene su per lo monte Sinai, dove Iddio diede la legge a Moisè; e andando su per lo detto monte, uno di loro andava innanzi; di che a costui si fece incontro una donna bellissima e salutollo da parte di Dio e poi il domandò dov'eglino andavano; di che costui le disse tutto il conveniente e il perché si partivano dalla detta chiesa. [228] Di che, questa donna disse loro: “Andate e tornate alla chiesa, e infino a ora io vi prometto che giammai più non vi si guasterà cosa per vostro vivere e conserveravvisi quanto voi vorrete, e giammai non vi avrete né fiere né topi né vermini né cosa che vi possa nuocere; e ancora troverete alla porta cinquanta cammelli carichi di vettuaglia, di ciò che vi farà bisogno, e non vi chiederanno niente di vettura, e mai non vi mancherà da vivere; e di ciò che io vi dico per chiarezza di voi io vi voglio entrare vostra mallevadore”.</p>
<p>[229] Andarono questi frati e tornarono adrieto, e trovarono com'era stato detto loro, e da indi in qua sempre vi sono stati, e appresso hanno sempre avuto di quello ch'è stato loro di bisogno alla vita loro. Così preghiamo Iddio che ci dia grazia che noi abbiamo in questo misero mondo quello che ci fa bisogno e nell'ora della fine nostra, per la sua pietà e misericordia e per la sua santissima passione che sostenne in sul legno della santa Croce per ricomperarci del sangue ch'egli sparse per noi miseri peccatori, ci doni la gloria di vita eterna.</p>
<p>[230] Compiuto di scrivere martedì a dì 4 d'ottobre 1390 il dì di santo Francesco benedetto, e Dio ne sia lodato, Amen.</p></div1></body></text></TEI.2>
