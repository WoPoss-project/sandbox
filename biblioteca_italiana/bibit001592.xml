<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania</title>
      <author>Marino Giustiniano</author>
    </titleStmt>
    <extent>70 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001592</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Germania">
<head>Relazione di Marino Giustiniano ritornato 
ambasciatore da Ferdinando Re de'Romani l'anno 1541</head>
<p>Essendo io, principe serenissimo, stato orator 
di vostra sublimità mesi trentacinque e più appresso 
il serenissimo re dei Romani, a tempo ch'ella aveva 
guerra col Signor Turco, e confederazione con il 
Pontefice, Cesare, e re de'Romani; e a tempo, ch'ella ha 
fatto pace col detto Signor Turco, e che per conseguente 
è disciolta la confederazione; e quando sua maestà 
aveva guerra col re Giovanni d'Ungheria; e quando fu 
fatta la pace tra loro; e quando, dopo la morte del re 
Giovanni, esso serenissimo re de'Romani fece tanto 
sforzo, e tante pratiche cogli Ungheri e coi Turchi per 
aver quel regno importantissimo alle cose cristiane; ed 
essendomi ritrovato in Germania a tempo che per la 
dissension della religione questa provincia era quasi 
 venuta all'armi; e poi al tempo della 
capitolazione di Francoforte e del convento d'Hauguenau; 
ed essendo poi stato con sua maestà in Fiandra sotto 
quel pretesto d'accordo fra la maestà cesarea e 
cristianissima, ove molte cose nascoste sono venute in 
luce, e alcune cose sono occorse degne d'esser sapute da 
vostra serenità, le quali anco sono necessarie d'esser 
intese per lo governo, conservazione, e accrescimento di 
questa santissima repubblica, però io soddisfarò 
all'obbligo mio in quanto potrò, tralasciando per 
brevità tutte le cose formali ed altre volte scritte, e 
solamente estendendomi sopra le necessarie ed 
essenziali. </p>
<p>Il re de'Romani è ora d'anni trentanove, di statura 
piccolo, magro, non bello, ma sano, e reputo che si 
possa dire con verità, ch'egli sia il più religioso, e 
il migliore de'principi; perciochè in sua maestà è 
tanta osservanza delle cose della religione, così delle 
cose di <foreign lang="lat">jure divino</foreign> e positivo, come delle cose 
naturali, e morali, ch'è a tutti di grandissimo 
esempio; e il simigliante è di tutta la sua corte, e di 
tutti quelli, che vogliono esser favoriti da sua 
maestà. </p>
<p>Ed a questo proposito dirò, che due anni sono un suo 
maestro di casa nominato il signor Andrea Anganot, 
nobile, ricco, e suo carissimo, essendosi communicato 
<foreign lang="lat">sub utraque specie</foreign>, ciò saputosi da sua maestà, 
<foreign lang="lat">immediate</foreign> lo fece bandire dalla corte, e 
dall'Austria. </p>
<p>Costui si ritirò nella Boemia, dov'egli ha beni, e 
nessuno vi può essere punito per causa della religione, 
per lo giuramento che Boemi diedero a sua maestà, 
quand'ella fu incoronata. </p>
<p>Sua maestà è talmente osservante 
de'comandamenti di Dio, che non si sa, nè alcuno 
osservatissimo investigatore della sua vita ha potuto 
conoscere in ciò alcun prevaricamento, se non vogliamo 
dire che l'esser largo in donare in un così gran re sia 
peccato, perchè è tanto liberale che dona tutto ciò 
ch'egli ha; dimodochè i suoi servitori sono più ricchi 
di lui proporzionatamente, forse più che i servitori di 
tutti gli altri principi; perchè il conte d'Ornemburgh, 
che fu suo consigliero, il quale è morto, ha lasciato 
trenta mila fiorini d'entrata di beni proprj, oltre gran 
quantità di danari; e ora don Giovanni Hostman suo 
consigliero ha altrettanto, e il cancellier di Boemia 
morto ha lasciato ducati ventimila d'entrata; e già il 
nuovo cancelliere in quattordici anni ha fatto d'entrata 
quattordici mila fiorini; e così tutti per grado 
succedono i suoi servitori. </p>
<p>A ciascuno è noto, che sua maestà è tanto umana, che 
supera ogn'altro principe, ch'io abbia veduto ed inteso; 
e giudico che più giovi a sua maestà l'umanità, che 
ad altri la troppa gravità; ed è di tanta umanità, 
che gli oratori negoziano seco come fariano con un loro 
eguale, e spesso li convita alla sua tavola, dove credo 
io aver mangiato con sua maestà e con la serenissima 
regina ben venti volte. </p>
<p>Si concilia molto il cuore di tutti con questa 
umanità; ode ognuno, e il povero con maggior 
attenzione. </p>
<p>Sua maestà è così libera di peccato di lussuria, che 
fino al suo maritarsi, che fu del 1521 per pubblica 
voce non conobbe mai donna, anzi quando doveva andar 
la prima sera a dormire con la serenissima regina, 
da alcuni suoi intrinsechi servitori gli fu detto, che 
sarebbe buono, che sua maestà s'informasse; ed egli 
rispose che non voleva, perchè <foreign lang="lat">natura sagax satis 
 docebit</foreign>. </p>
<p>Dappoi maritato, mai s'è inteso ch'egli abbia 
prevaricato la legge del matrimonio, e questo ognuno 
afferma, e i suoi inimici ancora; onde procede, che i 
suoi servitori sono tali, e quelli che sono altrimenti 
non gli sono in grazia; e il simile è in corte della 
serenissima regina. </p>
<p>Gola non può essere in sua maestà, perchè, essendo 
giovane e sano, non mangia se non una volta il giorno, 
eccetto la domenica, e allora mangia con tant'appetito, 
e necessità, che il vizio della gola non può operare. </p>
<p>È sobrio nel bere, perchè non beve se non nel 
desinare, e lì piglia un'ingozzata non respirando mai 
fino <foreign lang="lat">ad lachrimas</foreign>, come ancora fanno l'imperatore, 
e il re di Francia; nè beve più sino al giorno 
seguente all'ora del desinare. </p>
<p>Non fu mai questo re de'Romani veduto acceso in 
collera, se non alla caccia. </p>
<p>È d'animo costantissimo nell'avversità, com'egli si 
è mostro in molte occasioni. </p>
<p>Di odio, ancora che non se ne possa parlare per esser 
vizio occulto, nondimeno in sua maestà non se ne 
discerne segno, nè argomento alcuno. </p>
<p>In ozio non sta mai sua maestà, perciocchè sempre di 
state nell'alba, di verno due o tre ore avanti giorno 
incomincia a negoziare fin'all'ora del dormire, eccetto 
il tempo, che sua maestà consuma in udir messa e nel 
desinare, nè interrompe quest'ordine, se non per la 
caccia, della quale solo si diletta, il che fa ancora 
per esercizio, e per sanità. </p>
<p>Sua maestà sola ispedisce tutti i negozj, e legge 
tutte le scritture, e le sottoscrive. </p>
<p>Fa ottima giustizia, la qual mai da sua maestà non è 
interrotta, ovver  impedita, anzi è eccitata, nè 
s'è veduto in mio tempo che abbia fatto grazia, se non 
a due, ovvero tre rei per omicidio puro, eccetto però 
nella Germania, nella quale, come re de'Romani, fa assai 
grazie, ma solamente per omicidj puri, per conservare la 
sua giurisdizione, la qual'è che quando entra un re 
de'Romani in ciascheduna terra della Germania, tutti i 
banditi ritornano dove è sua maestà, e vi stanno 
quant'ella vi dimora, se per pubblico proclama non si 
fanno partire, ai quali sua maestà può fare quelle 
grazie ch'ella vuole. </p>
<p>È principe elemosinario, e fa molte pie opere. </p>
<p>È d'ottimo ingegno; intende benissimo le cose de'suoi 
stati; si diletta delle cose naturali; ha cinque lingue, 
cioè Francese, la quale gli è nativa, Spagnuola, 
Germana, Latina e Italiana. </p>
<p>La serenissima regina è della medesima età, ed è 
bellissima, onestissima, religiosissima, e al marito 
ubidientissima, onde procede un tanto amore fra loro, 
ch'è una cosa rara. </p>
<p>Ha dieci figliuoli, e n'ha avuti undici, ma uno, che 
gli nacque a Praga nel mio tempo, morì. </p>
<p>Fra questi dieci sonvi tre maschi; il primo ha nome 
Massimiliano, il quale è d'anni quattordici, grande, 
bello, e grave; il secondo Ferdinando, ed è d'anni 
dodici, più bello ancora e più umano. </p>
<p>Hanno ambidue tre lingue, cioè Latina propriissima, 
Germana, e Boema. </p>
<p>Il terzo ha nome Carlo, il quale ha solamente quattro 
mesi. </p>
<p>Al primo si disegna dare tutti questi stati 
patrimoniali, e il regno di Boemia con le membra sue, e 
farlo imperatore. </p>
<p>Al secondo si propone dare il ducato di Milano, ovvero 
farlo conte di Fiandra, e signore di tutti quei paesi, 
 dandogli la figlia dell'imperatore per moglie con 
la fortuna, che indi ne può seguire, secondo la 
promessa che ha fatto Cesare a sua maestà. </p>
<p>ll terzo si disegna farlo re d'Ungheria. </p>
<p>La prima figlia, che è d'anni tredici, nominata 
Isabella, è promessa al serenissimo re di Polonia, 
giovane, il qual'è incononato re, e la menerà fra un 
anno, se non interverrà qualche sinistro accidente. </p>
<p>La seconda si riserva per l'illustrissimo d'Orleans, se 
si potranno comporre quelle difficoltà. </p>
<p>La terza è promessa all'unico figlio 
dell'illustrissimo duca Guglielmo di Baviera, per 
pacificarsi con quelli duchi. </p>
<p>Sua maestà è principe di molti bellissimi, e grandi 
stati, e potente di gente a cavallo, e a piedi. </p>
<p>La Slesia, Lusazia, Boemia, Moravia, Austria, fanno 
buoni cavalli grossi, e in gran numero, e forse da 
cinquanta mila: Boemia sola ne darebbe venticinque mila; 
Austria ne daria dieci mila. </p>
<p>Del contado di Tirolo, Alsazia, Svevia, e altri suoi 
paesi, avrebbe fanti venti mila buoni, e se ben si dice 
che del contado di Tirolo solo sua maestà potrebbe 
trarne dodici mila, nondimeno, per quello che dicono i 
più sensati, se non volesse lasciare che le miniere del 
detto contado ruinassero, non potriano uscirne più di 
otto mila. </p>
<p>Il resto si caveria dall'Alsazia, Svevia, ed altri 
paesi, se non vi fosse altro impedimento. </p>
<p>Cavalli leggieri non sono nella Germania, eccetto in 
Carniola e in Ungheria, ma pochissimi: di Schiavonia non 
parlo, perocchè sua maestà ha perduto quasi tutto quel 
paese coi Turchi. </p>
<p>I cavalli dell'Ungheria tenuti fin ora da sua maestà, 
non si stimano buoni; anzi sua maestà il primo anno che 
andai a quella legazione, al qual tempo ella credea che 
l'impresa contra il Turco avesse a farsi  
maggiore, mi disse che quei cavalli leggieri 
dell'Ungheria niente valevano a quel servizio, e mandò 
per tutta l'Italia a farne fare, e scrisse a tutti li 
principi, e ne richiese ancora a vostra serenità; e a 
questo proposito dirò il modo della sua milizia 
equestre. </p>
<p>Lo sforzo degli uomini d'arme Germani è di nobili: e 
quando sono alla guerra hanno fiorini dieci o dodici al 
mese, secondo gli uomini. </p>
<p>A tempo di pace se ne intertengono da dieci a venti 
mila all'anno, e sono obbligati con buoni cavalli, ed 
armi servire al bisogno. </p>
<p>Sono forti uomini, e forti cavalli; ma perchè ogni 
comodo ha il suo incomodo, i cavalli sono così gravi, e 
soliti a mangiar tanta quantità di biada, e gli uomini 
sono tanto dediti alla crapula, che se la gran quantità 
di biade, vino, e bevande loro solite gli mancassero, 
facil cosa saria a farli ruinar da sè medesimi, oltra 
che per la troppo loro gravità non ponno far lungo 
viaggio. </p>
<p>Sua maestà non ha capitani generali della gente 
d'arme, se non il signor Leonardo Felz, uomo nuovo, il 
qual non ha fatto cosa notabile in alcun luogo, se ben 
è stato capitan generale in Ungheria, ove ora è 
ritornato. </p>
<p>Ha per capitano generale di fanteria Castelalto, che 
sta in Trento, ma non vuol più servire. </p>
<p>Pur dice, che contra Turchi, quando le persone 
dell'imperatore, ovvero re de'Romani v'andassero, egli 
ancora anderebbe. </p>
<p>Vi è ancora un Nicoliza, Schiavone, che ha assai buon 
nome, ma non di generale. </p>
<p>Appresso v'è uno chiamato Lorges, e il capitano 
Tomiza, e oltre questi v'è un Unghero nominato Pamfilo; 
ma tutti questi sono subalterni. </p>
<p>Sua maestà ha il modo de'metalli per far  
artiglierie, perchè si cavano i rami nel suo paese, e 
parimente de'salnitri. </p>
<p>Di fanti mò, e di cavalleria sua maestà si servirebbe 
largamente, s'ella avesse quella ubbidienza nei suoi 
stati, che ha vostra sublimità, Francia e Milano, e 
danari; ma sua maestà nè ha ubbidienza, nè ha danari. </p>
<p>È necessario che vostra sublimità intenda questa 
cosa, ch'è importantissima. </p>
<p>Tutti i popoli settentrionali hanno privilegio dai loro 
principi, e quando ben non lo avessero, così vogliono 
vivere, che non assentono che i loro principi impongano 
loro gravezza, come a loro pare, ma si che loro 
domandino quello, che vogliono quasi di grazia, e 
vogliono sapere la causa, e così poi intesala e 
considerata, deliberano ciò che loro pare, e dov'è il 
clero vi sono quattro ordini, che deliberano; i baroni, 
i nobili, i cittadini, e gli ecclesiastici, e questi 
fanno rispondere ai loro principi quello che hanno 
deliberato; e così facilmente danno la negativa, come 
l'affermativa, anzi più facilmente la negativa, temendo 
che il dare più dell'obbligo non vada in consuetudine. </p>
<p>Questa medesima ragione d'aver danari, o forze dai suoi 
popoli, ha il serenissimo re de'Romani, e due contrarj 
di più; l'uno de'quali è, che tutti i suoi popoli del 
regno di Boemia, e membra sue, apertamente fanno 
professione di luterani, e gli stati suoi patrimoniali 
non sono di miglior religione, sebben lo sono 
secretamente.</p>
<p>E perchè il serenissimo re in effetto è d'ottima 
religione, vengono ad esser contrarj di fede; e perchè 
temono che il suo re con la prosperità non li costringa 
a mutar  religione, sono durissimi alle dimande 
del re, e vorriano con la necessità tirarlo alla setta 
loro, ovvero aver almeno libertà di tenere qual fede 
vogliono, massimamente quelli dei suoi stati 
patrimoniali, li quali temono manifestarsi. </p>
<p>L'altro contrario è, che dappoi la morte del re 
Lodovico sua maestà ha sempre fatto guerra con il re 
Giovanni e con Turchi, che lo difendevano; nella qual 
guerra i Boemi dicono avergli dato tre milioni d'oro, e 
così gli altri paesi suoi per porzione, di modo che si 
lamentano d'esser divenuti poveri; ed essendo successe 
le cose infelicemente, accusano il poco governo che sua 
maestà ha nei danari, e la sua infelicità, dicendo che 
li dona a suoi servitori, e si lascia rubare, onde 
s'accresce la mala loro disposizione di non dargli nè 
danari, nè forze; e a questo proposito dirò quello, 
ch'io ho negoziato nel mio tempo. </p>
<p>Quando nel primo anno della mia legazione si doveva 
fare la spedizione contra Turchi, sua maestà, che era 
d'ottimo volere, andò in Boemia, e quivi convocata la 
dieta domandò le forze sue per far il debito della 
confederazione, e per dar fede che la confederazione 
volesse far l'espedizione, sua maestà richiese il 
reverendo nunzio pontificio e me, che <foreign lang="lat">latine in dieta 
pubblica Boemiae haberemus orationem</foreign>; nella quale 
facessimo fede della deliberazione di tutti i 
confederati di pigliar la detta impresa con le forze 
deliberate, e persuadessimo a quel regno di convenire 
con le forze sue con sua maestà contra Turchi, 
acciocchè ella potesse fare la porzione  sua 
limitatale per la lega: e così ambedue parlammo latino 
per quelli che intendevano latino; e per quelli che non 
l'intendevano, facemmo <foreign lang="lat">immediate</foreign> tradurre le 
orazioni in lingua boema, e recitarle da uno, a cui 
donammo noi oratori per uno, raso per un giubbone. </p>
<p>I Boemi in conclusione risposero, che quantunque già 
avessero dato gran quantità di denari e d'uomini loro, 
e che il tutto fosse successo infelicemente, pure quando 
tutti i confederati, e l'imperio convenissero con le 
forze loro, anche loro darebbero tremila uomini d'arme, 
armati, ovvero tre fanti per un uomo d'arme, che sariano 
novemila fanti; e altrettanti quasi ne dariano le membra 
sue, che sono Lusazia, Slesia, e Moravia. </p>
<p>Il medesimo hanno risposto gli stati patrimoniali; onde 
giudico, che sua maestà non si potria servire di quelle 
forze contra alcun altro suo particolar inimico (e così 
includo vostra serenità) se non si facesse ingiuria 
aperta all'onor suo, e alla sua persona; ma stando 
vostra serenità nel debito ufficio, com'ella suol fare, 
e fanno li suoi oratori, giudico che quella potenza non 
fosse molto da temersi, eccetto se sua maestà con i 
proprj danari non li stipendiasse: nel qual caso ella 
avria tutte le forze unite contra ognuno, eccetto che 
contra luterani; contra i quali, parte per paura, parte 
per amore (perchè sono di quella setta, e fazione) non 
piglierebbono mai l'armi in mano. </p>
<p>Ma sua maestà è poverissimo re e principe, perocchè 
fra i suoi predecessori e lui, fra l'ambizione e la 
guerra con Cristiani e Turchi, hanno venduto e impegnato 
tutte le entrate ordinarie, così degli stati 
patrimoniali, come del regno di Boemia e delle membra 
sue. </p>
<p>Questo moderno re per le guerre contro Turchi, oltre 
aver venduto tutte le cose che restavano da potersi 
 vendere, ha impegnato tutti i proventi delle 
miniere d'argento, e di altri metalli, saline, uffizj, e 
i ducati cinquanta mila d'entrata, ch'egli ha sopra il 
regno di Napoli, e ogni altra sua entrata; di modo che 
sua maestà non ha altro d'entrata libera che circa 
ventiquattro ovvero trentamila fiorini (i quali ella ha 
deputati al vivere ed intertenimento della serenissima 
regina e della sua corte) e qualche cosa estraordinaria, 
che nessuno ha voluto per esser incerta. </p>
<p>Per lo vivere dei figliuoli il contado di Tirolo gli 
somministra tutte le cose necessarie, e per lo vivere in 
quelli suoi paesi, ove egli va: del resto ha talmente 
impegnato il tutto, che la maggior difficoltà, che 
hanno i suoi consiglieri è di ritrovar cosa da 
impegnare, che non ve n'è; laonde patisce gran botte, 
ed usure dai mercanti, che sono i Fuggers, i Pangarter, 
i Belzer, gli Herbet, e tutti gli altri, che gli 
vogliono credere; e i suoi servitori medesimi lo servono 
dei danari che hanno guadagnato con sua maestà, e 
l'hanno rubata, e poi glieli ridanno per aver terre e 
castelli; e la botta è che il re dà loro i castelli 
per meno, ch'essi vagliono, e fa loro gl'istrumenti per 
tanto, quanto vagliono in verità. </p>
<p>E perchè si potria dubitare che dall'imperio sua 
maestà avesse alcuna utilità, dirò, che il re 
de'Romani non ne ha utilità pur d'un fiorino. </p>
<p>Vero è che l'imperatore ha la sua utilità di quello, 
che pagano le terre franche, ovvero imperiali, per 
ricognizione, il che è una minima cosa; perochè 
Norimberga, Augusta, Argentina, Strasburgo, Lubech, 
Wutzbourgh, Colonia, e simili altre principalì città 
pagano dugento, quattrocento, cinquecento fiorini e non 
più per una all'anno, sì perchè pagavano poco <foreign lang="lat">ab 
antiquo</foreign>, sì perchè gl'imperatori che <foreign lang="lat">per  
tempora</foreign> sono stati, con danari presi hanno sfalcato 
il tributo che pagavano, di modo che l'imperatore di 
tutta la Germania non ha oggi dieci mila fiorini 
all'anno, i quali tutti ancora sono dispensati.</p>
<p>Autorità non ha il serenissimo re de'Romani d'aver 
danaro dall'imperio senza dieta imperiale, la quale 
porta seco quelle difficoltà, che ognun conosce. </p>
<p>Vero è, che Norimberga e Augusta, osservantissime di 
quella famiglia d'Austria, danno alquanti fanti ogni 
volta che occorre, e così il marchese Gioachino di 
Brandemburg lì elettore, e il marchese Giorgio, e il 
duca di Baviera; ma questi contra Turchi solamente, per 
l'interesse che hanno della propinquità de'medesimi. </p>
<p>E perchè così la potenza e quiete, come la debilità 
ed inquietudine di sua maestà molto dipende dalla 
riconciliazione e concordia della Germania, dirò che 
due sono le cause della perturbazione della Germania. </p>
<p>La principale è la grandissima potenza che veggono 
essere nell'imperatore e re de'Romani per li gran stati, 
che hanno in Germania; perchè, come ho detto, vanno 
quasi dall'un capo all'altro della medesima, oltra i 
regni della Spagna, e gli stati che sua maestà cesarea 
ha in Italia. </p>
<p>Aggiungono a questo, che casa d'Austria è intenta alla 
monarchia della Germania, e pigliano per argomento, che 
Massimiliano di felice memoria liberò l'Austria 
d'alcune soggezioni dall'impero, che sogliono aver gli 
stati imperiali. </p>
<p>Poi successe, che difendendo questa maestà cesarea 
Trajetto inferiore nella Germania-Bassa contro il già 
duca Carlo di Gheldria, ella si tolse tutto quel 
vescovato, ch'è membro e principe dell'imperio, 
nobilissimo, e potente. </p>
<p>Vero è che pare, che esso vescovo si contentasse, e 
dal sommo pontefice avesse un breve di  poterlo 
fare; ma però non ebbe libertà, nè consentimento dai 
membri dell'imperio, anzi in ogni dieta imperiale ha 
Cesare nuova difficoltà di questo vescovato. </p>
<p>Ha ancora molto augumentato, e assicuratogli stati suoi 
dappoi, sotto pretesto di scacciare il duca di 
Virtembergh, pessimo uomo per dire il vero; e ha dato 
quel ducato bellissimo, ricchissimo, e importantissimo 
al serenissimo re de'Romani, escludendo i figliuoli del 
duca, sotto pretesto che per le male operazioni di quel 
duca l'imperio aveva fatto molte spese per rimuoverlo di 
là (delle quali ognuno voleva esser soddisfatto), e 
diede quel ducato al serenissimo re de'Romani con 
condizione, che ad ognuno sborsasse la sua porzione, che 
aveva speso; il che sebbene non fu mai eseguito, 
nondimeno sua maestà possedette quel ducato, dal qual 
poi i Germani, con intelligenza e denari del re 
cristianissimo, che ancor egli per invidia non voleva, 
che quei due fratelli si facessero maggiori, lo 
cacciarono. </p>
<p>Successe poscia la morte del duca di Gheldria, per la 
quale i popoli chiamarono il duca di Cleves, e Cesare 
volle succedere per le ragioni, ch'egli ha, presuponendo 
che <foreign lang="lat">de jure</foreign> spetti a sua maestà cesarea, sebbene, 
come io ho veduto per le scritture, il duca di Cleves 
aveva ottima ragione. </p>
<p>Vero è che i suoi predecessori venderono per solenne 
istrumento quel ducato al duca Filippo di Borgogna, e fu 
approvato dall'imperio, e perciò Federico imperatore, 
in Treveri, pubblicamente gli diede la investitura per 
causa di detto istrumento. </p>
<p>Ma il duca di Cleves  protesta che <foreign lang="lat">ex parte</foreign> 
del duca Filippo non siano state adempite tutte le 
condizioni del contratto. </p>
<p>Nè voglio tralasciare, che il duca di Lorena, il qual 
pretende aver ragione in questo ducato, non n'ha alcuna, 
perochè le ragioni sue dipendono da femmine. </p>
<p>Il duca di Cleves vuole rimetterlo nel giudizio di 
tutto l'impero, e lo protesta a Cesare, che per lo 
giuramento è obbligato non mover l'armi contra alcun 
principe, se prima non avrà fatto conoscere, che gli 
vien di ragione quello che pretende avere. </p>
<p>Ma Cesare non vuole, perchè dice, che esso duca è 
intruso, e però lasci il possesso, e lo depositi in 
esso, come imperatore, ovvero nel serenissimo re 
de'Romani, come a persona terza; il che fa Cesare, 
perchè conosce la sua potenza essere tanto notata, e 
odiata in Germania, che con diritto o senza avrebbe pur 
sempre la sentenza contraria. </p>
<p>Laonde s'è generato un tanto sospetto di sua maestà 
cesarea nell'animo di tutti quei principi, e d'alcune 
particolari città, che niuna cosa temono più di 
questa; e questa opinione fu accresciuta dalla 
trattazione fatta in Francia tra sua maestà cesarea, e 
cristianissima, perchè dicono, che per quelle pratiche 
si vede, che sua maestà cesarea si vuol far libero 
signore della Germania e dell'Italia, con consentimento 
di Francia, volendo l'imperatore che Francia cedesse a 
tutte le ragioni ch'egli aveva in Italia, e che 
rinunziasse tutte le leghe, amicizie, e protezioni 
ch'essa maestà cristianissima aveva in Germania; 
avvertendo questi popoli, e dicendo pubblicamente, che 
quella di queste due provincie che a sua maestà 
soggiacesse, saria la vigilia dell'altra, e che corrono 
una medesima  fortuna; di modo che credo, che 
quando avvenisse, che non voglia Dio, ch'egli volesse 
soggiogar vostra sublimità, la qual da ognuno è 
riputata unico fondamento della conservazione d'Italia, 
loro non mancherebbono d'aiutarla. </p>
<p>E a questo proposito dirò che il duca di Baviera me lo 
fece dire <foreign lang="lat">apertis verbis</foreign> in Vienna da un suo 
oratore, e principal suo consigliero, nominato don 
Giovanni Veisfelter, quando Cesare passò per Francia in 
Fiandra, giudicandosi allora, che sua maestà cesarea e 
cristianissima fossero d'accordo; e poi lo stesso 
illustrissimo Lodovico duca di Baviera, presente e 
interprete il detto messer Giovanni Veisfelter, 
ampliando le cose sue, disse che quando fosse necessità 
e tempo, essi duchi tratteriano con gli altri principi 
germanici. </p>
<p>Quest'è dunque la causa, che tutti i principi 
germanici, parlando universalmente, sono contrarj alla 
grandezza di Cesare; e per tal cagione hanno favorito e 
difeso questa setta luterana eretica, non perchè 
<foreign lang="lat">zelus fidei</foreign> li mova, ma perchè con la religione 
hanno voluto tirar nell'opinione loro tutti i popoli 
contro questi due gran fratelli, de'quali molto temono. </p>
<p>E però i principi si muovono per la grandezza di 
Cesare e del fratello, i popoli per la religione. </p>
<p>Questa religione loro è cresciuta da piccoli principj, 
come fanno tutte le cose umane. </p>
<p>Il duca di Sassonia volendo far una chiesa impetrò 
un'indulgenza grandissima dal pontefice, tale che più 
ad altri non s'era concessa; la quale da Martin Lutero, 
ch'era suo predicatore, fu pubblicata e molto celebrata, 
e incominciò a dare ancora grand'utilità. </p>
<p>A concorrenza di questa il reverendissimo Magontino 
elettore, per la medesima causa, ottenne un'altra 
indulgenza con clausola di maggior prerogativa, 
dimodochè questa tolse l'utile a  quella di 
Sassonia, onde il duca sdegnato, e così Martin Lutero, 
cominciò questi a contradire a tali indulgenze; ed 
essendo poi venuti alcuni esattori ovvero questuarj da 
Roma con indulgenze per tutta la Germania, predicando in 
favor di dette indulgenze, dissero una parola molto 
nota, che non tantosto s'avea sentito il suono del 
denaro, che si metteva nella cassetta, che l'anima per 
cui era data quell'elemosina se ne volava in cielo. </p>
<p>Questo accrebbe a Martin Lutero materia di parlar 
<foreign lang="lat">contra facultatem pontificis</foreign>. </p>
<p>E perchè non era se non questo principe solo, e 
l'elettor di Sassonia, che favorisse questa setta, vi 
trasse anco il langravio d'Assia, promettendogli 
di mantener certo stato, che per sentenza della camera 
imperiale doveva rilasciare a monsignor di Nassau; il 
quale langravio non avendo altro modo di sottraggersi, 
si fece luterano. </p>
<p>S'aggiunse ancora a detta confederazione il duca di 
Virtembergh per ricuperar lo stato suo, che era in mano 
del serenissimo re de'Romani, e per conservarlo 
come ha fatto finora. </p>
<p>Le città poscia e popoli, oltre quelli, che si sono 
mossi per ostare alla potenza dell'imperatore e del 
fratello, si sono mossi per li manifesti abusi degli 
ecclesiastici, che se in Italia sono molti, in Germania 
sono tanto più, quanto che gl'ecclesiastici sono 
maggior signori: li quali abusi hanno poi tirato seco il 
matrimonio degli ecclesiastici per l'impurità, e 
impudicizia della loro vita; e tanto i principi quanto 
le città vi si sono poscia conformati per la dolcezza 
dei beni ecclesiastici, che hanno occupato, onde procede 
la maggior difficoltà, che vi sia nell'accordo; e 
quinci nasce ancora una difficoltà, qual sia la maggior 
parte in Germania, o de'Luterani, o dei Cattolici, e 
quali siano i più potenti. </p>
<p>Sono di due sorte i Luterani, aperti e secreti, 
per rispetto de'principi laici od ecclesiastici. </p>
<p>Gli aperti sono la Dania, dov'è il Chersoneso 
Cimbrico, Gozia, Gotlandia e Svezia (dove Pomerano, 
dottor luterano, andò a dar quelle leggi ch'egli volse, 
e vi è riputato per profeta), Pomerania, Prussia (il 
cui gran maestro, il qual è delli marchesi di 
Brandemburgh, è maritato in una parente del re di 
Polonia), una gran parte di Polonia, ma secreta, 
Sassonia, Misnia, Lusazia, Slesia, Boemia, Moravia, 
Austria superiore e inferiore, Stiria, Carintia, ma 
queste tre ultime provincie sono secrete), Vestfalia, 
Assia, Turingia, Franconia e parte della Svevia (nella 
quale è il ducato di Virtembergh luteranissimo), 
tutti i paesi dei conti Palatini, che sono in Baviera, e 
sul Reno, e finalmente tutta la Germania dal mar Baltico 
fino al Reno, eccetto quelli ch'io dirò esser 
Cattolici. </p>
<p>Reputo eziandio, dei paesi della Barbanzia e Fiandra 
gran parte essere luterani, ma secreti, anzi una delle 
colpe ch'ebbero Gantesi fu, che s'intendevano con 
Luterani, e col favor di quella setta si volevano 
governar al modo degli Svizzeri. </p>
<p>Cattolici veramente sono il ducato di Baviera, 
Salisburgo, Bamberga, Erbipoli,  Augusta, Magonza, 
Vormazia, Hanau, Colonia, Ratisbona, i ducati di Julic, 
Cleves, e Gheldria (ove però di nuovo quel duca ha 
ammesso predicatori luterani) Spira e Manheim, con tutti 
i suoi territorj, di modo che molto maggiore è sempre 
la parte de'protestanti, che de'cattolici. </p>
<p>E come detto abbiamo de'principati e città diciamo 
 ora de'principi. </p>
<p>Luterani sono il re di Dania, e di quegli altri regni; 
il duca di Sassonia elettore; il duca Enrico, pure di 
Sassonia, che successe a quel santissimo e 
buon cristiano duca Giorgio; i principi di Meclemburgo, 
Pomerania, e Prussia; il marchese di Brandemburgh 
elettore; il marchese Giorgio, e gl'altri di quella 
famiglia; il langravio d'Assia; il duca di Virtembergh; 
i conti Palatini tutti, ma secreti; l'arcivescovo 
coloniense, elettore, secreto; e tutta la nobiltà della 
Sassonia, Franconia, e Assia, e tutte le città 
imperiali, eccetto le nominate. </p>
<p>Principi cattolici sono l'imperatore, il re de'Romani, 
i due duchi di Baviera, Lodovico e Guglielmo; il duca di 
Cleves (s'egli non è sforzato dall'imperatore farsi 
luterano per difender Gheldria); e il duca Enrico di 
Brunsvich, povero signore. </p>
<p>Sonovi poi tutti i vescovi, ed ecclesiastici, eccetto 
quelli che vorriano maritarsi, e alcuni che danno 
orecchio ai Luterani di volger li loro vescovati in 
principati, e farseli, con i matrimonj, beni ereditarj, 
come ha fatto il gran maestro di Prussia; di modo che 
sono molto maggior principi i Cattolici, che i Luterani, 
e più ricchi, e più potenti; pur nondimeno Luterani 
superano i Cattolici per le città, che danno loro 
danari e uomini; di modo che il reverendissimo vescovo 
d'Augusta, ed altri molti m'hanno detto: "Noi non 
possiamo combattere con milizia germana contro Luterani, 
perchè i popoli germani piglierebbero i nostri denari, 
e non servirebbero fedelmente, perchè son tutti infetti 
di questa eresia; ma se fosse da combattere, bisogneria 
che avessimo soldati Italiani o Spagnuoli". </p>
<p>Vero è che l'imperatore quando venisse alle mani con 
Luterani, avria mezzo d'intepidir gli animi  
d'alcune città, o di rimuoverle quando le desse in 
bando imperiale, perchè allora tutti i beni 
particolari, che sono in mercatanzia, e in cambj (e loro 
maestà medesime, cesarea e regia, hanno nelle mani gran 
quantità di tali danari, dei quali pagano usura) 
sariano perduti; pure essi protestanti nella dieta di 
Smalcalda, fatta del 1537, hanno provveduto a questo 
disordine al meglio che hanno potuto; anzi Cesare 
per non mancar di comodità d'aver denari ai suoi bisogni, 
intendo che ha assicurati questi gran mercanti di non 
dar mai i beni loro in bando imperiale. </p>
<p>Queste discordie adunque si fomentano dai Luterani con 
grande e presta provvisione di danari già accumulati, e 
da raccogliersi ogni volta, che occorrerà il bisogno; e 
hanno fatto provvisione di tre eserciti, l'uno d'uomini 
cinquantamila, l'altro di ottantamila, il terzo da 
levarsi subito che gli altri fossero rotti. </p>
<p>Hanno per loro capitano generale il langravio d'Assia; 
per provveditore della vettovaglia il duca di 
Virtembergh, per l'abbondanza ch'egli ha nel suo paese 
di vettovaglia; e sempre danno intertenimento a capitani 
a piè e a cavallo, e per questa causa spendono gran 
quantità di danari, che sono somministrati dalle città 
solamente, e ne hanno sempre provvisione pronta, e 
buonissimo ordine d'averne degl'altri. </p>
<p>Dalla lega cattolica furono sborsati certi danari in 
mano del duca Giorgio, i quali sono venuti in mano 
de'Luterani, onde in essa, per dire il vero, sono pochi 
principi e manco danari. </p>
<p>Vero è che essendovi l'imperatore può egli supplire 
con le sue forze al diffetto di molti altri. </p>
<p>Capitani vi sono il duca Enrico brunsvicense, valente 
della sua persona, ma non di governo, e Lodovico duca di 
Baviera, di nessuno esprimento. </p>
<p>Tre sono i modi di definire queste difficultà 
della Germania; l'uno è per guerra, l'altro è per 
composizione, il terzo per concilio. </p>
<p>Per guerra, ovvero Cesare avrà pace con Francia e 
confidenza, ovvero no; s'egli non l'avrà, credo che non 
vi sia il modo da tirar con l'armi i Luterani a quello, 
che desiderano li Cattolici, perchè il re  
cristianissimo favorisce Luterani contro l'imperatore 
apertamente, ed essi principi germani in una loro 
epistola rispondono a Francia, che loro offerisce li 
suoi favori, che li accettano, ed hanno scritto a Cesare 
d'averli accettati; e ogni volta che Cesare con l'armi 
molestasse Luterani, quegli molesteria Cesare, ovvero in 
Italia, ovvero in Fiandra, e lo farebbe molestar dai 
Turchi; anzi l'orator di Cesare, quando ritornò di 
Francoforte, mi disse che i Luterani principali 
apertamente lamentandosi, che l'imperatore praticasse 
accordo con Turchi, dicesse: "Credete, che a noi non 
manca partito con Turchi". </p>
<p>Quando mò Cesare facesse pace con Francia e fosse 
buona confidenza fra loro, si giudica che Luterani, 
prima che venissero a giornata, s'accorderiano, perchè 
non solamente sariano privi dell'aiuto di Francia, e di 
quello che sua maestà cristianissima loro potesse 
 dare anco per via de'Turchi, ma quelle forze 
s'aggiungerebbono a Cesare, e gli faria aver pace dai 
Turchi stessi; e però il fondamento delle forze 
Luterane mancando, sarebbono questi costretti a ritornar 
nel grembo della Santa Chiesa. </p>
<p>Quanto mò alla composizione, la pace di Francia per 
questa causa saria grandissimo fondamento, ma vi 
bisognerebbe una cosa di più; che siccome la 
disubbidienza della Germania è causata dai manifesti e 
inescusabili abusi introdotti nella Chiesa di Cristo, 
così è necessario che la correzione e riformazione 
d'essi conduca all'ubbidienza sua li protestanti, 
sebbene non tutti quelli che loro chiamano abusi sono 
tali. </p>
<p>Per esempio, invece di ecclesiastici, così vescovi 
come semplici preti, indotti ed ignoranti della 
scrittura, e viziosi, vorriano tali, che <foreign lang="lat">possent 
docere plebem</foreign> con dottrina, e il rimedio a questo 
inconveniente sarebbe che a quelli che sono ignoranti si 
dessero sostituti tali, quali vogliono i canoni, 
approvati <foreign lang="lat">vita, doctrina, et aetate</foreign>, e quelli che 
si dovessero eleggere <foreign lang="lat">in futurum</foreign>, fossero d'età, 
dottrina, e vita approvata dai buoni e dotti e 
dalla plebe; che tali fossero i canonici, i preti, e i 
frati, e che le messe non si vendessono; che i 
concubinarj, adulteri, e altri tali <foreign lang="lat">immediate</foreign> 
corressero nella pena dei canoni; che un vescovo, 
canonico, o prete non avesse più d'un solo benefizio, e 
quello sempre abitasse secondo i canoni; che tutte le 
composizioni di denaro per penitenza si rimovessero, et 
<foreign lang="lat">quod gratis accepissent, gratis darent</foreign>. </p>
<p>Vorrebbero poi anche che fosse loro concesso la 
comunione <foreign lang="lat">sub utraque specie</foreign>, non contradicendo, 
com'essi dicono, alla scrittura, e adducendo che 
nella determinazione Costanziense fu concessa ai Boemi, 
e nell'Agustense fu consigliato l'imperatore dai dottori 
 cattolici, che sua maestà la dovesse ammettere, 
con alcune condizioni però, che ovviassero ad alcune 
eresie che nascono nell'animo degl'ignoranti, usandosi 
la comunione <foreign lang="lat">sub utraque specie</foreign>, come si vede 
esser seguito in quei luoghi dov'ella s'usa. </p>
<p>Bisognerebbe ancora, dicono, concedere il matrimonio 
agl'ecclesiastici, perchè non v'è alcun passo della 
scrittura in contrario, anzi dicono di averli per loro, 
aggiungendo a questo anche la consuetudine della Chiesa 
<foreign lang="lat">a multis annis citra</foreign>. </p>
<p>Vorrebbono ancora un'altra cosa, che non fosse la 
proibizione dei riti <foreign lang="lat">sub poena aeterna</foreign>, ma <foreign lang="lat">sub 
poena temporali, V. G. poecunaria, carceris, ammissionis 
officij, vel similium</foreign>. </p>
<p><foreign lang="lat">Hoc facto immediate</foreign> tutte le discordie si 
dissolveriano; dariano i protestanti ubbidienza <foreign lang="lat">in 
spiritualibus</foreign> al pontefice (che <foreign lang="lat">in temporalibus</foreign> 
dicono non dover esso entrare): ammetteriano i vescovi, 
canonici, preti, e tutti gli altri ordini; concederiano 
le messe, perciocchè Zuingliani, cioè Sacramentarj, 
sono convenuti nella dieta di Smalcalda, che nell'ostia 
consacrata sia il vero corpo di Cristo; e così nel 
calice consacrato.</p>
<p>S'ammetteriano le confessioni e particolari e 
auricolari, sebbene ora dicono, che sono ben necessarie 
<foreign lang="lat">propter utilitatem</foreign>, ma non <foreign lang="lat">de jure divino</foreign>; 
delle quali particolarità ancora si rimoveriano, 
perchè ammettono l'assoluzione per grandissimo 
sacramento instituito da Cristo. </p>
<p>Ammetteriano le cerimonie come opere necessarie <foreign lang="lat">ad 
salutem, tamquam partem fidei</foreign> e però in qualche modo 
si potriano concordare le discordie della religione. </p>
<p>Ma perchè poscia vi resterebbe il timore della potenza 
di Cesare, e di suo fratello, quando ciò seguisse, 
subito tutti i principi germani e le terre franche, 
almanco le  principali e più potenti, fariano una 
confederazione <foreign lang="lat">ad defensionem communium statutum 
contra quemcumque, etiam quod suprema dignitate 
fulgeret</foreign>, perchè la potestà e autorità di Cesare, 
e del serenissimo re de'Romani saria molto accresciuta 
con la concordia, onde Luterani non avriano più cagione 
di dire a Cesare; "Non vogliamo fare la tal cosa 
richiestaci, se tu non consenti che possiamo vivere in 
questa religione, nella quale <foreign lang="lat">potius Deo, quam 
hominibus obediendum</foreign>; nè vogliamo dar genti ad 
alcuno, per timore che poi Cattolici non ci assaltino 
<foreign lang="lat">causa religionis</foreign>, vedendoci spogliati di quella 
gente, che ti avremmo data".</p>
<p>E queste sono due ragioni, con che privano la maestà 
cesarea della debita ubbidienza. </p>
<p>Il modo di deliberare la quistione per lo concilio 
generale neppure si vede facile; perchè lasciamo, che 
dal pontefice ed ecclesiastici si volesse e consentisse, 
insorgerebbe la questione della presidenza, la quale 
essi protestanti dicono competersi, non al pontefice, ma 
all'imperatore, come loro dicono lui esser stato quasi 
in tutti gl'antichi concilj,e massimamente Calcedonense, 
ed Effesio secondo. </p>
<p>I cattolici all'incontro dicono, che i concili generali 
si congregano in nome dello Spirito Santo, nel quale non 
possono militar affetti umani, e che ora non si deve 
continuar quello, che s'è fatto già tanti anni, e in 
tempi nei quali i pontefici erano in balia d'imperatori 
tiranni ed infedeli,e che all'incontro si deve fare 
quello, che fu fatto nel tempo di Costantino imperatore, 
il quale non volle entrar nel concilio, perchè disse 
che spettava alli ecclesiastici deliberare <foreign lang="lat">in materia 
fidei</foreign> quello, che lo Spirito Santo loro inspirasse, e 
che ad esso imperatore apparteneva il difenderli, ed 
eseguire  quello che loro determinassero; laonde 
si vede, che non minor difficoltà è in far il 
concilio, che nella materia che vi s'ha da trattare. </p>
<p>Nè pure adunque c'è il modo del concilio, onde nasce 
una gran difficoltà, che versa nella mente degli 
uomini; e ragionevolmente potria credersi che 
l'imperatore e il re de'Romani diventassero Luterani, 
per poter con tal modo avere maggior dominio nella 
Germania. </p>
<p>Che quando l'imperatore, e il re de'Romani si facessero 
Luterani, per la descrizione dei paesi che godono 
ambedue le maestà, pensi vostra serenità quanto 
augumento si faria alle cose Luterane, così nella 
Germania superiore, come nell'inferiore; e di più tutti 
i principi che sono dubbi o secreti, si pubblicheriano. </p>
<p>I vescovi, che già danno orecchie ai Luterani di mutar 
i loro vescovati in principati, e di farseli col 
matrimonio ereditarj, si scopririano, ed altri per non 
esser scacciati muteriano opinione, e i popoli secreti 
Luterani aprirebbono la mente loro, di modo che Cesare 
comanderia com'egli volesse in Germania, e per l'odio 
incredibile che quel paese porta al pontefice, con poca 
fatica i Germani verriano in Italia, e occuperiano lo 
stato della Chiesa, e questo occupato non saria gran 
difficoltà aver quello di vostra serenità, 
perciocchè, eccetto il suo, avriano quasi tutta 
l'Italia: perchè Urbino, quando l'imperatore avesse lo 
stato della Chiesa, saria feudatario d'esso imperatore e 
sarebbe suo vassallo, come è il duca di Mantova; 
Ferrara veramente, non potendo far altro, faria com'ha 
fatto sinora, che s'è appoggiata a quelli, che sono 
stati più potenti in Italia: onde concludesi, che 
ambedue i fratelli si potriano far luterani. </p>
<p>Ma a questo si risponde, che i Germani conoscono 
l'imperio, e l'elezione ad esso, esser dal pontefice, 
ond'è  provveduto, che non possa esser alcuno 
imperatore legittimo, che sia eretico,e però il 
medesimo pontefice priverebbe questo imperatore 
dell'imperio e il re de'Romani del regno come eretici, e 
lo daria ovvero ai duchi di Baviera nella nazione 
Germanica, ovvero lo ritornerebbe in Francia, come fu a 
tempo della stirpe di Carlomagno. </p>
<p>Quando sua santità lo conferisse ai duchi di Baviera, 
i principi germanici, per liberarsi dalla potenza 
dell'imperatore e del re de'Romani, la quale è loro 
orrenda non che sospetta, s'accosteriano volentieri ai 
detti duchi, però che loro parrebbe esser liberi di 
tanta potenza e del pericolo che quest'imperio e regno 
fosse ereditario in questa casa d'Austria; perch'essi 
fratelli non solamente per argomenti han mostro 
intendere questo effetto, ma l'hanno tentato con i 
principi germanici. </p>
<p>Laonde non solamente non si dubiteria che i cattolici 
si facessero luterani, malgrado quel comodo che 
acquisterebbero di cangiar i loro vescovati in 
principati con i matrimoni, ma tutti per certo si 
congiungieriano contro questa casa d'Austria per la 
libertà propria; perchè reputasi maggiore affetto nei 
Germani, e massime nei principi, il timore della 
grandezza di Cesare e del fratello, che l'odio del 
pontefice; e si reputa ancora che vostra sublimità 
non lo patiria mai, pigliando quest'argomento; che se 
vostra serenità per non aver l'imperatore così vicino 
nel ducato di Milano, gli ha fatto una così gran 
guerra, molto maggiormente la faria per mantener il 
pontefice in stato, perchè la ruina di quello saria 
certa vigilia della propria, e che nessun partito, che 
le potesse far Cesare, saria bastante a farla assentire 
che sua maestà occupasse quello stato; e dicono, che in 
tal caso il re cristianissimo non mancheria con danari 
ed armi, di  ajutar i cattolici; anzi dicono, che 
quando non paresse opportuno eleggere i duchi di 
Baviera, perchè altri non si potriano eleggere della 
nazione Germanica, eleggeriano Francia, alla quale, come 
più potente, tutti i Germani s'accosteriano, dalla 
quale non si può temere dell'occupazione della 
Germania, come si fa dell'imperatore, perchè quel re 
non ha stato in Germania, nè avria mai seguito; e che 
però, siccome l'imperatore in questa tanta emulazione, 
che è fra sua maestà cesarea e il re cristianissimo, 
è vestito d'una sì onesta veste, qual è di difender i 
cattolici e la Chiesa di Dio, e il re di Francia di sì 
inonesta e turpe, perchè aderisce a difender luterani e 
Turchi, così questa veste si brutteria, e si 
permuterebbe, perchè Cesare si faria difensore 
de'luterani, e il re cristianissimo de'cattolici; con la 
qual forma si dice, che Francia avria tutta la fazione, 
e parte cattolica che fosse in Germania, e che in questo 
mezzo si potria torre in generale all'imperatore tutta 
la riputazione e l'ubbidienza che ha dagli 
ecclesiastici, massime in Ispagna, dove se gli torrebbe 
la crociata, che gli dà un gran danaro; e perderebbe la 
Borgogna, e gli stati di Fiandra, e finalmente, perchè 
a quel caso avria Francia e tutti li cattolici avversi, 
e in Italia il pontefice e vostra sublimità, si dice 
che l'imperatore subito perderia anche tutti gli stati, 
che ha in Italia e vi s'introdurria Francia; e però 
dagli uomini sensati, che ben intendono questa materia, 
si dice che l'imperatore non declinerà mai in quella 
setta. </p>
<p>Ma il re dei Romani, se l'imperatore non fa pace con 
Francia e col Turco, che senza quella di Francia non si 
dee credere che possa succedere quella del Turco, si 
giudica che potrà piegarsi a quella banda, perchè del 
1537 si fece una dieta nazionale del circolo di 
Baviera in Salsburgh, dove tutti i principi cattolici, 
laici ed ecclesiastici, oltra gl'altri ordini, 
mandarono loro oratori; e fra l'altre cose il serenissimo 
re de'Romani, che vi mandò due oratori, fece promover a 
quel convento per il dottor Gallo, uno de'suoi oratori, 
se loro pareva che i principi cattolici così nella 
comunione <foreign lang="lat">sub utraque specie</foreign> come <foreign lang="lat">in matrimonio 
praesbiterorum</foreign>,potessero consentire coi luterani. </p>
<p>Per mantener la pace nella nazione Germanica, la dieta 
rispose e concluse che quella proposizione non era da 
esser deliberata da quel piccolo convento nazionale, ma 
dal concilio generale; onde s'argomenta, che, sebben 
solo per caso di necessità e non altrimenti (perchè in 
vero il serenissimo re de'Romani è ottimo cattolico) 
potria questi declinare alle parti luterane, ma 
l'imperatore mai per alcun caso, perchè essendo il re 
de'Romani fra il Turco e luterani, e non facendo Cesare 
pace con Francia o con il Turco, e non aderendo esso re 
ai luterani, tutti i suoi paesi si farebbono tributarj 
al Turco. </p>
<p>Vero è, che v'è un altro mezzo; cioè, che potria 
avvenire che l'imperatore e il re de'Romani non 
devenissero in tal setta, ma permettessero ch'essi 
Germani deliberassero fra loro ciò che volessero; se 
non che in tal caso non è dubbio che il pontefice si 
partirebbe dall'imperatore, e s'aggiungerebbe a Francia; 
e questa condiscendenza dell'imperatore e re de'Romani 
è ciò che il pontefice molto teme, che si faccia in 
questo collegio di Ratisbona, ov'è argomento molto 
gagliardo o che nulla si farà, o che si delibererà 
contra il pontefice. </p>
<p>Perchè, come vostra sublimità sa, nel collegio 
devono essere undici voti per banda; de'cattolici vi 
sono tre che infatto sono luterani, cioè Brandemburgh 
aperto, palatino e coloniense secreti, e questi sempre 
favoreggieranno la parte luterana. </p>
<p>Vi sono poi quattro, li quali non concordandosi al modo 
de'cattolici non lascieranno mai seguir concordia. </p>
<p>Vi sono i duchi di Baviera, che hanno due voti, e 
l'arcivescovo di Salsburgh suo fratello. </p>
<p>Questi se ben sono cattolici molto, e per questa fede 
fariano ogni cosa, pure perchè nessuna cosa ponno aver 
più contraria, che la potenza dell'imperatore, la qual 
s'augumenteria grandemente con la concordia della 
Germania, faran ogni cosa acciocchè ella non succeda, e 
poi ancora perchè sperano per la guerra sottomettersi 
Ratisbona e Augusta. </p>
<p>V'è poscia il duca di Cleves, che ha un voto, il qual 
fino che dura all'imperatore questa opinione d'aver il 
ducato di Gheldria, sempre gli sarà contrario. </p>
<p>Però si giudica, che in questo colloquio, o non sia 
per succedere alcuna concordia, ovvero che se ne 
seguirà, sarà contra il pontefice. </p>
<p>Credo non essere se non necessario, che conosciamo 
l'animo dei principi di Germania verso la maestà 
cesarea e regno. </p>
<p>Ho già detto, che la potenza di Cesare è fatta 
tremebonda ai principi germanici, i quali perciò non 
ponno essere tra loro se non di contrario animo, e 
questo è universale. </p>
<p>Poi quelli che aderiscono alla confederazione 
Smalcaldense hanno verso d'esse maestà malissimo animo, 
particolarmente mò il duca di Sassonia elettore; Giovan 
Federico è inimico dell'imperatore e del re de'Romani, 
perchè essendo stato suo zio, l'ultimo elettore, 
fautore dell'imperatore nell'elezione sua 
all'imperio, ed avendo in benemerenza Cesare promesso 
 dare a questo moderno elettore per moglie una sua 
sorella, e non gliela avendo voluta poi dare, è fatto 
suo inimicissimo, e l'ha mostrato in ogni opera 
apertamente, e <foreign lang="lat">massime</foreign> con il re de'Romani pel 
ducato di Virtembergh, e non avendo mai voluto consentir 
all'elezione, ma avendovi sempre protestato contro. </p>
<p>Il duca Enrico di Sassonia, come stupido principe, fa 
tanto quanto l'elettore lo consiglia, e però si reputa 
del medesimo animo. </p>
<p>Il marchese poi di Brandemburgh elettore, ancora che 
sianvi le due universali cause, cioè la potenza dei 
detti fratelli, e l'esser egli luterano, nondimeno 
perchè ebbe quello stato dalla casa de'predecessori di 
questa casa d'Austria, fa molto il servitore e 
l'affezionato, e contra il Turco il primo anno per la 
confederazione promise al re de'Romani aiuto grande di 
fanti, cavalli, e artiglierie. </p>
<p>Il marchese Giorgio e tutti gli altri fratelli e nipoti 
sono della medesima volontà. </p>
<p>Questo marchese ha mandato una bandiera di fanti al re 
de'Romani per guadagnare il regno d'Ungheria. </p>
<p>Il conte palatino, duca Federico, e nipoti, sono stati 
inimicissimi di questa casa, perchè Massimiliano per 
soddisfare i dubbi di Baviera, figliuoli d'una sua 
sorella, mise i conti palatini al bando imperiale, e 
loro tolse molto stato; e perchè poi, fatta la pace, 
volle essere ristorato dai duchi di Baviera di quello 
che aveva speso, tolse ai duchi stessi alcune terre non 
per pegno, ma libere, e le unì al contado di Tirolo, 
onde avvenne che si fece inimicissimi così i conti 
palatini, come i duchi di Baviera. </p>
<p>Tutti gli altri tre elettori ecclesiastici, cioè 
Magonza, Treveri e Colonia, e il palatino sono per la 
prima causa della potenza di Cesare molto contrarj al 
voler d'esso Cesare, perchè loro pare convenga  
moderarne gli appetiti, come elettori e principali di 
tutta la Germania, oltre che sono gravati per 
l'occupazione, che fece Cesare del vescovato di 
Traletto, stato vicino a loro, e pregiudiciale. </p>
<p>Questi mò, perchè Cesare ha mostrato voler ancora il 
ducato di Gheldria, (il quale stato se fosse in mano di 
Cesare molti temeriano di tutti gli stati loro) hanno 
fatto una confederazione secreta fra tutti loro elettori 
<foreign lang="lat">ad Rhenum ad defensionem</foreign> del detto duca di 
Gheldria. </p>
<p>Del duca di Cleves non accade dir molte parole, 
perocchè ad ognuno è manifesto, che volendolo Cesare 
scacciare del ducato di Gheldria, gli è necessariamente 
nemico. </p>
<p>Anche il duca di Virtembergh, essendo egli stato 
scacciato da Cesare, e dato il suo ducato al re 
de'Romani,e privatolo ancora de'figliuoli, e avendo egli 
tolto l'armi in mano per ricuperarlo contro il re 
de'Romani, è fatto loro inimico capitale. </p>
<p>Al medesimo termine è il langravio d'Assia, il qual fu 
capitano di quell'esercito, e ruppe quello del re 
de'Romani, oltre ch'egli si reputa essere offeso per 
avere avuto dalla camera imperiale una sentenza 
contraria d'uno stato, che appartiene al signor di 
Nassau, alla quale Cesare allora volea dare esecuzione 
<foreign lang="lat">pro ut de jure tenebatur</foreign>. </p>
<p>Enrico brunsvicense è di modo cesareo, ch'è suo 
capitano in tutti i suoi negozi. </p>
<p>Dei principi di Pomerania ed altri, per non essere i 
medesimi di molta estimazione, non si tien molto conto; 
pur sono luterani. </p>
<p>Ora è da vedere come il re de'Romani è disposto verso 
il pontefice. </p>
<p>Potrei dire, ch'egli ha e con lui e con tutti gl'altri 
principi il medesimo animo che ha Cesare; perocchè 
Cesare è il cuore, e il re è lo spirito, che spira 
quanto vuole il cuore. </p>
<p>Pur dirò che il re è molto osservante di sua 
santità, per esser il principe  religiosissimo; 
ma pure il pontefice teme molto di sua maestà in questi 
accordi germanici futuri per la sua autorità. </p>
<p>Con il re di Francia sua maestà è tale com'è Cesare, 
e come vostra sublimità può comprendere, per li 
trattamenti che sono stati fra loro. </p>
<p>Non ama questo serenissimo re de'Romani il re 
d'Inghilterra, per la sua mala vita, e credo per lo 
peccato ch'egli commise contra sua zia, la regina 
Caterina.</p>
<p>A questo passo mi par il debito mio essere ricordar a 
vostra serenità il beneficio suo per le cose predette. </p>
<p>Io credo che vostra serenità averebbe modo d'aver 
Marano e forse Gorizia e Gradisca per danari; e questo 
cavo dalla penuria e necessità quasi infinita di sua 
maestà, e dalle molte spese, che sua maestà ha da fare 
contro Turchi, e pel timor de'luterani. </p>
<p>Questo cavo ancora perchè sua maestà me ne fece 
parlare per lo suo segretario, a cui rispondendo io, 
come mi pareva fosse la mente di questo senato, che 
vostra sublimità entrerebbe in alcuna pratica, ma 
ch'ella voleva le cose libere; non solamente fui lodato 
di questa risposta, ma mi fu imposto che con altre 
condizioni non ne dovessi parlare, e così mai più me 
ne fu detto parola. </p>
<p>Dico mò, che siccome per la necessità di sua maestà 
credo che vostra sublimità averia ciocchè ella 
volesse, se il rispetto del Turco non la 
movesse, così credo, che mai vostra sublimità potria 
aver le dette cose libere. </p>
<p>Evvi ben modo, se fosse posta una clausula, che fosse 
in libertà di vostra serenità fabbricare e bonificare 
quanto le paresse, che non potesse  mai esser 
tratta dal possesso, se non con l'esborsazione di tutto 
quello, che vostra serenità avesse speso; perchè non 
v'è dubbio, che per l'infinita impotenza di quello 
stato, così per le cose del Turco come de'Cristiani, e 
perchè vostra sublimità non potendo esser offesa in 
terra in niun luogo più che per Marano, saria sforzata 
far spesa di qualche importanza, la fortezza saria 
nostra e quasi libera. </p>
<p>Sua maestà con Svizzeri non ha molta benevolenza, 
perchè già centocinquant'anni circa tutti quelli paesi 
servivano ed erano soggetti alla casa d'Austria, come 
sono tutti gli altri suoi paesi patrimoniali, dalla qual 
soggezione si liberarono tagliando a pezzi tutti i 
magistrati; e temendo ora loro dalla potenza di Cesare e 
del fratello essere sforzati a tornar alla prima 
soggezione, gli sono poco amici, e quasi sempre 
aderiscono all'avversarj di Cesare e del fratello. </p>
<p>Li Grisoni non hanno alcuna causa d'inimicizia, anzi 
sono soggetti in alcune cose ad esso re de'Romani, e in 
molti luoghi sua maestà mette ancora giudici suoi: 
nondimeno non prestano ubbidienza. </p>
<p>Del rispetto ch'è fra il Signor Turco e il serenissimo 
re de'Romani; sua maestà conosce che le forze non sono 
uguali, ed argomenti vi sono perchè sua maestà ha 
perduto con Turchi tutta la Schiavonia, ch'è tra la 
Sava e la Drava, nè le restano altro che due o tre 
poveri luoghi, li quali per non essere forti, ogni volta 
che il Signor Turco vorrà averli li avrà; il che sarà 
di gran pregiudizio a tutti gli stati patrimoniali di 
sua maestà, e alla Germania e all'Italia ancora, e 
specialmente a vostra serenità, perciocchè essendo al 
Turco aperte le porte dell'Italia, il Friuli è la prima 
provincia che ivi se gli para davanti. </p>
<p>Ha il Turco ancora mantenuto sempre in stato il 
re Giovanni contro le forze d'esso re de'Romani, 
ond'avvenne, che vedendo sua maestà non poter avere 
quel regno colla forza, si contentò averlo con 
quell'accordo che fu fatto col re Giovanni, cioè che il 
re Giovanni fosse re d'Ungheria in vita sua, e dopo la 
sua morte il regno devenisse al serenissimo re dei 
Romani, e i figliuoli, se vi fossero, avessero tutto lo 
stato patrimoniale del re Giovanni loro padre; con 
condizione, che il re de'Romani assicurasse detto re 
Giovanni della debita difensione contra Turchi, 
acciocchè quando Turchi, avendo intesa questa 
capitolazione, venissero a danni suoi, si potesse 
difendere. </p>
<p>Dappoi il re de'Romani dimandò al re Giovanni, ch'egli 
facesse pubblicare in universal dieta Ungarica la detta 
capitolazione, e confermarla; all'incontro il 
re Giovanni diceva, ch'egli era contento pubblicarla, ma 
che prima lo facesse sicuro della difensione debita 
secondo la capitolazione. </p>
<p>Ma non essendo in ciò d'accordo il serenissimo re 
de'Romani, il qual diceva che la difensione si farebbe 
quando venisse il bisogno, incominciò esso 
medesimamente a trattar accordo col Turco per mezzo del 
Lasco e d'alcuni nunzi del Turco, che vennero in 
Moldavia e Polonia, d'aver subito quel regno, e usò 
l'arte di scoprire al Signor Turco la capitolazione 
fatta, per la quale accusava il re Giovanni di perfidia 
con esso Turco. </p>
<p>Questa cosa non ebbe mai effetto, perchè il re 
Giovanni teneva il Signor Turco in speranza di mandargli 
questa legazione del frate, con ducati trecentomila fra 
 robe, danari e sale in dono e di dargli tributo 
perpetuo. </p>
<p>Ora si giudica, che vedendo il re de'Romani che per 
quella strada non poteva fare alcuna cosa, facesse 
poscia trattare fra il magnifico Tursone suo 
luogotenente in Ungheria, e Maillat, vaivoda di 
Transilvania (occulto inimico del re Giovanni per 
avergli dato questi un altro vaivoda per collega contro 
la consuetudine), una congiura contro il re Giovanni in 
quel modo, ch'io scrissi; che facendosi l'impresa contro 
il Turco per li confederati, nel passar l'imperatore per 
l'Ungheria dovesse <foreign lang="lat">per transitum</foreign>, con quel moto, 
guadagnarsi quel regno. </p>
<p>Successe mò, che per le discordie fra le maestà 
cesarea e cristianissima, e per le dissensioni della 
Germania, Cesare non potè far l'impresa contra Turchi, 
nè venir in Ungheria, e procedendo le cose in lungo, la 
congiura si scoperse, e la pratica che sua maestà 
teneva con Turchi contro esso re Giovanni; e per questa 
causa esso re Giovanni andò in Transilvania con 
l'esercito, ed aveva deliberato mandare, e già aveva 
mandato, il frate a Costantinopoli col presente 
de'tremila ducati, con facoltà di comporre le cose sue 
con tributo perpetuo di quaranta ovvero cinquanta mila 
ducati all'anno, e il più o il meno era posto 
nel petto di detto frate Giorgio tesorier, oratore. </p>
<p>Il frate veramente, successo il caso del re Giovanni, 
avanti la morte, mandò con gran diligenza a  
Costantinopoli per aiuto del figliuolo di esso re, 
promettendo, come fece, mandar il vescovo di Cinque. </p>
<p>Chiese con i presenti, e far il tributo, come seguì 
dopo la morte: il che avendo inteso il serenissimo re 
de'Romani, mandò don Girolamo Lasco ancor egli a 
Costantinopoli al Signor Turco ad offerirgli, per quello 
che da ogni banda s'intende, il medesimo tributo, che 
gli offerse il re Giovanni in vita, e che il frate li 
offerisce ora. </p>
<p>Questa è materia di grandissima importanza alla 
cristianità; perchè se quel regno sarà del Turco, non 
v'è dubbio che tutti gli stati patrimoniali, e il regno 
di Boemia, e il regno di Polonia convien che cadano 
nelle mani del Turco, o per forza o per accordo, il che 
credo più facile, perchè tutti questi stati 
s'accorderanno con tributo, se pur tutta la cristianità 
non s'unisce contra il Turco; e quando seguisse quello, 
che ho predetto, il Signor Turco avria aperte le porte 
della Germania e dell'Italia, e gli stati di vostra 
serenità sariano i primi assaliti. </p>
<p>Se il regno andasse in mano del re dei Romani, non v'è 
dubbio che s'avria un vicino molto grande, ma nun v'è 
comparazione che peggio saria che il Turco l'occupasse, 
perchè giudicherei che a quella ruina non vi fosse 
riparo. </p>
<p>Quando io andai in quella corte, sua maestà si 
mostrava, come credo fosse, di buonissimo animo verso 
vostra serenità, il che si conosceva per tutte le 
dimostrazioni, ch'occorrevan farsi; ma nel tempo mio 
avendo sua maestà dimandato i suoi danari, che dee 
avere per la capitolazione del ventinove, e vostra 
serenità differendo il pagamento, sua maestà se n'è 
risentita più con  fatti, che con parole; 
perciocchè <foreign lang="lat">immediate</foreign> s'esacerbò la cosa di 
Gavardi, con essergli tolta la giurisdizione datagli per 
via e causa della sentenza di Trento; e vedendo che 
vostra sublimità non si moveva per questo, incominciò, 
ovvero continuò a perturbare le ragioni del 
reverendissimo patriarca Aquileiense, apertamente 
conculcando la sentenza tridentina. </p>
<p>Inquietò poi i conti della Torre contro ogni ragione, 
e così quelli nobili da Ca'Tiepolo, da Ca'Coco, e 
quelli del Borgo. </p>
<p>E quanto più sua maestà vede, che vostra serenità fa 
maggior resistenza in darle i danari, tanto più 
apertamente molesta i sudditi di vostra serenità contro 
la capitolazione di Trento. </p>
<p>E sebbene vostra serenità ha la pace col signor Turco, 
non però debbe ella mancar di far tutto quello, ch'è 
possibile per mantener la pace ancora con queste due 
maestà, e mi dubito, che se non si provvede, ogni 
giorno vi saranno novità contra lei; di modo che le 
converrà, ovvero venire alle mani con sua maestà, 
ovvero, dopo patite molte ingiurie e molti danni ne'suoi 
sudditi, con suo poco onore, darglieli finalmente; e 
dapoichè, secondo la risposta di vostra serenità fatta 
<foreign lang="lat">cum senatu</foreign>, sua maestà s'è contentata che il 
magnifico orator cesareo sia mediatore, saria buono dar 
fine così a questa difficoltà, come a quelle di 
Castelnovo e di Belgrado (nelle quali tutte però 
giudico, che vostra sublimità abbia gran ragione), e 
così servare quest'amicizia. </p>
<p>Le quali difficoltà essendo sedate, credo che vostra 
serenità starebbe in ottima pace, amicizia, e buona 
vicinanza con sua maestà; ed è da avvertire, che gli 
 Spagnoli, che le sono intorno a'confini, parte 
poverissimi, parte insaziabili, avendo cominciato ad 
aver castella in quei contorni dell'Italia e Carniola, 
mai restano di sollecitar quanto possono alla guerra, 
che non può loro tornare di nessun danno, ma di molta 
utilità. </p>
<p>Dappoi, ch'è successa la pace di vostra serenità col 
signor Turco, sua maestà s'è molto risentita; vero è 
ch'io giudico, ch'ella creda che sia per seguir alcun 
accordo a danno dell'imperatore, e utile del re 
cristianissimo con il Signor Turco; e argomenti sono di 
quest'animo, che seguite quelle prime trattazioni con il 
signor Turco, mai più il serenissimo re Ferdinando 
comunicò meco le materie, che si trattavano, e di 
quelle parlo particolarmente che sono maneggiate in 
Augusta; onde s'io le voleva intendere mi conveniva 
andar per le mani d'altri oratori e prelati, per la mia 
amicizia particolare. </p>
<p>Anzi quando la festa tutti gli oratori convenivano in 
una sala, e a tutti il serenissimo re comunicava, a me 
nulla diceva dopo la pace, con poco onore di vostra 
serenità; il che vedendo io, non mancando bensì 
d'accompagnar sua maestà alla messa, andava a corte 
tanto tardi, che sua maestà aveva finito al mio 
giungere di negoziare con gli oratori. </p>
<p>Oltre ciò, subito dopo venuta in corte la nuova della 
pace col Signor Turco, tutti quelli che solevano 
frequentare la mia visitazione tralasciarono 
quest'ufficio, dico ancora gl'invitati a desinar meco. </p>
<p>E di più, venuto il clarissimo mio successore, non fu 
mai visitato per nome di sua maestà, com'è il solito; 
vero è ch'egli fu condotto a sua maestà da don 
Pietro Lasco, cavallerizzo di sua maestà, nè sua 
maestà ha mai mancato a me d'ogni dimostrazione di 
domestichezza, e d'amore. </p>
<p>Con sua maestà io ho avuto molte cose da 
trattare; primieramente sollecitai, dimandato di vostra 
serenità, la pace fra sua maestà e il re Giovanni per 
far l'espedizione contra il Turco; il che fu da me 
eseguito secondo gli ordini suoi, ma ben sempre dicendo 
a sua maestà, che vostra sublimità non ricordava 
quella pace, perch'ella non desiderasse, che sua maestà 
non avesse tutta quella felicità, che potesse accadere 
ad un re pieno di tanta religione e virtù, amico, 
confederato, ed ottimo vicino; ma acciocchè con la 
guerra d'esso re Giovanni l'impresa contra il Turco non 
si facesse più difficile; e così ne seguì l'accordo 
con quelle condizioni, che per mie lettere furono fatte 
note a vostra serenità. </p>
<p>Poi ebbi il negozio del lasciar fortificar Lisonzo a 
vostra serenità, acciocchè Turchi quindi non 
passassero in Italia; in che sua maestà fu durissima, 
sebbene giudico che non fosse perch'ella non avesse 
voluto soddisfare a vostra serenità, sua illustrissima 
confederata, ma perchè in mente le cadde un sospetto, 
che se Turchi fossero venuti alla volta del Friuli per 
venire in Italia, e avessero trovato resistenza grande a 
Lisonzo, si fossero rivolti contra la Carintia, 
Carniola, Stiria e Austria: onde per salvar le sue 
provincie patrimoniali non volesse dare a vostra 
sublimità questa comodità di potersi difender sopra il 
Lisonzo. </p>
<p>Ho poi per nome degl'illustrissimi signori capi, 
richiesto ferri per l'Arsenale, il che ho avuto 
prontamente; e il simile per tagliar legnami, pure per 
l'Arsenale, pagando il suo ordinario. </p>
<p>Dappoi venne la materia importantissima della tratta 
delle biade, nella quale ebbi infinita fatica e fastidi, 
perchè vedeva sua maestà più stretta, di quello che 
mi pareva fosse il bisogno di  vostra serenità; 
la causa fu perchè la detta maestà aveva allora 
disegnato andare contro il Turco, come palesemente 
diceva, onde le conveniva riservar vettovaglie per 
l'esercito di Cesare; e v'era anco il disegno d'andare a 
guadagnar l'Ungheria, con quella intelligenza che fu 
fatta fare, come sopra ho detto, fra Maillat, uno dei 
vaivoda di Transilvania, e il magnifico Tursone; e 
questa fu la cagione di tanta sua durezza, della mia 
fatica, e dell'incomodo di vostra serenità. </p>
<p>Pur non ostante tante difficoltà, abbiamo avuto 
licenza di trarne dall'Austria e dall'Ungheria, e per 
transito dalla Baviera: dall'Ungheria frumento e segale 
stara novantasettemila cinquecento; d'Austria e Baviera 
stara trentacinquemila cinquecento. </p>
<p>A questo modo io mandai a messer Bonaccursio Grino una 
licenza d'ordine di vostra sublimità di più di mutti 
millecinquecento, che fanno stara ventunmilacinquecento: 
al magnifico messer Marin dei Cavalli un altra di mutti 
cinquecento, che fanno stara settemila; e il dottor 
Bucchia me ne tolse un'altra pur di mutti cinquecento, 
ovvero stara settemila, che sua maestà mi promise con 
quelli cinquecento che mandai al Cavalli, e me li venne 
ad intricar esso Bucchia per causa d'avvisi, ch'esso 
diede al serenissimo re de'Romani; il perchè ha egli 
certa provvisione da sua maestà; e quando fu là per 
licenza, toccò, credo, dalla camera scudi cento in 
circa. </p>
<p>Impetrai poscia, per lettere di vostra serenità, a 
messer Michelangelo della Riviera di Salò, in due 
volte, quattrocento botti di biade, ossia stara 
sessantanovemila cinquecento; d'Ungheria n'ebbi stara 
ventottomila, delle quali mandai a Beltramo Secchia una 
licenza di mutti cinquecento, che fanno stara settemila, 
e alla fedelissima comunità sua di Capo d'Istria, stara 
duemila,  e ultimamente a vostra serenità stara 
diciannovemila, che fanno le sopradette stara 
ventottomila: in tutto stara novantasettemila 
cinquecento. </p></div1></body></text></TEI.2>
