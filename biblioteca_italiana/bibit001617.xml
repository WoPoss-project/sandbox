<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1636-1641)</title>
      <author>Alvise Contarini</author>
    </titleStmt>
    <extent>250 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001617</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Costantinopoli (1636-1641)">
<head>Relazione Di Costantinopoli del Bailo Alvise Contarini dall'anno 
1636 Al 1641</head>
<div2><head>Premessa</head>
<opener><salute>Serenissimo Principe.</salute></opener>
<p>L'Impero Ottomano, Serenissimo Principe, Illustrissimi ed 
Eccellentissimi Senatori, non è altro che un misto di senso, di 
politica, di fasto e di arroganza.</p>
<p>Il senso abbraccia ogni eccesso senza riguardo, ogni compiacimento 
senza avversione. Nella politica tutto è permesso, purchè sia 
utile, senza riflesso di fede, d'onestà o di religione. Dal fasto 
pendono le speranze di ciascheduno, senza luogo a natali, a prudenza 
o ad altra prerogativa. L'arroganza per ultimo induce temerità, che 
non istima opposizione d'altri, non pericoli nè cimenti proprii.</p>
<p>Quivi la religione nell'apparenza è, tutta ipocrisia, nel midollo 
politica soprafina; ogni lusso è permesso che la borsa de' privati 
può mantenere, e l'abbondanza di popolo, che da questo deriva, 
rende quella monarchia più nel numero, che nell'arte o nella 
perizia formidabile. L'avarizia che ammette avanie, falsità, 
oppressioni, forma tanti rivoli di rendite quanti sono li ministri 
che comandano, che frequentemente poi mutati e dispersi, le fortune 
di tutti nel solo nutrimento del regio tesoro si convertono.</p>
<p>Quivi il monarca esercita le parti d'una terrena assoluta deità, 
padrone senza riserva delle coscienze, della vita, dell'onore, delle 
fortune di ciascheduno. 
Gli altri governi hanno le proprie leggi, ma quivi a tutte le leggi 
prevale il volere del Sultano; gli altri comandano a sudditi, ma non 
alle coscienze a Dio solo riservate.</p>
<p>Quivi tutta la forza del comando consiste nel mantenere i 
popoli in una falsa credenza che il volere del principe sia quello 
di Dio; che il disobbedire a quello offenda questo; che il perder la 
vita o sotto la spada o in servitù del monarca sia martirio; il 
resister a suoi colpi, il fuggirsi in guerra, l'opporsi a' suoi 
voleri, certezza di dannazione. Tanto ha saputo l'empio Maometto 
inserire nel suo detestabile Alcorano, che ha costituito una 
religione soggetta alla politica, un tiranno nell'autorità, quasi 
direi, a Dio medesimo eguale.</p>
<p>Quivi finalmente è lecito ad ognuno portar le proprie speranze 
all'apice maggiore: alcunj ritrovano la fortuna tra le lordure dei 
vizii, altri tra gli agi dell'ozio, non pochi nel buon esito dei 
maneggi; la guerra, che con la morte estingue, con la felicità de' 
successi solleva; ed a molti ancora gli esercizii più bassi per 
mezzo ad innalzarsi esclusi non rimangono. Anche arrivati al 
visiriato primo, non per questo si esimono dal titolo di schiavi, 
nè s'assicurano dall'indignazione, anzi quanto più vicini a Giove, 
tanto più a' suoi folgori ed al precipizio sono soggetti.</p>
<p>In questo dunque qual si sia governo, è toccato a me, per pubblica 
benigna disposizione, di servire per lo spazio di cinquantasette 
mesi, compresi li viaggi, dopo altri quattordici anni di continuo 
impiego nelle quattro ordinarie legazioni d'Olanda, Inghilterra, 
Francia e Roma: seria così lunga, incessante ed affannosa, che ben 
m'ha potuto insegnare tutto le altre legazioni, non esser che ombre 
e sogni in riguardo del bailaggio. Nè dico io questo per esser 
toccate a me la congiunture più scabrose che sieno mai state o 
siano per essere, per le qualità esecrande che nel tiranno Sultan 
Murat concorrevano; ma per le parti molteplici e personaggi diversi, 
che in quella sola di bailo rappresentavo.</p>
<p>Il disavantaggio perpetuo, tra una potenza grandissima, ambiziosa e 
senza fede, ed un'altra quasi mediocre, ma contraente, 
osservantissima e puntuale: il tratto de' confini così lungo per 
terra, tra mille circostanze d'uomini interessati, tra continue 
querele, in molte delle quali non sempre tutta la ragione dal nostro 
canto concorre: le indigenze così varie e repentine del mare, o per 
armate che escono, per vascelli che s'incontrano, o per 
sbarchi o per fughe di schiavi, o per altri simili accidenti 
che giornalmente succedono: le gelosie perpetue, che danno e 
ricevono l'isole di Vostra Serenità, il regno di Candia per il 
decoro, Corfù per la fortezza, Zante e Cefalonia per le necessità 
della Morea vicina, ma sopra tutto quella di Tine mirata sempre con 
occhio torbido come situata nel cuore dell'Arcipelago e nel centro 
di quell'impero: le incombenze del traffico, il quale se non è, 
dovrebbe essere almeno di tanto utile ai dazii della Repubblica, 
quanto egli è l'unico sostentamento di questa nostra città, per le 
due arti della seta e della lana; con le quali poi vanno 
inseparabilmente unite le conseguenze tutte delle scale di 
Alessandria, Soria, Smirne ed altre che sotto la sola direzione del 
bailo consistono: la navigazione, che al traffico va congiunta con 
quei pregiudizii e disordini, che a dirne il vero, più da noi 
medesimi nel non ripararli, che dall'avarie de' Turchi o dal corso 
dei Pirati nel cagionarli dipendono, con li riguardi <foreign lang="lat">massime</foreign> 
dell'altre nazioni franche che da pochi anni in qua introdotte 
nell'Ottomano imperio, col concorso di mercanzie di gran lunga 
inferiori alle veneziane e nella qualità e nel prezzo, la rovina 
del medesimo traffico cagionano. </p>
<p>La pietà pubblica verso li santi luoghi di Gerusalemme, acciò 
siano dentro i cancelli delle antiche consuetudine preservati: le 
chiese e le religioni di Galata, che senza la Repubblica già 
sarieno estinte: ed i <foreign lang="lat">juspatronati</foreign>, lacrimosi residui 
dell'antico dominio in quelle parti, che tutt' ora si conservano, 
son tutti pesi che che aggravano il bailaggio in generale; ma nel 
particolare poi malamente possono rappresentarsi le molestie del 
governo di una gran casa composta di tanta gente: dragomanni, 
giovani della lingua, portalettere, schiavi, la giudicatura tra' 
sudditi, le dipendenze della Cancelleria e sovratutto l'obbligo 
d'invigilare come ambasciatore alle occorrenze della Cristianità, 
con mille intoppi tra i ministri di altri principi che ivi 
risiedono, tra mille girandole per occultar ai Turchi le nostre 
dissenzioni; circostanze tutte così gravi e molteplici, e ben 
spesso tra loro medesime contrarie, che la sola assistenza del 
Signor Iddio può fare che una sola testa supplisca; in paese 
massima dove la ragione non ha sempre luogo, dove si contende con 
l'interesse, dove il valore dei sapientissimi decreti pubblici 
tarda e non mai opportunemente anima, dove finalmente non arrivano 
mai lettere, che occasione di travaglio al bailo non apportino. 
Sicchè dunque per conclusione di questo capo dirò riverentemente 
due cose: la prima e principale che l'Eccellenze Vostre sono 
obbligate da Dio, dalla patria, dalla propria coscienza, per il bene 
dei posteri, per la conservazione di questa preziosissima libertà, 
misurare con sottilissimo scandaglio li soggetti che saranno da loro 
destinati al bailaggio: potendosi a dir il vero nelle altre cariche 
tutte, che, dispensa la Repubblica, soddisfare al sangue, 
all'amicizia e dirò anche al broglio, giacchè questa è l'unica 
deità che oggidì s'adora, l'unico pianeta che in queste lagune 
influisce, e piaccia a Dio che non sia un giorno influsso maligno; 
ma nell'elezione dei baili certo è che l'unico universale interesse 
è il bene della patria: ed in questo (mercè alla divina assistenza 
e mercè alla pubblica sapienza) devo grandemente consolarmi, 
prevenuto essendosi questo mio riverente ricordo nell'elezione 
dell'Eccellentissimo Trevisano mio successore, Senatore insigne, che 
saprà rappresentare altrettanti personaggi alla scena di 
Costantinopoli quante sono le cariche, e ben diverse, che nel teatro 
di questo governo interno ed esterno ha degnamente sostenute.</p>
<p>Col qual concetto di stima avendolo lasciato a quella Porta, non 
possono l'Eccellenze Vostre dubitare che le debolezze del mio 
passato servizio non restino dal valore di questo nuovo Atlante 
sostenute in modo, che nella certezza di dover Esse ricevere un 
ottimo servizio, io all'incontro sia pur consolato che le stesse mie 
debolezze abbiano trovato luogo sempre favorevole e mai corretto e 
rimproverato nella pubblica soddisfazione, e quindi passerò tanto 
più francamente alla relazione che mi sono prefisso la quale per 
levare il tedio a quattro soli capi anderò restringendo:</p>
<p>Primo: del Governo e forze così terrestri come marittime, con 
l'entrate e spese dell'ottomano imperio.</p>
<p>Secondo: della persona di Sultan Murat defunto, di Sultan Ibraim 
regnante, con li riflessi della linea ottomana mancante. </p>
<p>Terzo: dei Ministri che oggidì governano e delle 
corrispondenze di quelli con altri potentati.</p>
<p>Quarto: degli interessi particolari della Repubblica nostra collo 
stesso Impero, e del modo di ben condurli che sarà l'ultimo, ma 
più importante capo degno di osservazione.</p></div2>
<div2><head>Capitolo primo. Del Governo. </head>
<p>Per ben capire le condizioni di un Governo, credo Serenissimo 
Principe doversi principiare dal fondamento che è la Religione, 
sopra il quale erigendosi poi la fabbrica, tanto diremo noi che sia 
l'edifizio per durare quanto sarà stabile il fondamento. E sebbene, 
come ho detto nel principio, la religione dei Turchi non è altro 
che ipocrisia nel di fuori, politica nel midollo, a noi però 
conviene di considerarla in riguardo dei frutti che ella produce, 
non pei nomi che ella cagiona, i quali servono semplicemente a farla 
credere abbominevole. Tralascierò tuttociò che ne scrivono gli 
storici, con l'origine dei fondatori, le opinioni diverse dei 
seguaci loro, ed altre curiosità volgari, niente dirette a quel 
lume che, per il governo politico, fu sempre oggetto de' nostri 
maggiori nell'obbligo delle relazioni da prefiggersi.</p>
<p>Capo di questa falsa religione, come ad ognuno è noto, è il 
Muftì al quale si aspetta di dichiarar tutti i punti dell'Alcorano 
sopra i quali può nascere controversia, tanto oscuro riuscendo esso 
per sè medesimo, che quasi nuovo testo d'Aristotile, tanti sono li 
glossatori quanti diversi li pareri ed opinioni di quelli che 
commentano. Soleva il Muftì essere già tenuto in somma 
venerazione, non meno dai popoli che dal Re medesimo; ma il Sultano 
Murat che tra gli altri titoli s'usurpava quello di Vicario di Dio, 
tale volle appunto farsi conoscere nel privar di vita il Muftì del 
suo tempo, con esempio mai più tra i Turchi praticato in discapito 
della antica venerazione. Pare nondimeno che il Re presente faccia 
del Muftì molta stima, seco dolendosi acremente, che in tempo del 
fratello avesse voluto con suo teftà (che in nostra lingua suona 
responso) render giustificata la morte dei fratelli, asserendo, che 
il medesimo avrebbe fatto contro di lui ancora; ma perchè a 
questo rimprovero non ha corrisposto poi esecuzione alcuna, vien 
creduto generalmente che il Re riverisca la carica, ma non ami la 
persona: e sebbene il nome di Muftì pare che comprender voglia una 
sopraintendenza semplicemente ecclesiastica, nella essenza nondimeno 
egli abbraccia tutta la giudicatura civile: perchè non essendovi 
tra' Turchi, come si pratica in Cristianità, distinzione di leggi 
canoniche e civili di qua nasce che un solo capo all'incombenza 
dell'une e dell'altre egualmente supplisce. Tutti quelli che 
attendono alle leggi sono in tre ordini divisi. Li giovani studenti 
chiamati col nome del paese Soffà, che come tali portano anche 
turbante diverso dagli altri, viene ad essere il primo. Il secondo 
è di quelli che dopo essersi perfezionati negli studi, destinati 
vengono come <foreign lang="lat">jusdicenti</foreign> nei villaggi, terre e città, chiamati 
col nome dei paese Cadì. Il terzo è che consiste in solo due 
giudici ma supremi, i quali per ordinario si cavano dalla condizione 
dei Cadì e col nome del paese Cadileschieri si chiamano, l'uno 
della Grecia che abbraccia tutta la parte esistente in Europa, 
l'altro di Natolia che abbraccia quella dell'Asia, ed amendue come 
giudici militari seguono sempre l'esercito, quando vi sia la persona 
del Re o del primo Visir, ed in Costantinopoli nel Divano i giorni 
ordinari con prerogativa di posto e di turbante privilegiato 
continuamente assistono; e da questi medesimi finalmente i quali la 
carica a piacimento del Re o del Visir esercitano, anche il Muftì 
unico capo di essi, come ho già sopra narrato, nominato viene.</p>
<p>Li giudizii poi che da questi derivano sono sommari e definitivi 
senza luogo a repliche ed appellazioni od altre lunghezze, le quali 
in Cristianità tuttociò che si pone in lite così dagli attori 
come da rei nel solo provecchio d'avvocati, nodari ed altri 
causidici di palazzo alla fine egualmente convertono, con una 
estorsione pei poveri clienti sotto specie di giustizia che 
certamente la tirannide dei Turchi di gran lunga avanza: e bisogna 
confessare che nessun atto di carità può usarsi verso dei sudditi 
più caro ad essi, più grato a Dio, quanto l'andar scemando queste 
lunghezze, distrugger i cavilli e castigare anco quelli che il falso 
per il vero anzi bene spesso contro il fatto medesimo di sostenere 
non si vergognano. Il giudizio dei Turchi è dunque, breve e 
definitivo, le scritture non hanno luogo immaginabile tutto si 
fonda sopra la relazione dei testimonj, due dei quali conformi 
bastano alla confirmazione di ogni prova, sebbene tra questi molti 
ne siano di falsi, onde chi più spende, non chi ha più ragione, 
bene spesso prevale. Ad ogni modo è però anche vero, che quando li 
giudici vogliono esaminarli separatamente l'uno dall'altro con somma 
facilità si scoprono, e li discoperti atrocemente si castigano; ma 
questo succede di rado, perchè la propria corruzione del giudice è 
quella appunto che anche la falsità dei testimonj fomenta. Fassi 
gran caso nei giudizi del responso dei Muftì chiamato come è 
narrato teftà, il quale non è altro che un quesito, sotto nomi 
suppositi, fingendosi un fatto simile per appunto a quello sopra il 
quale si litiga, e il Muftì vi aggiunge sotto queste sole parole: 
si può o non si può. Ed in questo li suoi ministri grandemente 
profittano, perchè bene spesso lo fanno rispondere conforme il 
gusto delle parti e non della ragione. Ma prodotto il teftà, quale 
egli si sia, in giudizio, agevola grandemente l'interesse di quel 
caso a favor del quale espresso rimane. Quando uno si confessa 
debitore dell'altro in presenza del giudice, o bisogna che soddisfi 
o che rimanga prigione, senza immaginabile sutterfugio, e quando vi 
è la persona non si può contro la sostanza fare esecuzione alcuna: 
dal che nasce, che molti sieno ricchi ancorchè per debiti prigioni, 
e che in presenza del giudice anche i debiti più patenti si 
neghino.
E questo quanto ai giudizii.</p>
<p>Evvi un altro genere di persone pur dipendente dal Muftì: questi 
sono li governatori delle Moschee chiamati Mutesselici, i quali 
maneggiano l'entrata di esse Moschee, e le Moschee sono tutte 
ricchissime, perchè ogni giorno vengono loro lasciate entrate da 
quelli che muojono e li beni che una volta sono obbligati alle 
Moschee, chiamati in loro lingua vacuf, restano nel fondo obbligati 
per sempre alle medesime Moschee, le quali sopra di loro pongono poi 
livelli perpetui, e le fabbriche che si fanno sopra essi fondi se 
passano di padre in figlio non ponno essere impedite, ma se per 
linea trasversale, ritorna il fondo con tutte le fabbriche alla 
Moschea. Con queste rendite si mantengono poi collegi di studenti, 
bagni ad uso comune, alloggi con spese ai pellegrini ed altre opere 
simili di generale carità. Sono di bellissima struttura le 
Moschee, come dirette all'eternità, taluna costando cinque, 
sei milioni e più; ma tutti gli altri edifizi poi, come ordinati al 
bisogno temporaneo, sono cadenti, mal composti, fabbricati per lo 
più di legname e di bitume, che vuol dire al fuoco soggetti, onde 
non è poi meraviglia se frequenti sono gli incendj a 
Costantinopoli, e la strage, quando succedono, grandissima. Le regie 
Moschee non possono essere fabbricate se li Imperatori non le dotano 
di qualche regno o provincia che acquistino; e così si vede in 
Costantinopoli quella di Sultan Mehmed dotata collo acquisto del 
Cairo, quella di Suliman di un'altra provincia. In Adrianopoli 
bellissima è quella di Sultan Selim dotata col regno di Cipro, e 
così le altre.</p>
<p>Seguitano a questi governatori delle Moschee li parochi chiamati 
nella loro lingua Iman, ai quali incombe l'intuonare le orazioni 
alle ore destinate, far li Retagli, seppellire i morti: questi con 
nessuna e quelli con molta solennità. Sotto li parochi sono quelli 
che gridano l'ore chiamati Talismani, che dividono in sette parti il 
giorno e la notte, ognuna delle quali dalle orazioni comincia.</p>
<p>Cadono sotto quell'ordine anche li santoni chiamati Dervis, i quali 
ignudi d'abito ma vestiti di tutte le scelleraggini e vizij vengono 
assai rispettati e sotto il rispetto nascondono le turpitudini. 
Alcuni godono proventi molto ricchi con fabbriche molto ample, altri 
per esercizio di spiritualità le notti intiere cantano, altri a 
certi giorni stabiliti con universale concorso tanto girano attorno 
che restano storditi e nello stordimento danno falsamente ad 
intendere di godere visioni soprannaturali: tutti lacci per 
cattivare quella povera plebe, obbligata per la sua religione alla 
ignoranza, pochi essendo quelli che imparano a leggere e scrivere, 
pochissimi le istorie od altre erudizioni, tutti in generale 
all'esercizio del cavallo, dell'arco ed alle fatiche maggiori del 
corpo impiegandosi. Politica sopra tutte le altre finissima, da 
ingegno piuttosto diabolico che umano introdotta, che con ignoranza, 
dei popoli assicura nel tiranno la monarchia. Nel resto poi gente 
tutta che, toltane l'infedeltà col falso rito, si può dire che sia 
la migliore che possa praticarsi; e se dalle città fossero banditi 
li rinnegati cristiani e li ebrei, le città medesime piuttosto con 
nome di conventi chiamar si potriano. Levano essi 
universalmente due ore avanti giorno in ogni tempo; e dopo il bagno 
praticato per la abluzione dei peccati segue l'orazione dell'alba 
mattutina, alla quale quasi tutti intervengono. Nel mezzo giorno 
poi, che vuol dire nel colmo delle faccende, tralasciando questo 
replicano di nuovo le orazioni, ed all'ora di Compieta nella quale 
tutti si ritirano da ogni negozio, e dopo la cena pure si ritorna 
alla orazione della sera, e molti anche intervengono a quella della 
notte che si celebra verso le due ore, dopo la quale tutti 
ritirandosi nelle proprie case non è più lecito ad alcuno di 
uscirvi sia con lume o senza lume; le guardie de' propri abitanti si 
ripartiscono a vicenda per le contrade e, con le proprie famiglie, 
anche tutte le altre case dal fuoco, dai ladri e da ogni altro mal 
incontro difendono. Che però in quattro anni che sono stato a 
Costantinopoli, non credo siano avvenuti quattro omicidi e questi 
ancora casuali, eppure l'anime di Costantinopoli eccedono un 
milione, composte di tante nazioni diverse che altrettante non si 
trovano in alcun luogo del mondo radunate. I ladroneci son rari, gli 
assassinj nessuno, non bestemmie, non essendovi nella lingua turca 
altra forma di nominare il nome di Dio, che quella sola di Allà che 
vuol dire Dio. Giuochi pochissimi, anzi nessun altro che quello 
degli scacchi per passatempo fra i grandi, tutti gli altri giuocando 
ad affaticarsi e sudare per guadagnare il vitto. Quivi fiorisce per 
estremo la carità, ognuno gode il suo con intiera quiete; non donne 
non roba d'altri si usurpa; ogni uomo coopera all'ajuto del 
prossimo: tutti spie, tutti sbirri, tutti persecutori dei 
malfattori, contro i quali però non mancano buone guardie de' 
Gianizzeri, e dappertutto il deliquente è severamente castigato. I 
lussi sono banditi, le abitazioni servono al solo difendersi dalle 
ingiurie del tempo, suppellettili di pochissima vaglia, il mangiare, 
il dormire, il sedere tutti ad un modo in terra o come essi chiamano 
soffà. Questo è coperto tra i grandi di qualche tappetto, tra gli 
inferiori di qualche drappo di lana di poco valore. Il vestire 
comunemente di panno o raso, sempre ad un modo, alterato da 
qualcheduno nelle sole fodere di pelli, il mangiare pochissimo e 
senza vino, al quale però si va assai addomesticando.</p>
<p>Le maggiori spese dei Turchi consistono nella quantità di schiave, 
pochi essendo quelli che della sola moglie si contentino, e 
nelle armi, nei cavalli e negli abbigliamenti di questi, 
gioiellati con ogni dispendio maggiore. Questi però si usano dalla 
gente di guerra della quale parleremo in appresso. Tutti gli altri 
passando il tempo con la corona in mano, con nessuno o pochissimi 
esercizii travagliano, perchè li Cristiani sudditi nella coltura 
dei terreni, gli Ebrei nei traffichi e negozii, gli schiavi negli 
esercizii bassi sono impiegati; e pur troppo travagliando insegnano 
a' Turchi ogni ribalderia, ed essendo <foreign lang="lat">corruptio optimi pessima</foreign> 
nasce che li Turchi inviziositi diventano poi insopportabili, pieni 
d'avanie, d'interesse violento, ed oltremodo corrotti.</p></div2>
<div2><head>Capitolo Secondo. Delle forze, e prima delle terrestri.</head>
<p>Vedutosi succintamente quello che del Governo del Turco ho creduto 
necessario per lume della relazione susseguente, ommesso quel più 
che dall'istorie raccogliere si può: passerò al racconto delle 
forze, che chiamano l'intelligenza pubblica a sollevarsi come a 
materia che tocca ben da vicino l'interesse di questa patria non 
meno che di tutta la Cristianità; e dirò prima delle terrestri per 
evitare la confusione.</p>
<p>Per ben discorrere di queste darò un tocco di semplice volo 
all'ampiezza dell'Imperio Ottomano, che nell'Asia, Africa ed Europa 
si distende, che nel mondo tutto non vi è monarchia maggiore, 
ancorchè qualcheduno attribuisca questa prerogativa alli Re di 
Spagna, il che anche quando fosse vero non è però da compararsi 
l'ampiezza degli Stati del Cattolico, per la disunione, per la 
lontananza che sino nell'Indie Occidentali s'estende, mentre 
l'Impero Ottomano è unito in un solo gran corpo, il quale non so se 
debba dire composto dall'armi, oppure abbandonato dai Principi 
Cristiani, mentre con le loro discordie han permesso che si fondi e 
si accresca uno Stato che oggidì, con danno e vergogna dei 
Cristiani, la legge al mondo prescrive.</p>
<p>Questo adunque grandissimo Imperio si divide in due generalati, di 
Grecia e di Natolia. Questo in Asia e quello in Europa, che col nome 
del paese Beglierbei si chiamano, i quali anticamente con la 
preminenza del posto erano in grande riputazione, Ma da poco tempo 
in qua li Visiri delle provincie o per ricchezze o per valore o per 
congiunzione di sangue cogli Imperatori soggetti privilegiati, hanno 
questa dignità grandemente abbassata, a segno che al presente a 
poco altro si estende che a seder nel divano, quando vengono a 
Costantinopoli, l'ultimo luogo fra li Visiri tenendo. Sopraintendono 
questi alle milizie e come generali di esse marciano in testa loro 
dove sono comandate. E perchè l'Imperio tutto si divide in 40 
Provincie che per lo più ricevono il nome dalla città metropoli 
dove i bascià risiedono; sette però oltre le isole dell'Arcipelago 
sono quelle in Europa che sotto il nome di Grecia si considerano, 
alle quali poi s'aggiungono la Valachia, Moldavia e Transilvania 
tutte tre assolutamente tributarie, ma l'ultima delle altre due con 
qualche più privilegiata riserva.</p>
<p>Nell'Asia trenta provincie si considerano, compresa l'isola di 
Cipro, e aggiuntavi poi ultimamente la provincia di Babilonia. In 
Africa sono li tre infami nidi di corsari: Tripoli, Tunisi e Algeri, 
che il numero di 40 come ho predetto compiscono.</p>
<p>Confinano gli Stati d'Europa: prima con la Repubblica, poi con 
l'Impero, la Polonia e i Tartari, i quali sebben divisi sotto 
diversi nomi, gran parte nondimeno di essi come sudditi dell'Impero 
Ottomano considerare si possono. Nell'Asia continua il confine coi 
Tartari, s'allunga in qualche angolo coi Moscoviti, e più coi 
Giorgiani, Mingreli e altri popoli, che si professano neutrali fra 
gli Ottomani e i Persiani, e che si mantengono tali col seguitar 
sempre la fortuna del vincitore. Prosegue in gran tratto il confine 
con la Persia, la provincia di Balsara si estende fin quasi sopra il 
mare di Goa: li Abissini poi confinano dalla parte di Egitto fino al 
mar Rosso; e finalmente quel poco paese marittimo nell'Africa tiene 
per vicini da l'un canto gli Spagnuoli dall'altro i Mori, coi quali 
in perpetui dissidi vivono. Li popoli dell'Europa dopo cessate le 
guerre dell'Ungheria hanno preso qualche respiro, non perchè non 
siano oppressi e malcontenti e desiderosi di novità, <foreign lang="lat">massime</foreign> 
nell'Albania per il gran numero di Cristiani che vi sono, ma per il 
paragone orribile dell'Asia talmente danneggiata dal corso continuo 
di milizie espedite dicesi contro Persia, che li paesi intieri sono 
affatto inculti, le città spopolate, tutto deserto e inospite, a 
segno che pochissimi anni fa le genti di Costantinopoli a 
riabitar l'Asia violentate furono. E per dire il vero se l'Impero 
abbondasse di gente da colture come fa di terreni, favorito da una 
clemenza di cielo molto benigna non avrebbe più oltre che 
desiderare.</p>
<p>Vedutasi l'ampiezza dell'Imperio, l'estensione de' suoi confini, la 
divisione delle provincie, colla condizione dei popoli, in che non 
molto mi sono dilungato perchè non credo vi sia alcuno in questo 
Eccellentissimo Senato non lo sappia molto meglio o che almeno saper 
non lo debba, conviene ora che da questi medesimi popoli e provincie 
io rappresenti quello che ne cavi il Gransignore per uso della 
guerra terrestre. La milizia dunque di terra si divide come in ogni 
altro Stato nelle due condizioni ordinarie di: a piedi ed a cavallo. 
Questa numerosissima per l'ampiezza dei paesi, per la scarsezza 
delle fortezze, per l'uso delle invasioni molto praticate dai 
Turchi, tutta passa sotto il nome Spahi. Quella invece ristretta nel 
numero, ma molto agguerrita nella disciplina che Gianizzeri si 
chiama; sebbene da qualche tempo in qua essi sono ridotti 
stazionarii come più particolarmente a suo luogo diremo. Li Spahi 
sono di due specie: gli uni sono chiamati Spahi di paga, i quali non 
eccedono ordinariamente il numero di 20 mille, con paghe diverse a 
misura dei propri impieghi, che però non sono nè minori di 20 
aspri nè maggiori di 130 per giorno, obbligati questi di servir 
colla propria persona ed un cavallo, e sono negli eserciti li manco 
impiegati, perchè la loro carica nel marciare di retroguardia, 
nell'assistere alla custodia della persona del Re, del tesoro e dei 
regi padiglioni unicamente consiste. Gli altri Spahi sono feudatari, 
e questi feudi che essi possedono sono di tre sorta, alcuni col nome 
del paese si chiamano Timari, e questi non rendono di entrata che 
20 mila aspri che sono 150 reali circa per anno. Li secondi sono 
chiamati Ziamet e valgono dalli 20 mila fino alli 100 mila aspri 
e più ancora: perchè così questi come li primi si concedono sopra 
le stime antiche le quali di presente rendono molto più, sicchè 
alcuno di questi potrà valere sin 4 o 6 mille reali d'entrata 
per anno. Li terzi si chiamano Chiaussi e questi non eccedono il 
numero di 40 in circa, alcuno dei quali rende 30 fin 40 mila 
aspri per anno, che alle sole persone dei bascià, alle Sultane 
sorelle del Re e ad altri imperiali per loro sostenimento e delle 
loro numerose famiglie si concedono, nè di essi occorrerà 
dir altro. In questi feudi adunque del primo e del secondo ordine, 
cioè timari e ziamet consiste lo sforzo della cavalleria turca: 
quelli della Grecia saranno in torno 12 mille, quelli dell'Asia 
30 mille e più. Ognuno che gode alcuno di questi feudi è 
obbligato servire in guerra colla propria persona, e poi a misura 
del valore dei medesimi feudi deve essere accompagnato da 2, 4, 
6 fin 12, 15, 20cavalieri montati ed armati a tutte sue 
spese; milizia che pagata egualmente così in tempo di pace come di 
guerra, senza che il Re non contribuisca neppure un aspro, arriva 
d'ordinario al numero di 140 mille cavalli, che con l'aggiunta poi 
dei stallieri e schiavi per il governo dei medesimi cavalli, ascende 
a numero molto maggiore; ma quel che importa pronta e allestita in 
modo, che non dirò da un mese all'altro, ma da un'ora all'altra 
può mettersi in campagna e condursi dovunque comandato sia. Nelle 
guerre lunghe e lontano questi feudatari patiscono grandemente per 
quello che conviene alla spesa di loro medesimi e dei cavalli 
giornalmente provvedere, però non è meraviglia che le medesime 
lunghe guerre sieno grandemente abborrite; nondimeno questi 
feudatari sono l'unico fondamento dell'esercito, perchè non solo li 
obbligati per il feudo si conducono alla guerra, ma tutti quelli che 
pretendono essere infeudati in luogo di quelli che alla guerra 
morissero, seguitano pure il campo a proprie loro spose; anzi li 
bascià i quali d'ordinario le famiglie loro molto numerose in 
guerra conducono, si servono per lo più di questi, che per solo 
fine di essere infeudati l'armata seguono e per il medesimo a tutte 
le prove più difficili e pericolose si azzardano e come corpo più 
vigoroso dell'esercito Ottomano anco si considerano. Che però tutti 
li Visiri i quali ad eserciti comandano, sogliono per aver grosso 
esercito portar con loro li libri di questi feudi, per avvertire in 
luogo di quelli che nella guerra periscono li altri che per 
subentrare a proprio spese gli eserciti seguono. Dico di quelli che 
muoiono, perchè a questa milizia torna sempre di far le fazioni 
più azzardose, non solo per quello che riguarda le battaglie ma per 
le fatiche di portar terra, lavorar nelle trinciere, alzar 
cavalieri, ed altre fazioni simili, dalle quali nessuno si trova 
esente nell'esercito dei Turchi, anzi li bascià medesimi ed altri 
capi sono li primi che, per animare coll'esempio gli altri a 
seguirli nelle fatiche, ai pericoli maggiori si cimentano.
Quando l'esercito deve sortire si spedisce anticipatamente per 
tutte le provincie ad avvertirne li feudatarj, affine che in tal 
luogo e tempo ognuno si ritrovi, con li requisiti molto ben espressi 
nella concessione del feudo, e con pena a quelli che mancano di 
perder con il feudo anche la vita. Pochi si sottraggono da questa 
obbedienza, se non è per molto favore ovvero col procurarsi altro 
impiego pubblico che ne li dispensi, perchè quelli che aspirano 
alli medesimi feudi sono anche quelli che accusano gli assenti,
mentre massima ed esattissima revisione si fa nel campo prima che ad 
alcuna fazione si mandino. A segno tale che il Sultano Murat, ultimo 
defunto, quando, da Aleppo verso Babilonia, volse col libro dei 
feudi alla mano rassegnarli egli medesimo ad uno ad uno, cassando 
gli assenti ed infeudando quelli che dalla medesima provincia a loro 
spese e per questo solo oggetto, l'esercito come ho predetto 
seguitavano. Potremo dunque dire e diremo bene che il Turco ad ogni 
minimo cenno, ed in momenti di tempo, senza esborsar un aspro nè 
per assoldare, nè per mantenerli quanto dura la guerra, può 
mettere insieme 200 mille cavalli tra gli Spahi feudatarj e molto 
più quelli che seguitano per subentrare come ho predetto in luogo 
di quelli che periscono. Ai quali si potria anco aggiungere buon 
numero di Tartari, che sono sempre disposti montati ed aggueriti, se 
però nell'esercito non cagionassero bene spesso confusione e dalla 
confusione danno maggiore di quello che gli inimici stessi apportare 
potriano.</p>
<p>Di questo sforzo considerabile altro contrario non ho saputo, se 
non quello della poca disciplina colla quale e' marciano e 
combattono, e se non il disavvantaggio delle armi che in scimitarra, 
arco ed alcune piche, ossiano spuntoni all'uso antico, consistono; 
ben conoscendosi e toccandosi con mano che le forze ottomane dal 
numero molto più che da qualunque altro vantaggio dipendono.</p>
<p>I Giannizzeri poi sono quelli che formano la milizia terrestre a 
piedi, e la loro origine fu assunta in conformità delle antiche 
milizie tra i romani Pretoriani. Erano questi nella prima loro 
istituzione, come ad ognuno è ben noto, figliuoli di Cristiani per 
lo più Greci, dei quali ogni tant' anni si faceva la raccolta, come 
oggidì ancora ella si pratica, ma con questa differenza, che dove 
in quei tempi la puntualità della istituzione nel raccogliere 
figliuoli di Cristiani e non altrimenti veniva eseguita, così di 
presente ella viene in gran parte adulterata: perchè dall'un canto 
li Cristiani per esimer li propri figliuoli da questa tirannide, e 
dall'altro li Turchi per incamminare li propri figliuoli nell'ordine 
dei Giannizzeri dal quale poi escono li maggiori nel comando, nasce 
volontieri da questo comodo reciproco che li Turchi, ricevendo dai 
Cristiani qualche ricognizione, li propri figliuoli sotto il nome di 
Cristiani medesimi alla decima contribuiscono, e li ministri ancora 
che vi sono impiegati nel raccoglierla, corrotti bene spesso da 
donativi, trascurano i migliori, poco si curano se Cristiani o 
Turchi siano, e niente riflettono che esimendosi li Cristiani da 
questo tributo, moltiplicano li nemici dentro il proprio regno, che 
tali sono tutti li Cristiani, e diminuiscono il numero dei Turchi 
con applicarli nel Serraglio e poi nell'ordine dei Giannizzeri, dove 
per istituzione tutti Cristiani rapiti esser dovriano. Ma siccome 
l'origine così anche il progresso di questa milizia adulterato 
rimane, perchè dove prima il numero non eccedevano di 12,000 ma 
tutti aggueriti, tutti fortificati nelle fatiche, tutti vicini 
sempre alla persona del Re, come le prove di tante generose fazioni 
bastevolmente dichiarano, ora li Giannizzeri sono 30 in 40 mille 
ampliati nel numero, ma decaduti nella condizione, non più 
Giannizzeri, ma Turchi diremo gianizzerati, non più feroci ma quasi 
tutti casalini, non agguerriti ma corrotti negli affetti di padre e 
di marito, non più sotto l'occhio del Re ma sparsi e divisi per 
l'Imperio sotto capi diversi ancorchè del loro ordine, con pratiche 
e costumi differenti. E perchè con la morte da loro procurata, con 
esempio mai più udito, del Sultano Osman pochi anni sono, hanno 
convenuto risentire il rigore del fratello Sultan Murat successore, 
che distruggendo e dissipando i capi loro li ha con miracoloso 
evento ridotti alla obbedienza, non so se questo timore li abbia 
avviliti, o se pure la venerazione antica dei popoli si sia scemata, 
perchè veramente hanno molto perduto dell'antico concetto e stima. 
Conservano essi nondimeno anco fra questo corrutele gli ordini loro 
antichi: diviso essendo tutto questo corpo in 162 camere che noi 
più propriamente chiameremo squadre, ognuna delle quali tiene il 
suo capo che si chiama Aga da Bassì. Li capi dei cento, 
nominati Chiurnaggi, dai quali e non da altri possono essere 
castigati li Giannizzeri di quella camera che qualche delitto 
commettessero, a segno tale che neanche il supremo Visir ardisce di 
farlo, ma trovato uno dei Gianizzeri al capo della sua camera e non 
ad altri simili capi di altre camere per il castigo lo trasmette; 
consuetudine antica che però dal Sultan Murat affine di 
maggiormente intimorirli bene spesso veniva adulterata, ed i 
Giannizzeri delinquenti castigati senza gli ordini predetti; i quali 
nel resto camminano con tanto buon ordine che, seguendo gli 
ufficiali maggiori alli inferiori, non manca alle camere medesime 
ogni necessario servizio fino di cuochi, guatteri, portatori d'aqua 
ed altri simili bassi impieghi. Non sono eguali le camere nel numero 
dei Giannizzeri, e questo non solo per la qualità dei capi di 
maneggio e stima che maggiore degli altri hanno il seguito; ma 
perchè alcune di esse camere sono privilegiate e conseguentemente 
più numerose, come tale è la camera di quelli che con abito 
particolare, singolari nel tirar d'arco, assistono la persona del Re 
col nome del paese chiamati Solachi, ai quali incombe di guardar la 
persona del Re, il regio padiglione, il cavallo di Sua Maestà 
quando esce pubblicamente ed altre simili privilegiate funzioni. 
Capo di tutto questo corpo è il Giannizzero Agà, il quale sotto di 
lui tiene un luogotenente chiamato Chiecagà, e poi susseguono altri 
con nomi diversi, secondo li propri loro impegni, ma con ordine tale 
che mutandosi l'Agà de' Giannizzeri, ognuno degli ufficiali 
subordinati va facendo il suo passo. Nondimeno da qualche tempo in 
qua che li Gianizzeri si sono resi sospetti e troppo pretendenti, 
pare che l'Agà dei Giannizzeri sia sempre uno di quelli che escono 
dal serraglio e che hanno la confidenza maggiore per meglio 
osservare gli andamenti di quest' ordine, avvisarne il Re, e 
divertire quei scandali che sono derivati e che facilmente derivar 
potriano quando il capo ed i membri d'affetti simili unitamente 
cospirassero.</p>
<p>Da questa politica, che chiameremo privata del Re, nascono però 
rilevanti pregiudizii pubblici: perchè l'Agà dei Giannizzeri, non 
essendo di quell'ordine, riesce impratico di tutte le funzioni, la 
milizia nol conosce, nè egli conosce i più valorosi, anzi tanto è 
il sospetto del Re che li soggetti a quella carica preposti 
pochissinio durano, perchè se troppo confidenti della milizia, il 
Re ingelosito li permuta, e se troppo confidenti del Re, la milizia 
ingelosita la loro deposizione procura; dimodochè questa gelosia 
reciproca viene ad essere oggidì uno dei maggiori contrarii che 
nell'ordine dei Giannizzeri osservarsi convenga.</p>
<p>La paga loro è varia, ma però non inferiore di tre aspri al 
giorno per testa, nè maggiore di nove, con altre prerogative però 
di carne a prezzo basso e sempre uniforme, ed altri simili 
avvantaggi senza i quali malamente viver potrebbero. Questa paga 
tanto lor corre servendo in guerra, quanto vivendo oziosi nei 
presidj e nelle proprie case; e da questa forma nasce una strana 
novità perchè la guerra che altrove consuma i tesori, si rende 
appresso i Turchi non solo al Re ma alle milizie ancora 
profittevole.
Vi profitta il Re perchè mettendo nelle fazioni più pericolose li 
più sperimentati soldati, che per conseguenza sono quelli della 
maggior paga, e rimettendo poi in luogo di questi, quelli della più 
bassa, il provecchio manifestamente ne deriva. Le milizie poi fanno 
anche esse il medesimo perchè ciascun Giannizzero nella sortita 
dello esercito contribuendo due zecchini al capo della sua camera, 
questo per tutto il tempo che dura quella campagna è obbligato di 
provvedere quel tale di pane, carni e minestra senza che abbi più 
fastidio per il vitto di cosa alcuno.</p>
<p>Li Giannizzeri sono tutta milizia a piedi, armata d'arcobugio, 
accetta e scimitarra che molto egregiamente, maneggiano; camminano 
sempre come hanno fatto nell'ultimo lungo viaggio di Babilonia, in 
testa dei quali bene spesso Sultan Murat si faceva vedere del 
medesimo loro abito vestito, delle medesime loro armi armato, alle 
medesime loro fatiche finalmente assogettato, non per altro che per 
aquistare con questa pretesa fratellanza la loro benevolenza. Altra 
infanteria, ossia milizia a piedi, non tiene il Turco, che se la 
vogliamo considerare generalmente consiste nel numero di 40,000, 
ma così dispersa e divisa tra le frontiere più lontane, come ho 
predetto, che quando volesse con tutto lo sforzo il Re metterne 
insieme 20,000 malamente far il potrebbe, ma neanco se ne cura: 
perchè nella campagna stimano i Turchi vantaggio il valersi della 
cavalleria e nelli assedi la medesima cavalleria come ho 
predetto alle funzioni dei fanti non solo ma di guastatori ancora 
supplisce.</p>
<p>Finalmente per il lusso e per i comodi questa milizia ha 
grandemente deteriorato, come tutte le cose sublunari alla 
vicissitudine del tempo soccombono, e quanto più dalle prime 
istituzioni s'allontanano tanto più alla corruzione si 
sottomettono.</p>
<p>Tre altre sorte di genti in riguardo di milizie terrestri, seguono 
gli eserciti turcheschi con ordine distinto.</p>
<p>Il primo è quello dei bombardieri chiamato in loro lingua Topigì; 
questi sono dodici mila incirca sotto il loro capo Topigì pascià, 
carica che essendo di qualche stima, si riduce ogni giorno nel luogo 
della fonderia chiamato Topanà, non molto discosto dalla casa dei 
Baili. Quivi egli tiene audienza, premia e castiga tutti quelli di 
quell'ordine, assiste alla fonderia dei cannoni e sopraintende a 
tutte le occorrenze di questo genere. Di cannoni tutti di bronzo e 
d'ogni specie di batterie da campagna, colombrine di ogni misura, 
abbondano i Turchi, e sopratutto di quantità considerabile di 
piccoli leggeri cannoni che tirati da un cavallo e girati da un uomo 
giovano in gran maniera al campeggiare; li cannoni grossi sono per 
lo più guadagnati sopra i Cristiani come apparisce dalle armi di 
molti principi ed anco della Repubblica nostra che sopra bellissimi 
pezzi esposti alla vista di tutti sulla pubblica strada (forse per 
ostentazione) d'ordinario si vedono, sebbene alcuni di essi furono 
poco prima della mia partenza disfatti, e per l'uso delle galeazze 
alla necessaria misura ridotti.</p>
<p>Il secondo ordine è quello degli Armaroli chiamati Gemegì li 
quali in numero di sei mille sotto un proprio capo che cassa, 
rimette e castiga a suo piacere, attendono alla cura delle armi, 
accomodano le guaste, ed è un corpo di gente molto necessario ed 
utile nell'esercito, oltre che nelle occasioni può servir di 
milizia ancora.</p>
<p>Il terzo ordine è quello de' Guastatori per uso della zappa e del 
badile, e sebbene di questi non vi è nè numero nè capo 
determinato, tanto perchè non sono pagati a spese regie come gli 
altri provvigionati in tempo di pace e guerra, tanto perchè si 
levano or dall'una or dall'altra delle provincie più vicine al 
luogo del bisogno medesimo, nondimeno restano con speciale 
angheria a questa funzione obbligati li contadini cristiani di 
rito greco della provincia di Bulgaria al numero di 30 mille, dei 
quali se ne conduce talvolta anche nei luoghi più lontani; ma come 
ho predetto, se questi non bastano si supplisce con altri delle 
provincie più vicine e poi con le stesse milizie ancora, le quali 
per la pratica molto meglio dei contadini il badile e la zappa 
maneggiano. Tutti tre questi ordini Bombardieri, Armaroli e 
Guastatori devono considerarsi più nel nome che nella essenza, 
poichè del loro mestiere rispettivamente tutti non sono capaci. Li 
Bombardieri tolto l'impiego della fonderia nella quale a dir il vero 
non riescono male, nessuna cognizione tengono di fuochi artificiali, 
dei quali i Turchi così per l'offesa come per la difesa privi 
affatto rimangono. Che però nell'ultima espugnazione di Babilonia 
tentarono col mezzo dell'ambasciatore olandese la condotta di alcuni 
del Paese Basso, come scrissi, ma Dio nol permise ancorchè 
l'olandese per proprio provecchio, senza riguardo al danno di 
cristianità il procurasse, perchè alcuni spiccatisi da quelle 
parti morirono per cammino, altri ritrattarono le promesse, 
considerato che quando un uomo di vaglia in qualunque professione 
capiti a Costantinopoli conviene o farsi turco o come schiavo a 
continue guardie sottoporsi, senza facoltà di poter poi a proprio 
piacimento partire: non permettendolo i Turchi a quelli che dei loro 
interessi tengono qualche benchè minima cognizione, e volendo che 
si contentino di quel trattamento che a loro piace, non di quello 
che prima concertato avessero. Dio non vuole che ad una tanta 
potenza il vantaggio dell'arte si congiunga, nella quale quando 
anche i Turchi volessero, difficilmente applicar si potriano, per 
mala qualità delle polveri, a segno che quando per alcuna 
solennità qualche benchè piccolo e volgare fuoco d'artifizio 
fabbricano, gli ambasciatori, <foreign lang="lat">massime</foreign> l'inglese, di polvere 
fina li provvedono. Nel resto questi Bombardieri non sanno 
maneggiare il cannone, nè metterlo a segno, mai si provano, mai si 
esercitano. Un padovano ed un candiotto sotto Babilonia fecero prove 
maggiori in deficienza d'altri di questo maneggio, e furono anche 
nel fine pochissimo riconosciuti. Lo stesso dico degli Armaroli e 
dei Guastatori. Quelli malamente sanno accomodar l'armi, 
<foreign lang="lat">massime</foreign> da fuoco, belle appresso i Turchi 
nell'apparenza, con oro ed argento sottilmente rimesse, ma 
nell'essenza, tolti li moschetti di Barberia, imperfettissime; 
questi non hanno nè cognizione, nè ingegno per ordinare 
vantaggiosamente una trincea, un approccio, una batteria, si 
governano più col vantaggio del numero che colla perizia, più con 
la natura che con l'arte, dimodochè quando i Turchi arrivano nel 
fosso o vicino alle mura della fortezza si può dire, che ne sieno 
padroni, perchè in una sol notte per il gran numero di tutti che 
indifferentemente travagliano ogni gran fossa riempono, ogni alto 
cavaliere ergono per battere in rovina e le case e la mura: forma di 
espugnazione che ai Turchi è quasi sempre riuscita; onde il 
principal studio in caso d'attacco deve esser quello di tener 
lontani li Turchi dalle fosse con lavori di terreno in campagna 
all'uso moderno, perchè siccome essi facilmente attaccano una 
piazza nel modo accennato, le dilazioni sono il vero modo per vincer 
sopra di essi, i quali presto si stancano, il numero, generando 
confusione, carestia, incomodi e da tutti questi l'impotenza. 
Vengono seguitati in appresso gli eserciti turcheschi da quantità 
di Chiaussi, Capigì e Mutteferagà. Li Chiaussi e Capigì, che in 
nostra lingua risuonano messaggeri, quelli più e questi meno 
stimati, servono per portar avvisi, ordini, ambasciate, lettere, per 
far eseguire le sentenze che vengono date fra quelli dell'esercito 
ed altre simili incombenze. E li Mutteferagà, cioè lance spezzate, 
carica piuttosto d'onore, talvolta pur anche nelle medesime fazioni 
si impiegano. Gli Aquaroli che nella impresa di Babilonia erano 3 
mila e più, sono d'ordinario molti e molto necessarj per provveder 
d'acqua così per gli uomini come per gli animali, a tale bevanda 
ugualmente assuefatti, quando <foreign lang="lat">massime</foreign> in luoghi di fiumere 
discosti si campeggia; ma però questi e tutti gli altri nelle 
occasioni di portar terra o altra opera manuale non meno della 
milizia si impiegano, come lo sforzo di quelli che combattono, più 
nei bassà e loro famiglie, che nelle milizie medesime consiste. 
Questa per obbligo e necessità, quelli per gloria e sotto l'occhio 
del padrone cimentandosi.</p></div2>
<div2><head>Capitolo Terzo. Delle forze marittime.</head>
<p>Molte cose ho rappresentato nel capo precedente, toccando le forze 
terrestri, che serviranno per lume delle marittime ancora: perchè 
quanto alle soldatesche che si impiegano sopra l'armata di mare sono 
anche esse delle due preaccennate condizioni. Come i Timari ossiano 
feudatarj, con numero maggiore o minore di cavalli a misura della 
rendita dei feudi, servono l'esercito di terra così sopra l'armata 
di mare sono obbligati a servire con la propria persona, quattro e 
più o manco compagni, tutti moschettieri secondo le rendite del 
feudo. Gli altri sono Giannizzeri, e perchè questi sono di una sola 
condizione ed ordine, mutano semplicemente il nome dall'impiego che 
ricevono o in mare od in terra, ma sempre con le medesime armi di 
archibugio, accetta e scimitarra.</p>
<p>Dei cannonieri, bombardieri, munizioni ho già rappresentato quanto 
conveniva; ma prima di passar più avanti in questo capo, convengo 
dire che Dio perdoni ai Maltesi e Fiorentini, i quali con li loro 
corsi ma con debolissime prede or nel golfo di Settelia or 
nell'Arcipelago e talvolta molto vicino ai Castelli ancora, 
pizzicandosi ma poco o nulla offendendo, stuzzicano, irritano ed 
obbligano i Turchi per necessaria difesa a quell'applicazione al 
mare che senza questi continui eccitamenti obliterata avriano. E 
piaccia a Dio che questi stimoli molesti sì, ma non dannosi, non 
accelerino quel male che per altro sarebbe forse stato lontano: 
perchè alla fine il fuoco non agitato da sè stesso s'ammorza, che 
il soffiarvi maggiormente l'accende, come alcuni mali umori con la 
quiete si alleggeriscono e col moto grandemente si infiammano. Si 
aggiunge che servendosi gli uni e gli altri nel corso e nella 
costruzione di vascelli, de' schiavi turchi che prendono dalli Greci 
ed altre nazioni, occorre che alcuni di questi o riscattandosi o 
fuggendo da quei servizii, tutte le pratiche dei medesimi Cristiani, 
le forme dei navigare, anzi li stessi modelli dei vascelli seco 
riportano; e questo è tanto vero quantoche nel mio tempo le 
due ultime galeazze fabbricate nell'arsenal di Costantinopoli, le 
migliori che da quel luogo siano giammai uscite, ebbero per proto 
uno schiavo greco fattosi poi turco, che lavorò lungamente in 
quelle di Livorno, e seco medesimo ne portò il modello, se ben poi, 
così volendo Dio, e per la tardità del moto e per molte altre 
imperfezioni disarmate rimangono. Fabbrica che dovrebbe per 
prerogativa rimaner unicamente alla Repubblica, non solo per essere 
antemurale alla Cristianità, ma perchè i legni vengono fabbricati 
in arsenale chiuso da persone benestanti e fedeli, le quali o non 
mai o rare volte tradiscono.</p>
<p>Nel canale chiamato delle Aque dolci, che divide la città di 
Costantinopoli da Galata ed altre contrade situate alle pendici di 
quelle colline, sta fabbricato l'arsenale, esposto dalla parte del 
mare alla vista di ognuno ed aperto, siccome da quella di terra è 
chiuso e da alte mura recinto, guardate tutta notte da 36 
sentinelle così per assicurare i legni dal fuoco, come gli schiavi 
che entro v'abitano dalla fuga. Consiste questo di 154 volti per 
galere ordinarie, e 3 fabbricati in mio tempo, due per galeazze ed 
uno per bastarde, ossiano reali come essi le chiamano. Sotto questi 
volti ho lasciato io quando partii dieci corpi tutti fracidi, 
incapaci di servire ad altro che all'uso del fuoco, e tre nuove 
galere fabbricate l'anno passato nel mar Nero, che non arrivarono in 
tempo mio ad essere con l'altre d'allora armate.</p>
<p>Li altri 110 volti restano vuoti affatto per l'uscita dell'armata 
di quest' anno nel mar Nero, che come avvisai a suo tempo dovea 
essere di 40 o poco più galere e cento gaicche, che sono come 
barche armate ma piatte nel fondo affinchè peschino poco e servino 
per l'uso della palude dentro la quale è situata la fortezza d'Asof 
ossia Tana, così chiamata per essere situata alla bocca del fiume 
Tanai, che quest'anno pretendono i Turchi d'espugnare.</p>
<p>Spende il Re nel trattenimento dell'arsenale, compresi li 
benemeriti ai quali si contribuisce certa poca paga morta per lo 
sostenimento 5000 reali, al mese. Li capi mastri d'ogni sorta di 
lavoro sono per lo più Cristiani rinnegati in ajuto dei quali si 
assegnano poi tanti schiavi secondo il genio di ciascheduno, 
affinchè in quella o in altra professione si avanzino. Quelli che 
fabbricano la ferramenta sono tutti genovesi, quelli che fanno li 
chiodi zingani, quelli che fanno li remi greci, quelli che 
fanno li barili candiotti, zantiotti, e così del resto. Queste 
ordinarie maestranze, quando non manchi loro legname, che però 
manca sempre per la mala qualità, come diremo a suo luogo, potriano 
fabbricar ogni anno 12 fin 15 corpi di galera; ma pressando il 
bisogno potriano farne di più, perchè in tal caso si obbligano ad 
entrar nell'arsenale tutti li marangoni, calafati, fabbri ed altri 
che alla fabbrica dei vascelli per uso di mercanzie si impiegano, e 
che in Costantinopoli, in Galata ed in altre contrade vicine 
numerosamente abbondano. Sicchè quanto all'arsenale non si può 
prefiggere numero certo di lavori perchè questi si regolano dal 
bisogno, e se non fosse la scarsezza del legname come ho predetto, 
molte galere in quell'arsenale si fabbricheriano per l'abbondanza di 
operai, che quando si tratta del servizio regio ogni altro impiego 
abbandonano. E legname viene per la maggior parte dal mar Nero, 
dove, se la regola nel tagliarlo e la previdenza nello strascinarlo 
corrispondesse all'abbondanza che vi si ritrova, non vi saria 
potentato più forte nel mare.</p>
<p>Il miglior legname viene nondimeno dall'antica Caledonia situata 
nell'Asia, la quale con cento miglia di golfo viene a congiungersi 
col canal di Costantinopoli dentro li Castelli, sicchè in otto 
giorni vanno e vengono sicure le galere, parte cariche, parte 
rimurciando le zattere di legname che conducono.</p>
<p>Questa vicinanza e bontà del legname, particolarmente per remi dei 
quali maggiore è la strettezza ed il bisogno, e questa facilità di 
condurli ha estenuato di maniera quei boschi, che dove pochi anni 
prima si tagliavano vicino al mare, ora bisogna che tre o quattro 
giornate dentro li boschi si internino e col beneficio d'animali con 
duplicata spesa al mare li conducano. Tutto il legname, così da 
colà come dal mar Nero, riesce sempre verde e mai stagionato: 
perchè il taglio si regola dal bisogno, non dal calcolo delle lune 
nè dai riflessi della stagione, nè i tagli si fanno ordinati e 
seguenti per dar comodo al bosco che col tempo di nuovo si
rimetta, ma tutto si fa alla peggio, onde, posto in opera verde, 
l'inchiodatura non tiene, le fessure si allargano, non resistono al 
cannone, ed infine all'uso di due o tre anni e non più mantenere si 
possono. Conoscono i Turchi questo pregiudizio, ma conoscono 
insieme l'impossibilità di rimediarvi perchè mutandosi li 
bascià frequentemente nessuno pensa a supplire, se non per quel 
solo tempo che gli può bastare, non curandosi, anzi desiderando che 
li successori trovino ogni cosa confusa e sconvolta, affine che la 
propria sua diligenza tanto maggiormente rilevi.</p>
<p>Dopo il legname seguita la ferramenta per la costruzione di galere, 
e di questa pure altrettanto abbondano quanto scarsi procedono nel 
valersi, non per difetto dell'arsenale, perchè questo assegna la 
ferramenta a misura del bisogno, ma per il provecchio che ne fanno 
li medesimi ministri dell'arsenale, molto più quelli che fabbricano 
galere negli squeri del mar Nero, come a suo luogo diremo.</p>
<p>Lo sforzo maggiore del ferro che capita nell'arsenale di 
Costantinopoli proviene da Sommacoro, luogo situato nei confini 
della Bosnia, che poi a seconda del Danubio capita nella Varna, 
porto del mar Nero, a distanza di due giornate da Costantinopoli.
Le palle per l'artiglieria vi capitano tutte lavorate in conformità 
delle misure e peso che di tempo in tempo vi si mandano, e di questa 
provvisione più che d'ogn' altra l'arsenale abbonda. Per altri 
lavori poi come di ancore, lame, ed altri simili ferramenti per uso 
delle galere, questi dentro dell'arsenale alle proprie forme e 
misure si riducono, lavorate per lo più da Greci che nelle
proprie botteghe per servizio dei vascelli da mercanzia travagliano, 
ajutati poi a misura dell'impiego da quel numero di schiavi che 
l'urgenza del bisogno più o meno richiede. Li chiodi sono fatti 
come ho predetto dai zingani trattenuti espressamente in arsenale 
per questo solo impiego in numero di 50, che poi secondo il 
bisogno si accrescono. Ho poi sentito che per ogni galera impiegano 
i Turchi quattro migliara di ferramenta, provvisione molto difettiva 
per quello che da pratici mi è stato riferito, ma poi tanto minore 
quantochè il legno verde incapace d'inchiodatura ed il provecchio 
de' particolari l'indebolisce.</p>
<p>Di questa ferramenta vive l'arsenale di fresco in fresco; ogni anno 
se ne fa la condotta più o meno abbondante, secondo li disegni ed 
ordini che si danno, sicchè di questa provvisione tanto necessaria 
sono li magazzini dell'arsenale d'ordinario manchevoli, che bene 
spesso per ancore e per altri bisogni simili di quelli che suno 
fabbricati ad uso di vascelli di mercanzia valersi convengono.</p>
<p>Li cordaggi per uso dell'arsenale capitano per lo più da 
Trebisonda, città situata sopra il mar Nero verso li confini della 
Tartaria e Moscovia; è di questi d'ordinario non poca penuria, 
perchè il consumo è grande, la previdenza poca e li vascelli bene 
spesso per questa mancanza si perdono, e talvolta dalle botteghe 
ordinarie dove si lavorano cordaggi per uso dei vascelli di 
mercanzia si cavano, ed anco li vascelli medesimi per supplire al 
bisogno dell'armata si spogliano, niente altro effetto 
considerandosi dove il servizio del Re concorre.</p>
<p>Con la flotta del Cairo, che capita due volte all'anno, vien 
provveduto al bisogno delle stoppie; ma di queste non si servono ad 
altro che per calafatar li vascelli, e la provvisione al bisogno 
bastevolmente supplisce; come anche dal Cairo viene l'oglio di lino, 
senza il quale dar il colore alle galere non si può.</p>
<p>Le pegole vengono tutte da due luoghi, la buona e bella è quella 
della Vallona, che li Ragusei per angaria sono obbligati di far 
trasportare ogni anno con vascello da loro pagato, nell'arsenale; ma 
nel tempo del mio bailaggio, queste pegole non sono mai capitate, 
rapite ogni anno dai Siciliani, credesi con segreta intelligenza dei 
Ragusei medesimi, ai quali rilasciano subito il vascello e gli 
uomini regalati piuttosto che maltrattati. Le altre pegole vengono 
dall'isola di Metelino, che è dai Dardanelli non molto lontana, ma 
così cattive e mescolate di terra che poco o nessun profitto 
rendere possono.</p>
<p>Li telami per vele, tende ed altro vengono tutti dall'isola di 
Negroponte, spedendosi ogni anno a tal effetto parte dell'armata che 
ritorna dai viaggi nel mese di ottobre prima che si disarmi, e la 
provvisione da quel luogo supplisce d'ordinario al bisogno 
abbondantemente. Oltre ciò ottantamila braccia pur di tela ogni 
triennio li popoli Mingreli portano in tributo, ma come questa 
provvisione non manca, così mancano gli uomini che sappiano tagliar 
le vele, nel qual impiego di Cristìani rinnegati per lo più si 
servono.</p>
<p>Dei cannoni, polveri e fuochi d'artifizio non dirò altro, perchè 
ho già supplito nella prima parte toccando le forze terrestri, e 
quella valerà per supplemento di questa ancora.</p>
<p>Vedutosi lo stato dell'arsenale di Costantinopoli, le 
provvisioni ed i luoghi dai quali vi capitano, e vedutosi 
insieme che la più parte di queste vengono da luoghi di fuori, cade 
in conseguenza che in occasione di guerra alcune di esse impedir 
molto facilmente si potriano, e coll'mpedimento cagionare 
nell'arsenale mancanza di molti bisogni, che quei lavori 
ritarderiano.</p>
<p>Ora dirò brevemente degli squeri del mar Nero, dove pure si 
fabbricano galere bisognando, i quali posso dire che sieno tanti 
quante sono le sboccature dei fiumi, che in quel mare si portano; ma 
tralasciando li men capaci in alcuni dei quali appena si potria 
fabbricar una galera, li principali ed ordinariamente usitati al 
numero di 6 si riducono, che sono: Sampson, Balaclavar, Momartimi, 
Caffa, Varna e Sinop. In ognuno di questi si ponno fabbricare 3, 
4, 5, fin 6 galere, ma tutte con li medesimi difetti del 
legname verde; sono tutti scoperti e perciò soggetti all'ingiuria 
del tempo, onde non si fabbrica l'estate perchè il sole rovina i 
lavori, non il verno per le nevi ed il freddo, ma nelle stagioni 
medie solamente; non vi sono proti per li modelli, ma li maestri 
medesimi che fabbricano caramusali, anche nella costruzione delle 
galere si impiegano, che perciò bene spesso non solo sproporzionate 
di forma, ma inabili al servizio riescono; il che procede dalla poca 
perizia dei maestri, non meno che dalla poca cura di quelli che vi 
sopraintendono, per il costume che si pratica, il quale è questo: 
quando occorre di fabbricare galere negli squeri del mar Nero, si 
eleggono in primo luogo li capi che devono comandarle, i quali col 
nome del paese chiamati vengono Rais, e di questi nell'arsenale se 
ne trovano al numero di 300 in circa descritti, all'eletto si 
contano subito 40,000 aspri che sono 500 reali, si fanno 
consegnare quattro migliara di ferramenta ripartite in ancore, lame, 
chiodi e simili, e poi si da un comandamento per il Cadì del luogo 
nel quale seguir deve la fabbrica, in virtù del quale le genti del 
medesimo, sono poi angariate di tagliar il legname, condurlo, 
metterlo in opera e perfezionare il vascello a tutte loro spese. Il 
Rais con queste provvisioni ordina il vascello a suo piacimento, se 
vuole qualche lavoro straordinario lo paga col suo, ma tanto è 
lontano che questo succeda, che non solo procura di non spendere, ma 
di convertire in proprio uso il danaro contribuitogli e parte 
della ferramenta consegnatagli, riducendo le galere con sproni di 
legno, a quel solo segno che possano star insieme: donde deriva poi 
che al primo colpo di cannone per lo più si aprono, e che, dopo il 
primo anno, di prestar servizio inabili si rendono. Fabbricato il 
corpo del vascello negli squeri del mar Nero lo conducono poi 
nell'arsenale di Costantinopoli dove viene armato e ciurmato ma 
tutto scarsamente, consistendo uno dei maggiori mancamenti 
dell'arsenale dei Turchi nella genti così da remo come da comando, 
considerazione forse la più importante che nel punto delle forze 
marittime consista.</p>
<p>Soleva l'Imperatore dei Turchi mantenere nell'arsenale di sua 
propria ragione tre, quattro, fino sei mila schiavi, ed alcuni 
dicono ancora che quando Sultam Selim apprestò l'armata navale 
contro Cipro sino al numero di 30,000 ne contasse. Ora per 
l'ultima descrizione non ne furono ritrovati che soli 700, numero 
così ristretto che appena basta per armare la Bastarda reale e per 
porgere qualche poco ajuto alle Maone. Tutte le altre galere, 
toltone quelle degli ufficiali maggiori che hanno schiavi loro 
propri, armate sono di gente colletizia, che Zoccoli vengono 
nominati, e quelli che descritti nel ruolo, chiamato in loro lingua 
Varis, godendo alcune esenzioni così nella Grecia come nella 
Natolia, sono poi obbligati a contribuir vogadori per l'armata. Per 
tali esenzioni si mandano ogni anno li uomini effettivi, ovvero, per 
esentarsene, tre mila aspri per testa si contribuiscono, e li 
ministri per proprio provecchio ricevendo per lo più il denaro con 
gente colletizia, al bisogno poi delle galere scarsamente 
suppliscono, allettandosi alcuni con offerte di denaro ed altri con 
minaccie intimorindosi. Basta che la maggior parte dei rematori, 
siano di qual sorte si voglia, tutti incapaci si rendono di ben 
servire, altri muojono sotto le fatiche, altri si ammalano per 
l'aria e i patimenti, ed altri, sebbene descritti nel servizio, con 
l'ingolar dei capi da così fatta angheria si esimono.</p>
<p>Da questa penuria di gente nasce, anco un secondo disordine, ed è 
che quando l'urgenza del bisogno richiede, tutti quelli che per 
strada si incontrano, Greci, Armeni, Cristiani e d'ogni nazione si 
conducono nelle galere: quelli che hanno qualche amico ovvero 
qualche comodo si redimono, gli altri che di questi aiuti 
mancano miseramente soccombono; ma tutti poi indifferentemente 
si querelano, ed in quella occasione ognuno di nascondersi e di 
allontanarsi procura. Mancano in appresso li Turchi di uomini da 
comando, particolarmente di marinari per la navigazione, e quelli 
che nella penuria travagliano sono per lo più o Cristiani rinnegati 
o Greci dell'Arcipelago, quelli in poco questi in più abbondante 
numero. Onde il primo passo in occasione di guerra contro gli
Ottomani, dovrà essere quello d'assalire, come ho sempre detto da 
bel principio, l'Arcipelago, d'improvviso asportando quel numero 
maggiore di genti che sarà possibile, così per far rematori nella 
nostra armata (che pur non si trova senza tale mancamento), come per 
levare ai Turchi marinari e gente da comando: essendovi penuria tale 
che, quando si armarono le due ultime galeazze, nessuno si trovò 
che le volesse e sapesse comandare, ed anche per questo mancamento 
restano oggidì inabili e disarmate. Perchè nel resto non escì mai 
dall'arsenale di Costantinopoli modello di galeazze peggiore; il 
principal difetto loro consisteva per lo più nella tardità del 
moto, aggravate da cannoni in numero ed in qualità eccedente, 
sicchè nel ritorno da Scio, convennero per piccola burrasca gettare 
in mare 16 cannoni, in segno tale che quando partii correva 
opinione di più non fabbricarne, calcolandosi che il legname 
consunto in queste due poteva bastare per venti galere sottili; 
tuttavia questo dipenderà dal capriccio delli capitani Pascià
che frequentemente si mutano, dall'interesse delle pratiche, dalle 
qualità finalmente delle intraprese che si designassero.</p>
<p>Comanda all'arsenale ed a tutte le altre dipendenze del mare un 
Visir con titolo di Capitan Pascià il quale è la seconda carica 
dopo il supremo visiriato, e questo non tanto per la autorità, che 
è amplissima e nel mare assolutissima, quanto per la facilità che 
apporta seco la carica di abboccarsi frequentemente col Re, in che 
solo consiste tutta la grandezza dei ministri, così nella Porta di 
Costantinopoli come in tutte le altre Corti del mondo. Onde per 
questo rispetto sogliono emulare tra di loro il primo Visir ed il 
capitan Pascià, e la emulazione tra Ministri grandi Turchi non si 
contenta di veder discreditato il compagno, come si pratica nelle 
altre Corti, se col discredito la morte congiuntamente non 
procurano. Al presente però io ho lasciato per Capitan Pascià 
un giovane di 24 anni circa nominato Chiaus, uscito poco 
prima dal serraglio dove serviva a portar la spada del Re, che con 
nome del paese vien chiamato Selictar. Era costui amato non poco dal 
defunto Sultan Murat, a segno che contendeva del primo luogo della 
sua grazia col Selictar precedente chiamato il favorito, contro il 
quale sostenne così fortemente il partito del primo Visir regnante, 
che per effetto di gratitudine nella mutazion dell'Imperio l'ha 
sollevato a carica eccedente la sua età, e da soggetti molto più 
capaci di lui pretese, nella quale questo giovane per obbligo di 
vera corrispondenza dai cenni nonchè dai voleri del primo Visir 
dipende, e fino a che egli professerà questa massima è molto 
credibile che il Visir procurerà di conservarvelo per non 
aggrandire da un canto chi potesse emularlo nel favore, e per 
conservare dall'altro in sè medesimo anco la direzione ed il 
comando del mare.</p>
<p>Nel resto mostra questo giovane ministro buona volontà; le sue 
risposte sono piene di prudenza, le sue massime mostrano di 
adattarsi al proprio, della Repubblica parla con onore, riconosce 
gli interessi conformi a quelli della Porta, meco ha trattato sempre 
con ogni rispetto e non mostra di essere soverchiamente interessato. 
La sua gioventù passata per lo più tra le delizie del senso dentro 
al serraglio, arguisce che non debba essere guerriero. Dalla 
riuscita d'Arrack dipenderanno le sue fortune, ha desiderato 
d'andarvi e non gli è piaciuto che altri Pascià si trovino seco a 
parte della gloria di questa impresa.</p>
<p>Nessuna cosa però muta più gli affetti di quello facciano i gran 
comandi. Nel principio sempre difficili, le novità producono 
timidità, la pratica esperienza, l'esperienza prudenza e la 
confidenza necessaria per ben comandare. E però credo io che dalla 
suddetta impresa d'Arrak prenderanno anche regola i concetti e le 
risoluzioni di questo ministro, il quale come sono tutti gli altri 
si è dimostrato meco molto voglioso di uscir coll'armata nel mar 
Bianco per li provecchi grandissimi che vi si fanno, per li molti 
donativi particolarmente di schiavi che ricevono, e perchè usciti 
che sono dai castelli ogni maggiore autorità esercitano. 
Dimodochè parmi poter questo affermare che effettuandosi 
l'impresa suddetta, il primo disegno dei Turchi per l'anno prossimo 
sarà quello di portarsi nel mar Bianco.</p>
<p>La seconda persona nell'arsenale è quella del luogotenente 
chiamato Chiecagà. Questo è un tale Assum Piali, uomo di età non 
meno che di esperienza, non soggetto alle voglie ossiano mutazioni 
del Pascià. Sotto la di costui direzione e consiglio tutto 
l'arsenale si governa, ricusata da esso più volte la carica di 
Capitano, per non esporsi con la salita al precipizio, e, con 
l'emulazione del Visir supremo, ai pericoli della deposizione, 
contentandosi di un comando mediocre ma sicuro, piuttosto che di un 
supremo ma dubbioso. Costui è soggetto molto amorevole della casa 
dei Baili, e nell'ultimo successo della Vallona contribuì buoni 
ufficij. Nel rifugio a Costantinopoli dei corsari disfatti, 
guadagnò sopra di essi notabilmente; ed in fine di costui deve 
tenersi molto conto, perchè nelle consulte marittime avrà sempre 
gran parte il suo parere, gran seguito la sua opinione.</p>
<p>La terza persona dell'arsenale è il pagatore, che con nome di 
Emino si chiama. Tiene costui il ruolo dei stipendiati 
dell'arsenale, e di 3 in 3 mesi conforme l'uso le paghe 
distribuisce. La carica è di profitto, ma soggetta alle querele, 
alle imposture per il maneggio del danaro ed alla deposizione; a 
questa carica sta congiunto il comando di una galera, che 
d'ordinario riesce migliore per il modo coi quale è armata di 
schiavi.</p>
<p>Dopo l'Emino seguita l'Agà dell'arsenale, la cui carica consiste 
nella guardia di esso così di giorno come di notte, nel ripartire 
le sentinelle, nel far le ronde ed altre incombenze per sicurtà 
dell'arsenale medesimo, carica diuturna ma desiderata e cospicua 
assai. Vi sono poi altri ministri subordinati, come cancelliere 
dell'arsenale che tiene la scrittura; guardiano e scrivano del 
bagno, che è il luogo dove si custodiscono gli schiavi con molti 
vecchi ufficiali dimessi; paghe morte, ed altre che lungo saria il 
nominarli tutti espressamente, basta dire che tutti questi, non meno 
che le maestranze, sono pagati a tanti aspri per giorno, 
cominciandosi anche con essi come si fa con le milizie dal poco e 
poi a misura degli impieghi, del tempo e delle benemerenze 
aumentandosi le paghe. E questo quanto all'arsenale di 
Costantinopoli.</p>
<p>Quanto poi alli due del mar Nero e Bianco che pure hanno 
dipendenza da questo capo dirò: che il Nero stà per lo più del 
tempo senza difesa alcuna, perchè le fortune frequenti dall'un 
canto e dall'altro la scarsezza dei porti non permettono di 
tenervene. Solo ogni anno verso la fine di maggio e non prima si fa 
una spedizione da Costantinopoli di quel numero di galere
maggiore o minore il quale a misura degli ajuti e del numero dei 
Cosacchi tanto di Polonia come di Moscovia, che ogni anno 
l'infestano, vien stimato bisognevole. Infestazione che nè per 
timore, nè per convenzioni con la Polonia, nè per qualsivoglia 
altro riguardo manca già mai, non potendo li Cosacchi, come non 
possono meno li Tartari, senza il benefizio delle prede sostenersi; 
ma per esser il mar Nero così vicino a Costantinopoli e li corsi 
dei Cosacchi talvolta penetrati fin dentro il canale inducono questi 
tanto spavento che, per non permetter che nella fortezza d'Arrack li 
Cosacchi maggiormente si annidano, s'è voluto con sforzo grande, 
con l'impiego dei capi principali e col preferire questa ad ogni 
altra impresa dell'anno presente, tentarne la ricuperazione.</p>
<p>Il mar Bianco poi resta d'ordinario difeso da 37 galere che 
portano il nome di quell'isola o luoghi marittimi che sono angariati 
per trattenerle. Scio tiene una squadra di 6 galere mantenuto da 
quella e da altre isole inferiori vicine e subordinate; Rodi 
altrettante, così Negroponte, la Morea ed altri luoghi principali. 
Queste sono le migliori galere che abbiano i Turchi, così per 
perizia di quelli che comandano, i quali stanno continuamente in 
mare sempre con timore d'incontro con Ponentini, come per la 
qualità delle galere fabbricate nella forma migliore, di legname 
stagionato, ben fortificate di ferramenta, e quel che più importa 
ciurmate tutte con abbondanza di schiavi per lo più Cristiani, e 
per lungo servizio fortemente allevati; concorrenza vi è sempre di 
soggetti pratici e danarosi che quella o quell'altra bandiera 
ricercano, e tra queste quella d'Alessandria e di Damiata sono le 
migliori e le più ricercate anche con regali e donativi. Di tutte 
queste galere tiene ora il comando Rechir, altre volte stato Pascià 
di Tunisi ed ora Bey di Rodi, nel qual carico s'è molto arricchito, 
per esser trascorsi molti anni che il capitan Pascià non è 
uscito in mar Bianco, nella cui deficienza egli governa il tutto a 
modo suo. Viene costui chiamato ogni anno a Costantinopoli 
nell'equinozio di marzo, con parte delle suddette galere, si 
consiglia seco la sicurezza dei mari per la state vegnente, si 
dispone del numero, della qualità dell'impiego di ciascheduno; cose 
tutte che il primo Visir o il capitan Pascià ben potrebbero senza 
il consiglio d'altri comandare; ma, per il provecchio che porta seco 
la venuta di questo ministro con regali e presenti a tutti, non 
viene giammai da tal viaggio dispensato. Rechir nel mio impiego si 
è sempre mostrato ben intenzionato, ha passato buona intelligenza 
così con la mia persona, come col console di Scio, Balzerini, per 
divertir le querele che frequentemente capitavano dal mar Bianco 
contro i luoghi e sudditi di Vostra Serenità, <foreign lang="lat">massime</foreign> contro 
l'isola di Tine; si confermò poi tale nel successo della Vallona, 
detestando la guerra contro la Repubblica per causa dei corsari, 
amplificando le di lei forze molto più di quello che sono e possano 
essere; e sebben egli si portasse a questo consiglio per non 
azzardarsi alla guerra, non essendo per sè stesso gran soldato, e 
per non mettere in forse la sua fortuna con li successi incerti 
della guerra, e le sue ricchezze che sono opulenti, ai cimenti del 
nemico, nondimeno questo è certo che egli ha divertito in gran 
parte i turbini che per quel fatto succeder potevano. Vero è che 
nell'incendio della nave Doria, seguito a Scio per opera dei 
medesimi corsari, sotto l'occhio suo proprio senza impedirglielo 
come poteva e doveva, ha fatto conoscer d'esser anch' egli come 
tutti li Turchi amico del proprio interesse più che d'ogni altro 
riguardo.</p>
<p>Nondimeno credo che quel fatto gli abbia più di danno che di 
profitto cagionato, perchè querelatosi da me quel successo a suo 
disavvantaggio, convenne con quaranta e più mila reali ripararsi da 
quei colpi che per tale accidente lo minacciavano, come a suo tempo 
scrissi, che però non posso assicurare quanto egli si trovi di 
presente ben affetto: so ben questo di certo che ricerca il servizio 
pubblico destreggiare con questo ministro quanto più si può per 
la, qualità del comando che sostenta, per la conoscenza che tiene 
degli interessi, e sopratutto per l'aderenza di molti che 
banditi dal regno di Candia e altre isole di Vostra Serenità a lui 
si rifuggono, a segno tale che nel tempo de' rumori egli si lasciò 
intendere con un suo confidente, il quale me lo riferì ed io lo 
avvisai, che in caso di rottura si assicurava di essere introdotto 
nel regno di Candia dai medesimi Candiotti.
E quello che dico di questo ministro che governa al presente dovrà 
servir di regola per ben coltivare e destreggiare anche tutti gli 
altri che saranno suoi successori in quella carica, per la qualità 
del medesimo loro comando troppo vicino agli Stati, ai sudditi e 
agli interessi della Repubblica. 
Parte ogni anno da Costantinopoli verso la fine d'agosto ed ai primi 
di settembre una flotta per Alessandria e Cairo, la quale di tre o 
quattro grossi galeoni, chiamati della sultana, consiste. Questi 
galeoni sono sei in tutto, di mille e più botti di portata per uno, 
fabbricati nella forma antica delle navi grosse e corte, non alla 
moderna di lunghe e ristrette. Questi in ogni occasione di bisogno 
potrieno servire per portar viveri e munizioni e per trasporto di 
genti ancora, ma di presente al solo comodo di quel negozio servono 
e partono il mese di settembre tutti carichi di legname per l'uso 
delle fabbriche nel Cairo, dove peraltro non se ne trova ed il 
profitto è grandissimo; si provvedono d'esso nel mar Nero, che è 
tutto circondato da boschi, ed è a buonissimo prezzo; si conducono 
a dirittura in Rodi, dove da molte altre parti dell'impero 
concorrono vascelli più piccoli per aspettar la partenza di 
conserva, i quali tutti sono carichi per lo più di passeggieri, 
portano numerosissimo contante per investire in lini, zuccheri, 
droghe ed altro, che dal Cairo poi nel mese di agosto si riducono. 
Il suddetto Rechin che è quello che comanda alla squadra di Rodi, 
accompagna questa flotta che d'ordinario viene da Maltesi e 
Livornesi sussidiata non senza ragione per la ricchezza incredibile, 
che come ho detto seco porta; onde quando nella Paranzana del Golfo 
di Satellia qualche vascello per fortuna o altro accidente si separa 
dalla flotta, questo d'ordinario in loro preda irreparabilmente 
cade; che però, non meno che per l'infestazione dell'Arcipelago, 
queste due squadre di Malta e Livorno si trovano nel sommo dell'odio 
appresso Turchi, a segno che sultan Murat mandò espressamente 
a prendere il disegno di Malta, il quale avutosi dopo la sua morte 
in tempo che la scena era tutta mutata, ebbi modo io col mezzo di un 
confidente del primo Visir, di averlo nelle mani.</p>
<p>E per conclusione di questo capo delle forze turchesche, dico che 
le terrestri sono formidabili e che le marittime sono assai deboli, 
ma però capaci di miglioramento a segno e misura dell'applicazione 
di quelli che le comandano. Tutta l'armata navale consiste di 
presente in 70 galere sottili, quelle del mar Bianco che saranno 
per la metà tutte buone, le altre di pochissimo servizio: e perchè 
il mar Nero tiene ogn' anno necessità di qualche squadra, per 
questo l'armata del mar Bianco quando uscisse non può essere che di 
50 galere, se però non si fabbricasse oltre l'ordinario, il che 
dagli avvisi degli eccellentissimi Baili <foreign lang="lat">pro tempore</foreign> cavar si 
potrà molto facilmente per regola dell'avvenire. Le galeazze ho 
già detto, come per più rispetto sarieno inutili; piuttosto ad un 
centinajo di barche armate fatte per l'impresa di Arrak riflettere 
in ogni caso si potria. All'incontro le forze di mare della 
Repubblica sono credute dai Turchi maggiori di quella che in effetto 
sieno, e bisogna in questa credenza mantenerli. Le galeazze nostre 
sono stimate per la struttura dei vascelli e per gli uomini che le 
guidano, ma non già per il numero dei soldati, più avendone le 
sottili de' Turchi e de' Corsari. Se queste abbordano un vascello, 
cinquanta soldati soli restano alla guardia della galeazza, 
altrettanti bisogna farli assalire azzardandoli e se periscono non 
si possono rimettere. Le nostre galere sottili sono stimate più per 
la forma del vogare che per il resto, credute difettive 
particolarmente causa la bassezza della puppa per gli abbordi; sono 
vantaggiose su quelle de' Turchi nel cannone e nelle persone che lo 
maneggiano; nell'avvicinarsi hanno disavvantaggio per la 
moschetteria inferiore di numero e di qualità a quella de' Turchi; 
nell'abbordo formale ritornano poi al vantaggio per li fuochi 
artificiali che i Turchi non hanno, per li galeotti che combattono, 
dove i Turchi avendo il nemico in casa convengono combattere per 
metà e con l'altra da' schiavi guardarsi. E questo è tutto, quanto 
alle cose marittime.</p></div2>
<div2><head>Capitolo quarto. Delle entrate e spese.</head>
<p>Non posso, Serenissimo Principe, restar soddisfatto in me medesimo 
sovra il racconto delle forze de' Turchi, se per corroborazione di 
tutto il rappresentato non faccio un breve tocco ancora delle 
entrate e spese di quell'impero, dalle quali, per ordinare le forze, 
tutti i governi dipendono, anzi non si può far più certo giudizio 
delle forze dei principi, non meno che dei privati che dal giusto 
scandaglio della borsa. Se in generale vorremmo considerare le 
rendite e le spose del Gran Signore, queste e quelle arriveranno a 
somma che renderà ammirazione, ma se si ridurremo a quel solo che 
passa sotto la direzione dei tesorieri, chiamati in loro nome 
Defterdari, e di quello ancora che viene trasmesso nel regio tesoro 
dentro il serraglio, che col nome di Casnà si chiama, cesserà 
l'ammirazione del molto e piuttosto accadrà qualche forse nel non 
creduto poco. Quello che passa per mano dei tesorieri eccede in poco 
la somma di tre milioni d'oro per anno, che consiste per lo più nei 
dazi e nel testatico sopra li forestieri, chiamato col nome di 
carazo ed in altri simili, col qual denaro si soddisfanno tutti gli 
Sphai da paga, come ho detto a suo luogo. Li Gianizzeri, i Bustangi, 
l'arsenale, che di tre in tre mesi si pagano dentro il pubblico 
Divano nel quale si porta il danaro ed a vista di ognuno lo si 
distribuisce, anzi s'aspetta di far queste paghe nelle solennità 
maggiori d'ambasciatori o d'altri che arrivano in Divano per 
ostentar copia di denaro nell'opinione dei popoli non meno che nel 
riflesso degli esteri. Alle paghe s'aggiungono le spese per 
espedizione de' Chiaussi, per ricevimento d'ambasciatori ed altre 
simili, notorio non solo, ma che sotto la tariffa dell'ordinario 
uso, chiamate da esse col nome di canon, camminano e dai registri 
del Defterdar dipendono. Quello poi che entra nel Casnà di dentro 
consiste nel tributo del Cairo di seicento mila zecchini all'anno, e 
con altre entrate de' feudi come ho detto a suo luogo; sicchè, per 
concluder questa parte, l'entrata del Gran Signore non eccede sei 
milioni d'oro per anno: tre che passano sotto la direzione del 
Defterdar, da' quali devono detrarsi le spese predette, tre 
altri incirca che entrano nel Casnà di dentro, coi quali pur si 
supplisce alle spese di donne, lussi ed altro del serraglio 
medesimo; sicchè detratte le spese dalle rendite, non sarebbe di 
molta considerazione l'avanzo, quando non vi concorresse una grossa 
ma però necessaria aggiunta che è quella dei presenti e delle 
avanie, con quali si leva la vita a questo e a quell'altro ricco, 
per solo oggetto d'appropriarsi le di lui ricchezze, il che siccome 
si praticava e si professò studiosamente nel tempo di sultan Murat, 
così sotto il re e governo presente non è seguito finora, in 
nessuna azione che possa la medesima avidità denotare. Tralasciando 
dunque le avanie, perchè al tempo di adesso non praticate, ma che 
però facilmente praticar si potrieno, dirò che dei presenti non si 
può rappresentar alcuna cosa di certo, come quelli che variano a 
misura degli accidenti, ma però sarà curioso di sapere il 
fondamento della loro necessità, perchè molti credono vanamente 
che in modo facile li presenti e donativi scansar si potriano. 
Sappiano dunque Vostre Eccellenze che per le leggi dell'Alcorano non 
possono i Turchi ammettere nei loro stati, nazioni d'altro rito se 
queste qualche profitto al paese non rendono; che però li schiavi 
Cristiani vengono ammessi per il servizio attuale che ai Turchi 
negli impieghi più faticosi prestano; li mercanti per l'utile che 
col mezzo dei dazii rendono; gli Ebrei ed altri che non trafficano 
vengono ammessi per il carico ossia testatico che contribuiscono; 
gli ambasciatori finalmente ed altri di qualità più cospicua per 
li presenti che portano; a segno tale che le Eccellenze Vostre più 
d'una volta avranno intesi li disgusti coi Polacchi ed altri che da 
questo uso dipartir si volevano: politica così stringata che quanti 
giammai hanno scritto sian pur Machiavelli o d'altra scuola, mai 
nessuno è arrivato certo o arriverà alle previdenze dell'Alcorano, 
e questo sia detto di solo passaggio. Ma se vorremo poi, alle 
entrate, ai presenti ed altri estraordinarii, come Vostre Eccellenze 
hanno inteso, aggiungere le entrate che caverebbe il Gran Signore 
dai feudi assegnati alle milizie a cavallo, all'arsenale e ad altri 
per tenere pagato egualmente in tempo di pace e guerra e pronto ad 
ogni cenno un corpo di duecento mila combattenti, che con li seguaci 
ascendono a trecento e più mille, i quali tutti si calcolano 
per il valore di trenta milioni incirca; ma essendo l'impiego di 
questi feudi al trattenimento delle milizie destinato, onde di 
questa ragione nell'avanzo del tesoro nulla si converte, per questo 
rispetto il denaro effettivo, che passa e ripassa, al solo primo 
calcolo di sopra espresso si riduce. Vedute dunque le entrate e le 
spese diremo brevemente alcuna cosa di quello che al presente possa
ritrovarsi nel Casnà di dentro raccolto, il che sebbene è molto 
difficile, per esser secreto occulto anche ai più grandi del 
governo medesimo e cognito solamente a quelli ai quali dal serraglio 
medesimo non è giammai permesso d'uscire; a ogni modo 
l'osservazione degli accidenti ed i riflessi delle congiunture assai 
possono permettere di facilmente avvicinarsi. Questo è certo che 
quando Sultan Murat fu assunto alla corona, non vi fu denaro nel 
Casnà per dare alle milizie il donativo, sempre solito 
nell'assunzione di nuovo re, che ascende a quattro milioni in circa, 
che però per aver fatto egli ricorso nel bisogno d'allora ad 
ambasciatori e ad altri per una grossa prestanza, che da tutti con 
buone e cortesi scuse fu ricusata, si stamparono per supplire a tal 
mancamento zecchini d'argento i quali secondo le promesse furono poi 
nel progresso del tempo in altrettanti d'oro mutati e cambiati. 
Questo tutto seguì perchè dopo la morte violenta di Sultan Osmano, 
il zio Mustaphà che era pazzo assunto l'impero per pochissimo 
tempo, e la regina madre presente per conservarsi, furono 
necessitati di spogliar affatto il Casnà e alle milizie ora per 
conservarsele benevole ora per acquetarle tutto il denaro già 
raccolto distribuire. Sultan Murat, che successe all'impero, lo ha 
poi maneggiato per lo spazio di sedici anni con affetti totalmente 
contrarii, perchè nei primi si fece conoscere al profondere 
piuttosto che al civanzare inclinato, poi mutato proposito convertì 
negli ultimi anni tutta la sua applicazione alla avarizia, 
all'avidità del denaro, con tanti eccessi <foreign lang="lat">per fas et nefas</foreign> 
che non si può rappresentare il simile, a segno tale che le due 
sortite da lui fatte (l'una contro Revan, l'altra contro Babilonia) 
gli sono di profitto riuscite piuttosto che di spesa, mediante le 
tirannidi usate contro quelli che nelle vicinanze del paese per dove 
camminava il nome di ricchi aveano; e considerato insieme che 
li donativi per l'assunzione del re presente, sono stati diminuiti 
per la metà dell'ordinario, pare che ognuno convenga nella medesima 
credenza, ed è: che nel Casnà di dentro esser vi possono raccolti 
effettivi quindici milioni in circa; non comprendendosi però in 
questo calcolo le gioje che sono dentro il medesimo serraglio, le 
quali per la quantità, e qualità eccedono ogni credenza, gli 
abbigliamenti pei cavalli e molte altre cose, che appresso nessun' 
altro potentato per avventura ritrovar si potriano.</p></div2>
<div2><head>Capitolo quinto. Delle persone di Sultan Murat defunto, Sultan 
Ibrahim regnante e dei ministri. </head>
<p>Quando fui espedito da Vostra Serenità Bailo a Costantinopoli, 
ritrovai che a quell'Imperio presiedeva Sultan Murat, uno dei 
maggiori imperatori che la casa Ottomana giammai avuto, abbia o sia 
per avere, se la morte, nel più bel fiore della sua età di 32 
anni e nel colmo delle sue glorie dopo l'espugnazione di Babilonia, 
quasi altro Alessandro Magno che pur terminò la vita colla medesima 
impresa, estinto non l'avesse. Successe costui a Sultan Osmano suo 
fratello maggiore scelto dalle milizie, oppure come come altri 
vogliono da Vaut Pascià, che in quel tempo governava l'impero sotto 
il nome di Mustafà, zio di questi fratelli ma pazzo al quale non 
daremo nome d'imperatore, portato a quel grado dalle milizie 
sollevate in quel tempo ma dalle medesime ancora pochi giorni 
appresso conosciuto incapace di governare, deposto ed in una camera 
del serraglio confinato, dove pochi mesi avanti la morte di Sultan 
Murat terminò anch' egli la vita; esecrando delitto diremo noi 
dunque che fosse quello della morte di Sultan Osman, mai più 
praticato dai Mussulmani, che anzi per legge, per coscienza e per 
politica non solo le persone degli Imperatori, ma i cenni loro 
sempre in somma venerazione per l'addietro avuto aveano; delitto 
gravissimo per il quale le milizie rotti i ritegni di ogni rispetto 
si fecero lecito di dilapidare il serraglio, di volere il 
governo a loro modo, di disfare ed uccidere li ministri, e 
finalmente d'attentare contro la vita dello stesso Sultano Murat, il 
quale in più di una occasione si ritrovò a ben pericolosi cimenti, 
ma finalmente fatto egli dalla necessità ardito, comparso più 
volte in vista delle milizie, prima per contentarle, poi per 
ammonirle, finalmente per rimproverarle, donatosi in braccio e al 
consiglio di Rezep allora primo Visir, trovò in dissimulato rigore 
la pretesa vendetta, lusingò i capi più arditi e di maggior 
seguito, allettandoli con le speranze, ma nelle speranze medesime 
occultò i lacci per distruggerli, e dopo una gran strage dei più 
fazionarii si rese assolutamente padrone delle stesse milizie, non 
con altre leggi che con quelle del sangue e di un sommo rigore, 
riducendoli con siffatti mezzi a segno tale di ubbidienza che anche 
al giorno d'oggi vivono sotto la temenza di Sultan Murat benchè 
morto ed estinto. Mai Imperatore ottomano fu più di lui assoluto 
padrone dell'Imperio, il quale a dir il vero per la naturale 
barbarie, più col rigore che con la clemenza, più colla spada che 
colle bilancie, maneggiare si deve. Non si può però negare che 
come il rigore nel farsi padrone di una milizia tumultuante fosse 
piuttosto lodevole, così l'affezionarsi tanto come si fece alle 
crudeltà ed al sangue non meritasse biasimo: infiniti essendo 
quelli che sotto il suo comando non solo, ma sotto l'occhio anzi di 
mano sua propria estinti rimasero, a segno che le mescolanze del 
sangue umano tra le delizie ed i lussi di lui accrescevano il suo 
compiacimento.</p>
<p>Crudele fu ei non solo, ma avaro insieme, avarizia per eccesso, 
avarizia che a qualunque dispendio benchè necessario contribuir non 
voleva, avarizia finalmente che a qualunque di ricco concetto 
avesse, nè vita, nè roba sicura rimanevano. Li ministri erano da 
lui eccitati alle abbominazioni, affinchè provecchiassero, ma del 
loro provecchio poi parte ben grande anch' ei ne pretendeva, e 
quando sospettava che alcuno arricchito si fosse, col privarlo di 
vita miseramente e senza causa voleva assicurarsi di tutto l'avere 
di quel meschino, anche delle cose minime egualmente volendo 
impadronirsi. Eppur tanto prevale nel naturale dei Turchi il 
profitto, che li ministri niente avvertiti di così fatti 
spettacoli, più che mai avidi ed insaziabili si dimostravano. Il 
non donar mai ad alcuno, il voler per forza da tutti, il non toccar 
mai quel denaro che raccolto una volta dentro il Casnà più non ne 
usciva, erano gli idoli che il Sultan Murat adorava; il fine delle 
sue guerre non era tanto la gloria e l'acquisto, quanto il desiderio 
di provecchio: massima che a tutti gli altri fallace, a lui solo 
riuscì favorevole nelle due guerre di Revan e Babilonia.</p>
<p>Levati questi due difetti della condotta ed avarizia ai quali 
incoraggiava anco di sovente quello dell'ebbrietà, che della sua 
morte fu poi anco cagione, era Sultan Murat nel rimanente 
applicatissimo al governo, vago di saper tutto, anco delle azioni 
minime de' suoi sudditi, frequentando bene spesso a tale effetto con 
abito mentito le piazze, le botteghe e riduzioni delle milizie, 
eccitando ognuno a parlare del di lui governo per regolarsi, dei 
ministri principali e subordinati per correggere i difetti che vi 
fossero in questi, a segno che nessuno ardiva commetter eccessi 
correggibili, mentre altra correzione che quella della morte ei non 
accostumava.</p>
<p>Avea spie da per tutto, e spediva persone del serraglio ignote 
così nelle case dei vicini come nei luochi più lontani, sospettava 
di tutti ed il sospetto lo rendeva vigilante, non si fidava d'alcuno 
soggetto, conoscendo alla corruzione dell'oro pronto ciascuno ed al 
provechio proprio. L'imprese più difficili, le manco consigliate, 
erano da lui le più abbracciate, perchè il troppo potere vuole ben 
spesso quello che non può, e la felicità di non poter esser 
forzato, produce l'infelicità di non restar persuaso, asserendo che 
una potenza grande come la sua imprese grandi intraprender 
conveniva; non dimandava mai consiglio, che prima seco medesimo 
consigliato non si fosse, e con le informazioni da più parti 
instrutto dei negozij prima che con li ministri li profferisce. Era 
oltre modo ambizioso, nè si scordava così facilmente delle offese, 
anzi dissimulando in tutta perfezione li disgusti, quando meno gli 
altri vi pensavano, colpiva; quando più appariva amico si 
vendicava, coprendo di questo modo i lacci sotto le beneficenze, lo 
sdegno sotto l'oppottunità delle occasioni. Nella sua falsa 
religione era tutto ateista, la sua fede sopraffina politica: 
rare volte visitava le Moschee, rare volte faceva le orazioni, è 
queste anco per soddisfar ai popoli; non osservava li digiuni del 
Ramasan, non rispetto verso il Muftì, non riverenza ai Santoni, 
cose tutte che a quel falso rito molto strettamente appartengono; 
tutto al voler suo proprio ed alla sua spada sottoposto. Inimico dei 
Cristiani, quanto mai fosse alcun altro della Casa Ottomana, 
portatosi all'espugnazione di Babilonia con ogni apparato, a solo 
fine di estinguer quella diversione per invader poi con ogni sforzo 
unito la Cristianità: contro questa li primi esperimenti erano, se 
fosse egli vissuto, nella Polonia certamente diretti; disgustato 
essendo della burla ricevuta nell'ultima pace, quando condottosi di 
persona in Andrianopoli per ricever in ostaggio uno dei fratelli di 
quel Re, che gli fu promesso, vi ritrovò l'esercito ammassato che 
lo circondò ed alla pace il costrinse. Nel tempo della guerra 
terrestre disegnava, benchè lontano, rinforzi marittimi per 
rivogliersi come da tutti credevasi contro Malta, chè non poteva 
esser senza gelosie ben grandi della Repubblica ancora, locchè 
mentre <foreign lang="lat">massime</foreign> era molto credibile che sotto le ceneri 
dell'oro accordato per il seguito della Vallona, coperta rimanesse 
qualche favilla di sdegno, che in opportunità migliore gran fiamma 
riaccender potesse. Ma come tutte le procedure di quell'Imperatore 
contendevano per così dir con quelle del Signor Dio, restò anch' 
egli abbattuto quando più si stimava sollevato, pianto dalla plebe 
perchè frenava col timore la potenza dei grandi e l'insolenza delle 
milizie, ma non già dai ricchi, che della vita stessa non erano 
sicuri, nè manco dai principi confinanti, che dei suoi fini giammai 
assicurar si potevano nè la Cristianità tutta scansar dagli urti 
d'un emulo prepotente, intendente, pretendente. Per conclusione di 
questo capo basterammi il dire che nel procinto della sua morte 
tentò più volte di far condur alla sua presenza il regnante 
Imperator suo fratello, con intenzione di farlo passar sotto la 
spada, se la madre e li ministri sotto pretesto di poca sua salute e 
di poco ingegno divertita non l'avessero, solito egli dire, che con 
la sua morte desiderava estinto l'Impero Ottomano. Il che forse 
permetterà Dio Signore che segua nella cadente prole dell'Imperator 
regnante, quando la Cristianità ravvedutasi dei propri 
interni dissidj dovesse pur conoscere, che cibo della 
ambizione può essere l'imperio vastissimo d'Oriente molto meglio 
che il recinto ben angusto d'una piazza. Lasciò Sultan Murat una 
figliuola femmina in età di dodici anni, di cui la Regina madre 
altrettanto era invaghita quanto dal Re presente poco amata, pareva 
che in matrimonio destinata fosse per il già favorito Selictar, che 
decaduto con la morte del Re dalla grazia, espulso dalla Corte con 
cariche da lui non desiderate, ha però avuto buona fortuna di poter 
asportar seco un tesoro di tre milioni col quale coltivando egli la 
Regina madre e questa figliuola che pretende in moglie, e molti del 
serraglio potria molto facilmente un giorno al risorgimento 
ricondursi.</p>
<p>A Sultan Murat che l'Imperatore delle condizioni accennate è 
successo Sultan Ibrahim Imperatore regnante, giovane di ventiotto 
anni, tutti consumati da lui in una prigione, con timori continui di 
seguitare l'esempio d'altri quattro fratelli maggiori di maggior 
vivacità e di maggior attitudine al governo, che tutti fra i lacci 
estinti rimasero; ed egli ultimo di prole di sette fratelli che 
erano, due dei quali sono stati Imperatori, assunto all'imperio con 
esempio inaudito, viene ad esser l'ultimo eziandio della Casa 
Ottomana, mai più per l'addietro a simile stato di posterità 
ridotta, con opinione, che più importa, di inabilità alla prole, 
tale conceputasi così dalla poca sua natural inclinazione alle 
donne, come dalla qualità di sua abitudine corpulente assai, 
seguace della crapula più che dei lussi, del vagare più che delle 
oziose piume, e finalmente perchè in dieciotto mesi e più che egli 
è Imperatore, avuta la pratica di molte schiave, non si vede nè si 
sente che fin ora vi siano appaparenze di posterità. Li suoi 
portamenti, la sua guardatura, la fisonomia stessa dinotano la 
leggerezza dell'ingegno per non dir le sue pazzie, le quali però 
meritano in qualche parte d'esser escusate, perchè ventiotto anni 
di prigionia continua, tra perpetui timori di morte, anche l'ingegno 
dei più savij in qualche parte sconcertato averiano. Non gode egli 
tutta la salute di corpo, soggetto a malinconia ipocondriaca, smilza 
e simili indisposizioni, di modo che non vita longa, nè questa 
totalmente sana, attribuire ragionevolmente se gli può. Detesta le 
azioni del fratello defunte, e particolarmente la crudeltà e 
l'avarizia, imprese a detestarle dai ministri non meno e che da quei 
del serraglio, l'una per preservarsi dalla spada, di cui nel mio 
tempo dentro lo spazio di un anno non ha contro di chi si sia fatto 
prova alcuna, e per facilitarsi nell'altra gli effetti della sua 
liberalità, verso la quale per quello che si e veduto propenso 
assai si dimostra. 
Non si può però affermare, che egli in questi affetti continuar 
debba, perchè anche il fratello nel principio dell'imperio era 
tutto moderato, e poi col tempo fattosi in tutto insopportabile, 
diede a conoscer che gli onori mutan gli umori, come l'esperienza 
gli affetti. Ama l'imperator presente di legger l'Alcorano, le 
istorie dei suoi antenati, ma non ha genio per imitargli nè 
giudizio per cavarne profitto. Scrive con carattere perfettissimo 
come condizione appresa quasi per necessità negli ozj della 
prigione di tant' anni. Ha voluto che instituti antichi del 
serraglio, alterati assai sotto l'Imperator defunto si ripiglino; ha 
dimostrato tenerezza di sangue verso le Sultane sorelle, contro le 
quali l'Imperator fratello ben spesso improperi esercitava. In somma 
da tutte le circostanze ed osservazioni pare potersi vaticinar quasi 
di certo: che il governo dell'Impero Ottomano sotto il Re presente 
dipenderà dall'arbitro delle massime del primo Visir e delli 
Ministri, che <foreign lang="lat">pro tempore</foreign> governeranno, a misura dei quali 
anco le milizie o più continenti o più rilassate si dimostreranno. 
E perchè il punto della prole mancante chiama l'indagazione 
maggiore dirò riverentemente, che quanto più egli tirerà avanti 
nell'imperio senza prole tanto maggiori si faranno ogni giorno i 
suoi pericoli e decaderà la stima ed il rispetto di lui, mentre non 
avendo egli testa per governar da sè stesso nè forse capacità per 
far dei ministri la scelta migliore, le milizie si renderanno sempre 
più insolenti: perchè perduto il rispetto del re, che grandemente 
consiste nella prole, saranno anche dai ministri secondate per 
dubbio che contro di essi vivendo il re non avventino, e dopo la sua 
morte non siano dei loro interessi seguaci. Onde è più che certo 
che, sotto il re presente, impresa alcuna di rilievo non sia per 
tentarsi, perchè nè lui averà attitudine per maneggiarla, nè 
salute per assisterla personalmente, nè li primi Visiri vorranno 
allontanarglisi dal fianco per non lasciarlo nell'appoggio 
delle proprie debolezze compagne inseparabili delle mutazioni. Anzi 
è credibile che li Persiani, non ostante l'ambasciata di pace 
ultimamente spedita, ed altri che si chiamano oppressi, siano per 
conoscer esser questo il tempo opportuno per procurarsi ragione; e 
se poi seguisse la morte del re senza prole, come l'apparenza 
dimostra, ai Tartari di casa, Sangirai, che è la principal tra 
quella nazione toccherebbe <foreign lang="lat">de jure</foreign> l'imperio. Ma li Monsulmani 
assai francamente si dichiarano di non voler a' Tartari viver 
sottoposti, nè li Tartari è credibile che siano per ceder 
volontariamente alle ragioni di tanto imperio senza prima tentar gli 
ultimi sforzi della spada. In tal caso tanti sariano li pretendenti 
quanti sono li figliuoli e discendenti da Sultane del sangue 
ottomano regio, i quali sono infiniti e per tutte le parti 
dell'Imperio dispersi. Alcuni politici discorrevano che fosse bene 
radunarli tutti nel serraglio, osservando qual di loro fosse per 
aver attitudine maggiore al governo dell'Impero, con disegno poi di 
rilasciarli in liberta quando il re avesse prole, e non avendone 
sceglier il più capace d'essi per erede, e tutti gli altri per 
evitar le, discordie, conforme l'uso dei Turchi far morire: così 
l'emulazione dell'Imperio si rende tanto sospetta, che nelle persone 
più congiunte, quanto più dovria fidarsi, meno si fida. Concetto, 
che nel discorrerlo cammina bene, ma nell'eseguirlo è pieno di 
contrarj, perchè senza il consenso del re non lo si può 
effettuare, il re difficilmente lo approverebbe, molti si 
nasconderiano piuttosto che costituirsi prigioni nel serraglio, 
sperando nel valor della spada in campagna più che nel paragone 
della prudenza dentro il serraglio, e poi più che certo deve 
tenersi che altro Imperatore non potrà sussistere se non quello che 
dalle milizie sarà sostenuto, nè sarà sostenuto da queste altri 
che quelli che averanno o gran valore o gran denari, e se ambedue 
queste condizioni insieme tanto meglio: che però l'Eccellenze 
Vostre possono darsi a credere in caso di tal vacanza senza prole, 
non esser alcuno del sangue, o alcuno dei Visiri più potenti, 
ovvero dei comandanti più lontani capaci del seguito delle milizie, 
che al sommo dell'Imperio aspirar non debba. E tanto più sarà 
facile questa riuscita, se li Turchi non averanno brighe fuori 
dell'Imperio, perchè li corpi di grand' umori senza cauteri 
facilmente si commuovono, e commossi tra di loro combattono, dove 
per espeller un veleno esterno facilmente concordano e si uniscono. 
Altri sopra questa prole mancante discorrevano che la Regina madre 
potrebbe dentro il serraglio introdur qualche parto supposto per la 
quiete dell'Imperio; ma questo ancora è più facile da discorrere 
che da eseguirsi, perchè dove stanno le donne di serraglio non 
pratica uomo alcuno immaginabile fuorchè li Eunuchi mori e bianchi, 
incapaci non solo per sè medesimi ma osservantissimi delle donne, 
in modo che senza loro consenso questo difficilmente seguir potria; 
e che il consenso loro vi concorri è, altrettanto difficile, così 
per esser molti come per essere instrutti dentro quel serraglio 
nelle forme più rigorose, che l'onore del vero sangue regio 
riguarda. Concludo dunque, che l'Imperio Ottomano mai più sia stato 
vicino, come si trova di presente alle combustioni interne ed a quei 
pericoli di novità, a quali la divisione, per bocca dell'istesso 
Grande Iddio, gli Imperi riduce. In che siccome tutti li principi 
cristiani affissar l'occhio dovriano, così sopra tutti la Republica 
nostra per il lungo tratto dei confini e per le antiche pretensioni 
sopra dominj affissare li possa. Per l'affetto dei popoli, al 
dominio di lei tanto moderato inclinati, dovrebbe riflettervi, e con 
previdenza, di lungo tratto cominciar di quando in quando a 
discorrerne, fissando l'occhio sopra tutto all'arsenale e da questo 
all'armata marittima, con l'altre conseguenze che ad un tanto affare 
esser potriano bisognevoli, e che in momenti non possono poi 
effettuarsi. </p>
<p>La Regina madre si dà la gloria di esser stata moglie d'un 
Imperatore, madre di tre altri, quello che di rado o non mai tra' 
Monsulmani succede, toccatole non so se debba dir per sorte o per 
prudenza, che di sette figliuoli lasciati da Sultan Acmet di lei 
marito, li quattro d'altre madri sotto il laccio periscano, li tre 
nati da lei la spada dell'Imperio cingano. Ma perchè sotto il 
comando di questi sono seguiti li maggiori eventi di Casa ottomana, 
nei quali ella ha saputo con stima e riputazione conservarsi, 
bisogna dire che sia donna di buona condotta, sapendo <foreign lang="lat">massime</foreign> 
congiunger ai travagli pubblici li suoi privati compiacimenti, 
tenuti a questo fine giardini riservati, ed or di questo or di 
quell'altro formoso compiacendosi. Nel tempo ch' io andai a 
Costantinopoli ella non mirava che a frenar li trascorsi violenti 
del figliuolo Sultan Murat, che trasportato dalla sua crudeltà, or 
sua naturale ed or dal vino accesa, la minacciò più volte nella 
vita, le protestò la clausura dentro il serraglio vecchio, dove le 
donne dimesse a parte vivono, fece mostra di farla battere, come ben 
spesso colle proprie sorelle praticava. Nel Governo presente ella si 
conserva con maggior stima, quanto minore è la capacità del 
figliuolo, che però comandando Ella alle cose del serraglio, ed il 
primo Visir a quelle di fuori, ben spesso questi due comandi 
s'incontrano ed incontrandosi s'offendono, onde si può dire che 
nell'apparenza accordino e nello interno si procurino l'uno 
all'altro la caduta: il che ben facilmente potei comprendere, quando 
da me portate le lettere, di Vostra Serenittà al primo Visir in 
congratulazione alla madre per il figliuolo all'Imperio assunto le 
ritenne, non le diede, quasi se ne sdegnò è mi disse: che le 
Regine degli Ottomani sono schiave come tutti del Gran Signore, non 
compagne, nè capaci del Governo, come quelle di Cristianità. 
L'ultimo Mehemet ritornato Bassà dal Cairo, pare che alla Regina 
s'attrovi ben appoggiato, e che lo stesso si procuri eziandio da 
Mustafà Selictar già favorito del defunto col mezzo di continui 
presenti, co' quali coltiva anch' egli la figliuola del fu Sultan 
Murat, mentre <foreign lang="lat">massime</foreign> ella, giovane di spirito, con tutti 
egualmente s'esprime di non voler altro marito che lui, così 
avendogli il padre quando viveva promesso, e se il Re fosse 
maggiormente dedito alle donne, non è dubbio, che anche la Regina 
Madre maggior autorità non avesse, come quella che conoscendo il 
genio del Re verso la più favorita, ha saputo in altri tempi con la 
medesima favorita molto strettamente congiungersi, partito che in 
quell'Imperio suole d'ordinario molto vantaggiosamente prevalere. Di 
statura mediocre è la Regina, per quello che alcuna volta in abito 
privato la città ed i giardini passeggia. Nella età s'avvicina a 
sessanta anni. Nell'aspetto, per quello che m'è stato riferito, si 
scuopre tuttavia il residuo di bellezze dal tempo schernite, ed a 
queste un tratto molto grave e composto congiunto.</p>
<p>Mustafà è il primo Visir che lasciai nel governo alla mia 
partenza, con tanta autorità chè il regnante si poteva dir 
imperator di nome, egli d'effetto. Di nazione albanese, 
Gianizzero, di padre e madre cristiani, incaminato per via di 
quell'ordine, e dalle cariche più vili di esso nell'età sua di 
quarantaott' anni assunto. Sultan Murat l'amò per la puntualità 
del servizio, niente mai alla di lui moglie contradicente, per la 
ritiratezza d'ammassar ricchezze a fine di non esser obbligato a 
parteciparle col re ed a perder in fine con le ricchezze medesime la 
vita per la diligenza da lui usata in tutte le cariche di riseccar 
le spese e l'utile di queste nel Regio Erario trasmettere, come 
appunto fece quando fu Capitan Bassà, che ridusse le spese 
dell'Arsenale dai quindici ai cinque mille reali per mese, e 
finalmente per il valor proprio, che sostenuto dalla credenza che 
egli tien fermissima nel destino, a tutte le prove dei più 
pericolosi cimenti lo rende impavido ed intraprendente, come appunto 
nell'espugnazione di Babilonia diè a conoscer che esposto 
d'ordinario alle cannonate e moschettate senza riguardo nè riparo 
alcuno alli approcci continuamente attendeva; dove ricusata la 
carica di primo Visir, che in quella fazione restò estinto, come 
pure in due altre vacanze precedenti fatto aveva: finalmente il 
sigillo d'oro ricevette, che tutti li Visiri al collo pendente e 
notte e giorno con somma avertenza ritengono. fatto primo Visir 
assicurò l'acquisto di Babilonia, minacciò li Persiani di nuove 
aggressioni per ridurli, come fece anco, a più avvantaggiosa pace. 
Ritornato di Babilonia, non ostante l'opposizione del Selictar 
favorito, fu grato a Sultan Murat, ma per le opposizioni del 
medesimo favorito governò sempre in timore e tremore. Morto Sultan 
Murat egli ebbe la fortuna d'investir il re presente dell'Impero, 
del quale avendo miglior cognizione d'ogni altro, con capacità 
veramente più che ordinaria in tutto s'è guadagnato in modo 
l'affetto del medesimo nuovo re, che, come ho predetto, seco ha 
diviso l'imperio, lasciandone a lui il nome, ed egli confermandone 
il comando; ma veramente anche il re si può stimar fortunato d'aver 
ritrovato nella sua assunzione un ministro di tanto credito e 
valore, quanto egli di poca stima e capacità.</p>
<p>Gettò il Visir anche col nuovo re i primi fondamenti nel 
risparmio, sopra i quali cresce la fabbrica delle sue fortune, come 
col defunto, forse credendolo fratello nell'avarizia, come era 
nel sangue, e però nel primo abbordo dimezzò il presente ordinario 
alle milizie, senza strepito nè sollevazione immaginabile; ma poco 
appresso se ne pentì quando considerata l'inabilità del Re alla 
prole, e quanto in occasione di sua morte senza discendenti 
importasse l'amor delle milizie per farsi Imperatore com' egli, non 
meno degli altri aspira, avrebbe invece di darle disgusto 
desiderato d'obbligarsele: errore, che poi ha tentato di risarcire 
con la regolazione delle monete, che dannosa a tutto il rimanente 
Imperio in utilità delle sole milizie ridonda; le quali pagate in 
aspri e non in altra valuta, quanto manco aspri val il reale tanto 
più reali ricevono. Egli è applicatissimo a tutto senza 
immaginabile diversione, ed è gran cosa Eccellentissimi Signori, 
che così questo, come tutti gli altri primi Visiri, che di tempo in 
tempo a tal carica vengono promossi, possano esser capaci di 
digerire nella sola loro testa tutte le materie, così politiche 
come economiche, così interne come estere, così di mare come di 
terra, che in un Governo concorrono. Bastando dire, che il primo 
Visir di Costantinopoli dagli uffici più vili di spia, perchè ben 
spesso in abito mentito per le piazze, per le botteghe, per le 
radunanze si conduce, fino al comando supremo di general da mare e 
da terra e favorito d'un grande Imperatore e per tutti gli altri 
ordini di giustizia civile e criminale possa condursi, complendo in 
somma egli solo a quel tutto, che tanti e così diversi magistrati 
nella Repubblica malamente supplir possono, che certo è cosa di 
somma ammirazione. Non sapendo <foreign lang="lat">massime</foreign> costui nè legger nè 
scriver, nè avendo altra qual si sia minima erudizione, ma tutto 
sforzo di natura, così ben organizzato che supera ogni arte e 
disciplina. Ama la giustizia disama le avarizie, che sono il 
continuo tormento dei Baili. È osservantissimo del suo rito. Poco 
amico dei Cristiani. Difficilissimo in tutti gli affari di nostra 
religione. Ama il moderato in tutte le cose, ostenta in qualche 
parte la superbia; ma chi non lo farebbe in grado di tanta eminenza 
e potenza? Tiene gran corte di più di due mila persone, ma con 
quella puntualità di servizio che è propria dei Turchi ed a tutte 
le altre corti e nazioni fa vergogna. 
La sua stalla è di seicento cavalli, uno dei quali sempre 
sellato e brigliato così di giorno come di notte per la 
occorrenze di suo impiego, dalle quali nissun riguardo o di tempo o 
di comodo lo dispensa. Il serraglio di sue donne è moderato assai 
avendo tra esse morto un solo figliuolo, altri morti essendone.
Meco ha trattato sempre con ogni termine più favorevole. Quando 
partii mi donò anche in suo particolare un cavallo, che viene ad 
esser il maggior segno di stima e d'affezione. Nelle avanie non ho 
mai avuto travaglio alcuno, ributtando egli tutti quelli che delle 
mie lettere non si contentavano; di presenti non s' è mostrato 
giammai avido, nè mai per sè medesimo; non m'ha mandato a 
dimandare, tranne qualche gentilezza, ciò che non faceva Baisan suo 
precessore, il quale esperimentai nel primo anno del mio servizio 
tutto avido ogni giorno alcuna cosa dimandante: è vero che nel 
negozio dei corsari non si mostrò il primo Visir presente 
totalmente sodisfatto, parendogli che il Re avesse venduto a 
contanti la sua riputazione; onde non ardirei affermare, che 
trovandosi lui a Costantinopoli, e non come era verso Persia, si 
fosse quel negozio con meno vinticinque mila reali sopito, come a 
suo tempo scrissi, e se ne contentò perchè sperava che col danaro 
promessosi al Re, qualche porzione anche per lui si portasse, come 
da tutti gli altri potentati usar si suole ma vedutosi deluso pare 
che abbia poi accresciute le sue pretensioni, come dalle lettere 
dell'Eccellentissimo Bailo Trivisano osservar ho potuto, ma non è 
meraviglia, perchè l'appetito vien mangiando. Se desidera molto, 
dona anche molto, facendosi conto che al suo tesoriere entrino tra 
denari e presenti dieci e forse più mille reali per giorno, la 
metà de' quali escono pur quotidianamente in regali dentro il 
serraglio alle Sultane, in espedizioni a' ministri che vanno e 
vengono e simili. Nelle udienze tratta con buon termine con gli 
ambasciatori, toltane la natural arroganza dei Turchi, ed una 
particolar dissimulazione sua in tutto, con cui ben spesso inganna: 
pronto alle risposte, facile alla ragione. Le sue <foreign lang="lat">massime</foreign> sono 
in generale dell'ingrandimento del munsulmanismo dapertutto, ma in 
particolar li suoi primi disegni nell'impresa di Arrach consistono, 
come luogo che per il sito apre il commercio a molte parti, snida i 
Cosacchi da quel luogo forte, solleva il Re dalla spesa di grossa 
armata marittima che ogn' anno per questa causa s'espedisce, e 
quel che importa dando buon credito al ministro, per esser questa la 
prima impresa sotto il presente Imperio; giudicandosi a 
Costantinopoli, come in tutti gli altri Governi, ma però con 
massima veramente erronea e falsa, il bene o il male de' ministri 
dagli eventi, che ben spesso nella fortuna più che nella prudenza 
consistono. Terminata l'impresa porterà l'arme, e forse si vedrà 
l'anno venturo, verso la Valacchia, così per gli inviti dei 
Francesi ed Olandesi che nelle presenti debolezze dell'Imperatore 
più volte ripetuti lo persuadano; come perchè in suo particolare 
desidera la rimozione del Voivoda di Valacchia poco amico suo, e che 
la Transilvania ancora più dai Turchi che dai Tedeschi dipenda. In 
ordine di che, come di riuscita più facile, va congiunto il poco e 
nessun allontanamento suo dalla persona del Re, nel che 
particolarmente tutta la conservazione dei favoriti consiste, ma 
singolarmente quando i Re sono deboli, come il presente, e per 
conseguenza facili alle mutazioni. Al contrario, e per il medesimo 
effetto di non allontanarsi, e perchè la pace di Persia è parto 
suo, desidera sopra modo che convalidata rimanghi: che però qualche 
mese avanti la mia partenza espedì un Bassà suo confidente in 
Diarbechir con oggetto di darli il comando dell'esercito, quando la 
pace non seguisse, ed egli dal fianco regio non distaccarsi. Questo 
sono le <foreign lang="lat">massime</foreign> che nell'animo di lui militavano quando 
partii, le quali però da nuovi accidenti, come è proprio della 
volubilità del mondo, alterar si potranno. Delli altri Visiri che 
sedevano alla Porta quando partii, non ho che rappresentar a Vostra 
Serenità perchè tutti servono per forma e non hanno autorità, ma 
quando alcuno di loro o per pratica o per teorica avesse buona 
conoscenza degli affari procura tenersi celato per non dar gelosia a 
chi governa, procura sempre di sollevar li più inabili per eccitar 
a sè stesso il pregiudizio del paragone: massima che in tutti li 
Stati dove sono favoriti ugnalmente si pratica.</p>
<p>Del Capitan Bassà ho già detto a suo luogo quello che conveniva. 
Mehemet ritornato ultimamente dal Cairo è stimato accorto, e per 
tal opinione accarezzato dal Visir, amato dalla Regina madre, ma 
più di tutto appoggiato al favore di ricco tesoro riportato seco 
dal Cairo, col quale si può facilmente aprire cammino a qualche 
gran carica. Merita che di lui si tengi conto, ancorchè 
l'Illustrissimo Console del Cairo Giustiniano non abbi da lui 
ricevuta molta soddisfazione.</p>
<p>Chinan, Acmet e Sustuf sono tutti tre cognati del Re. Il primo, che 
è stato Caimacan ed ha avuto altri comandi, più per l'attinenze 
del sangue regio, che per proprio valore: gli altri due, uno stato 
in Aleppo e l'altro in Clissa, vivono più volentieri tra le 
femmine, che tra i negozii, e col mezzo delle mogli loro, sorelle 
del Re, procurano continui provecchi, e dei pubblici affari niente 
curarsi dimostrano. Quest' ultimo informato delle cose di Dalmazia 
tiene buona inclinazione alla Repubblica, e merita corrispondenza, 
perchè se non ha potere almeno tiene buona volontà, e ad un 
soggetto del suo posto non manca mai qualche comando, come pure li 
consigli dei grandi mai si sprezzano.</p>
<p>Due altri vecchi, uno Mehemet Giorgi, l'altro il Deftendar siedono 
al Divano: questo soggetto molto pratico ed attivo; quello tutto 
l'opposto. 
Oltre di questi sono in molta stima il Bassà del Cairo per esser 
cognato del Re, marito della più favorita sorella. Mustafà Bassà 
di Buda, che ha governato nell'assenza di sultan Murat con grande 
universal sodisfazione, parente del Capitan Bassà e non diffidente 
del primo Visir. Marcud Bassà di Diarbechir soggetto passato per 
tutti gli ordini dell'arsenale, che appunto governava nel tempo 
della mia prigionia, di tutta attitudine in tutto, ed espedito a 
quel Governo con intenzione di dargli il comando in caso non 
seguisse la pace in Persia, come di sopra ho detto. Nassuf Bassà 
d'Arzerum figliuolo del già Nassuf favorito di sultan Mehemet, 
tutti soggetti, co' quali io ho trattato, e che ben intenzionati 
alla Repubblica dimostrati si sono.</p>
<p>Il Bustangi Bassì è stato sempro coltivato dai Baili di Vostra 
Serenità e con gran ragione, perchè stando egli di continuo 
all'orecchio del Re può far passar qualche biglietto, può portar 
parola, può insomma far contrappunto alla mala volontà di qualche 
mal' affetto primo Visir. S'aggiunge che per certa natural 
prerogativa, pare che i Bustangi Bassì quando escono dal serraglio 
siano destinati o Capitani del mare o Bassà della Bossina, cariche 
tutte che riguardano ben da vicino gli interessi di Vostra 
Serenità. Ed io con l'esempio ben lodevole degli Eccellentissimi 
miei precessori, non meno che con l'evidenza del fatto medesimo ho 
coltivato a tutto mio potere quella carica, che per la frequenza 
delle mutazioni in cinque soggetti in tempo del mio Bailaggio è 
capitata: ma vaglia il vero tutti anco molto amorevoli e molto ben 
disposti, Credo io, perchè le voci di questa cultura accompagnate 
dal profitto che rendono gli ordinarii presenti, passando dall'uno 
nell'altro, rendono le persone ben affette prima che di esser 
conosciute. Quell'ordine si governa in forma di Repubblica. Le 
cariche subordinate in modo, che quando la prima si muove, tutte le 
altre fanno un passo: nel numero di questi sono compresi tutti 
quelli che vogano il Regio Caicchio, e non può esprimersi quanto 
rilevi al buon servizio del Bailaggio il sapersi ed il pubblicarsi 
l'amicizia dei Baili con li Bustangi: perchè non solo gli esteri 
che capitano con avanie la vece d'esser appoggiati vengono da essi 
espulsi, ma li ministri grandi medesimi, sapendo che col mezzo dei 
Bustangi può capitar all'orecchio del Re qualche loro mala 
operazione, ben spesso di dar disgusti s'astengono.</p>
<p>Il Cancellier grande è pur ministro del qual si deve coltivar 
l'amicizia per i frequenti bisogni, che tengono i Baili di cavar 
comandamenti, ordini ed altro per la terra, per il mare, per 
confini, per vascelli, per mercanti, per religiosi e simili; a' 
quali tutti nell'esprimere il fatto più in un modo che nell'altro, 
nel caricar più o manco la mano per l'esecuzione, nell'informar li 
Visiri di quello che altre volte è succeduto e dai loro registri 
non risulta, possono e gran giovamenti e gran pregiudizi cagionare. 
È vero, che con lodevole instituto praticato da miei antecessori e 
da me ancora proseguito, nessuna scrittura s'espedisce che la minuta 
non sia prima dai Baili veduta, per gli abusi ignorantemente 
talvolta inferiti ne' titoli, e per qualche altra barbara 
espressione che ben spesso richiede riforma. Nella medesima 
diligenza spero che per servizio pubblico continueranno anco i Baili 
venturi, come pure di conservar ben affetto questo ministro e li 
scrivani da esso dipendenti con li soliti mezzi del paese, i quali 
accrescono più o meno dispendio, quanto più o meno frequenti sono 
di essi le Mutazioni, le quali seguono a misura di quelle del Visir 
supremo, che come primo mobile porta seco d'ordinario le 
mutazioni di tutta la corte, perchè ognuno desidera aver ministri 
confidenti e dipendenti.</p>
<p>Lo stesso dico pure del Nisangi, che è quello che segna tutti li 
comandamenti, e dello stesso scrivano che tiene li registri della 
Repubblica in libro a parte per il filo dei negozii non meno, che 
per le forme degli ordini che di tempo in tempo s'espediscono.</p>
<p>Avrei detto molto poco fin qui dei ministri turchi, se per quello 
che riguarda le cariche di fuori delle quali ho già fatto menzione 
non dassi ancora un brevissimo tocco a quelli che son dentro il 
serraglio, da' quali ben spesso, come dai più confidenti del Re, le 
risoluzioni maggiori dipendono. Non ripeterò della Regina madre, 
come di quella che tiene nel serraglio il primo posto, perchè di 
lei ho rappresentato quanto occorreva. Nè manco parlerò di sultane 
favorite, perchè sebbene di queste stima grande far si deve, ad 
ogni modo nel governo presente d'un Re poco dedito alle femmine 
senza che alcuna si trovi gravida, la prima delle quali suole 
d'ordinario esser anco la più amata e stimata, si può ommetter di 
particolarizzarne, sin tanto che nuovi accidenti e nuovi consigli 
persuadano. Del Bustangi Bassì, che pur è soggetto di gran stima 
nel serraglio ho già discorso. Mi ristringerò dunque a dire, che 
dentro il medesimo serraglio vi è una quantità di Eunuchi bianchi 
e mori, i quali introdotti in esso nella più tenera età, allevati 
dentro li studi dell'Alcorano e delle storie, assistenti 
occultamente a tutti gli accidenti più gravi che occorrono, 
invecchiati nella pratica ed osservazione di tutte le cose, sono 
anche quelli dai quali derivano in molto occorrenze le deliberazioni 
più importanti, e <foreign lang="lat">massime</foreign> nella deposizione e nel castigo dei 
ministri più grandi, ma tal volta nelle occasioni estere ancora: 
che però li ministri medesimi tengono gran conto di questi eunuchi 
e <foreign lang="lat">massime</foreign> di quello che comanda a tutti li mori che servono le 
donne, chiamato Chislaragasì, ma delli altri eunuchi bianchi 
ancora, come quelli che sono capi di tutte le camere del servizio 
dei Gran Signore, le quali si dividono in quattro ordinamenti. La 
prima è la camera grande consistente in gran numero di giovani 
d'ogni nazione, così schiavi donati come turchi nati, ma tutti di 
bellissimo aspetto, di vivacità e d'aspettazione. Da quella 
camera secondo il genio che in ciascuno si rimarca, passano poi 
all'altre camere di servizio, che sono della cavallerizza, della 
strozzeria, del servizio della tavola, di quello del tesoro, e 
finalmente della camera suprema, dove il numero è prefisso di 
sessanta, e questi sono delli più approvati e disciplinati; li tre 
primi dei quali l'uno portator della spada, l'altro del mantello da 
pioggia, il terzo dell'acqua per servizio del Re, escono per 
ordinario fuori col titolo di Capitan Bassà, od altro titolo più 
cospicuo. In ognuna di queste camere hanno maestri d'ogni 
professione per ammaestrarli, vivono con disciplina più che 
monastica, non escono mai da quelle stanze che con licenza, ivi 
mangiano, ivi studiano, ivi servono, e da genti più basse ancora 
serviti sono, ma tutto sotto la direzione degli Eunuchi predetti, i 
quali una volta entrati nel serraglio, mai più ne escono, sempre 
assistono alla disciplina di questi giovani, dei quali ben conoscono 
l'intorno dei loro andamenti quando nei governi sono destinati, e da 
questa esperienza, non meno che da quella tengono delli affari 
interni ed esterni, si cava con gran ragione che anche i consigli 
nelle deliberazioni più importanti da essi derivano.</p>
<p>Con questi veramente poca o nessuna confidenza si può contrarre, 
non di meno io mi son ingegnato, e ho avuto diversi biglietti dal 
Veniero, che prima giovine della lingua si fece poi turco, e tra li 
giovani del serraglio più avanzati non era di poca stima, sotto 
Sultan Murat, particolarmente per l'eccellenza dei caratteri diversi 
in turco, con quali scrivea meglio d'ogni altro. M'avvisò più 
volte le voci che correvano per serraglio nel fatto della Vallona, 
che mi servirono di gran lume. Si fingeva egli ammalato per il 
comodo di avere un barbiere col mezzo del quale mi mandava i 
biglietti, ed io lo coltivavo con qualche veste; ma come ho predetto 
questa pratica è molto difficile per mancanza di mezzi; onde ho 
voluto toccarla più per curiosità, che perchè sperar si possa 
continuazione; come pure per la curiosità medesima di quelli che 
volessero saper gli ordini e la distinzione del medesimo serraglio, 
che sono molte e tutte a forma di ben regolata disciplina ridotte 
possono supplire molti libri stampati, e, tra gli altri scritti a 
penna, il Serraglio del fu Eccllentissimo Signor Ottavian Bon 
a questo fine da lui diligentemente descritto, e che, lontano dal 
mio instituto, che nel solo governo politico consiste, per levar il 
tedio tralascio.</p></div2>
<div2><head>Capitolo sesto. Dell'intelligenza de' Turchi con altri Potentati. </head>
<p>Sodisfatto, Eccellentissimi Signori alle parti che riguardano il 
Governo, le forze, l'entrate, la persona del Gran Signore, quella 
dei ministri ed il serraglio, dirò alcuna cosa delle corrispondenze 
dell'Impero ottomano con altri potentati, alcuni de' quali sono 
confinanti, altri no, ma questi e quelli di due religioni, alcuni 
Monsulmani, altri Cristiani. Li Monsulmani non confinanti sono gli 
Indiani, e sopra questi non m'estenderò molto, consistendo la loro 
corrispondenza nelle occorrenze di traffico, per le quali a 
Costantinopoli capitano di quando in quando le carovane d'India con 
telami per lo più, indaco, diamanti greggi ed altro. Mercanzie 
tutto, che gli Inglesi ed Olandesi con li loro giri di mare, 
mediante i quali hanno di già rovinato il traffico di quasi tutte 
le altre nazioni, a miglior mercato ed in tutte le parti facilmente 
trasmettono. Vero è che quando Sultan Murat disegnò l'impresa di 
Babilonia, spedì persone espresse ad Usbech indiano, eccitandolo 
alla ricuperazione della provincia di Candabar, che pochi anni prima 
i Persiani occupata gli avevano, il che appunto seguì: perchè 
colto il Persiano nel tempo medesimo da due parti, l'Usbech 
ricuperò Candabar, li Turchi acquistarono Babilonia; e questa è 
stata l'unica corrispondenza, che da molto tempo in qua per affari 
di Stato li Turchi con Monsulmani non confinanti avuta s'abbiano.</p>
<p>Quanto poi ai Cristiani non confinanti, questi sono Francesi, 
Inglesi ed Olandesi. I Francesi hanno coltivata di lunga mano 
l'amicizia dei Turchi, così per il traffico di Marsiglia, che però 
si trova al tempo d'oggi ridotto agli ultimi respiri, e 
<foreign lang="lat">massime</foreign> allo scalo di Saida, dove per l'addietro il loro 
principal negozio consisteva, come per ragion di buona politica, 
pretendendo li Francesi di poter a voglia foro muover i Turchi 
contro l'Imperatore, per sostenersi in stima non meno appresso la 
Casa d'Austria che della Cristianità tutta, però quanto a questi 
ajuti ben si raccordano anch' essi, che quando l'armata turca 
costeggiò la Provenza nelle guerre che allora militavano contro 
Carlo V, maggior fu il travaglio che il profitto, più il pericolo 
che il soccorso, come seguirà sempre a tutti quelli che dell'armi 
turche valer si vorranno, perchè in fatti Turchi e Cristiani sia in 
generale o in particolare sempre s'odieranno. S'aggiunge il pretesto 
della Religione, per la quale nelle loro capitolazioni stabilito 
rimane, che tutti li Franchi, che di qualunque nazione sotto 
bandiera francese o patenti de' loro ministri nell'Impero ottomano 
capitassero, s'intendino intieramente sicuri; e sotto il medesimo 
pretesto si sono pur anche grandemente allargati nel guadagnar 
l'affetto dei Cristiani sudditi turcheschi, così per l'introduzione 
dei Cappuccini, e Gesuiti nel luogo di Galata, i quali da loro solo 
dipendono, come nelle missioni de' Cappuccini, i quali già quasi 
per tutte l'isole dell'Arcipelago stabiliti rimangono, altrettanto 
incaloriti i Francesi a questa propagazione, quanto raffredate 
l'Eccellenze Vostre nel poco o niente curarsene. Eppure la vicinanza 
dei confini, la strettezza degli interessi, la pietà sempre 
professata dalla Repubblica richiederebbero qualche maggior 
applicazione per tutti gli accidenti che venire potessero, 
<foreign lang="lat">massime</foreign> nelle prevedute assai vicine confusioni di quel 
Governo, nelle quali le aderenze degli abitanti non meno che i 
vantaggi delle forze giovare potriano. È vero che vi bisogneriano 
soggetti di lettere, di vita esemplare, di buoni costumi, come 
studiosamente procurano i Francesi in quelli che essi vi fanno 
espedire, i quali col servizio delle anime guadagnano gli affetti 
dei popoli verso la loro nazione; il che non fanno li padri dello 
Stato di Vostra Serenità, i quali per lo più sono ignoranti e 
libertini; disordine che procede dalle medesime cause, per le quali 
ardirei quasi dire che tutti li religiosi dello Stato di Vostra 
Serenità sono li più ignoranti e li più scandalosi di tutti gli 
altri del mondo, toltone però qualcheduno, al quale non voglio con 
questa generalità derogare: materia importantissima che 
merita gran riflesso, perchè siccome la Religione è il primo 
fondamento d'ogni Governo, così li popoli in questa seguitando per 
lo più l'esempio dei religiosi, questi e quelli si conducono piano 
piano ad un formale ateismo. Tutta la gioventù cristiana latina, 
che nasce oggidì dentro l'isole dell'Arcipelago, viene allevata e 
erudita da Cappuccini francesi, che non può esser senza obbligo di 
natural inclinazione verso un tanto beneficio, per nutrimento del 
quale il Re cristianissimo impiega qualche quantità di danaro, 
avendo ottenuto da Roma che questa missione sia indipendente dalla 
Congregazione <foreign lang="lat">de propaganda fide</foreign> quanto ai soggetti ed alla 
loro mutazione, e che essa venga regolata da un Commissario generale 
delle missioni residente in Parigi, che dai voleri del Re e del 
Cardinale intieramente dipende; come della missione medesima, che 
riguarda e religione e politica grande insieme, il Cardinale
che ben vede tutto di lontano n'è stato l'unico promotore.
Questi ed altri preaccennati rispetti chiaro apparir fanno la stima 
nella quale tengono i Francesi l'amicizia dei Turchi, mentre dopo 
l'espulsione dell'ambasciatore Marseville, con le forme indecorose 
ad ognuno note, hanno rimessa l'ambasciata senza rima ricever alcuna 
benchè minima apparente soddisfazione sopra l'affronto della 
persona di Marseville. Coltivano i Francesi questa amicizia anco 
sotto titolo di dipendenza di sangue per una tal che fu moglie 
dell'Imperator turco, la quale morì, come dicono, cristiana, e si 
trova col marito in una delle Moschee principali di Costantinopoli 
sepolta. I Turchi all'incontro corrispondono assai bene a questa 
amicizia, <foreign lang="lat">massime</foreign> nelle confusioni presenti di Cristianità, 
che stimano provenute in gran parte dai Francesi, e che possino 
sotto le lor presenti <foreign lang="lat">massime</foreign> lungamente durare, che è quello 
che non solamente desiderano, ma che nei discorsi ancora chiaramente 
esprimono, nessun altro ricever vantaggi maggiori dalle guerre di 
Cristianità di quello che faccino gli Ottomani, i quali niente 
azzardando questo guadagnano di certo che tanto i vinti quanto i 
vincitori egualmente indeboliscono, a segno che quando vorranno essi 
poi colpire nessuna resistenza ritroveranno. Anzi vi sono di quelli, 
che non senza gran ragione dissuadono il Visir dalle brighe verso 
l'imperio per dubbio che queste non induchino nei Cristiani 
motivo di pacificarsi.</p>
<p>Gli Inglesi coltivano l'amicizia dei Turchi per il solo traffico, 
di cui altrettanto è grande il profitto che ne cavano, quanto 
abbondante viene ad esser lo smaltimento che fanno delle loro 
discreditate pannine, con prezzi assai bassi, che guastano quel 
negozio a tutte l'altre nazioni, se bene da qualche tempo in qua, 
pare che anco le loro pannine alquanto discreditate si siano. 
L'ambasciatore che per il Re risiede alla Porta viene eletto, come 
Vostre Eccellenze ben sanno, dalla compagnia di Levante residente in 
Londra, che per esser d'ordinario soggetto di poca levatura, il Re 
col dargli titolo di cavaliere e coll'autorizzarlo nelle lettere 
credenziali ad agire qual suo ambasciatore lo rende nelle 
trattazioni rispettato, e nel posto agli altri ambasciatori uguale; 
li maneggi però di questo ministro versano d'ordinario sopra 
occorrenze mercantili, per le quali riscuote due per cento sopra 
tutte le mercanzie di nazioni estere che capitano alle scale di 
Levante con vascelli inglesi, che gli rendono un utile di venti e 
più mille reali all'anno. Nel politico ben di rado si mescola, se 
non fosse in affari che ovvero toccassero l'interesse di tutti gli 
ambasciatori alla Porta, come seguì nel tempo che furono loro 
levate l'armi di casa ed altre simili occorrenze, ovvero di qualche 
spezial riguardo alla corona d'Inghilterra, come nel tempo del conto 
di Mansfeld e del principe di Transilvania Gabor, per la connessione 
che avevano tali maneggi con il sollievo del Palatino, già tant' 
anni sono decantato nè mai ad effetto alcuno ridotto. In Galata 
sono molte case di mercanti inglesi, i quali formano la più grossa 
e numerosa nazione che nell'Impero turchesco per occasione di 
traffico al tempo d'oggi si trovi; ogni due anni espediscono due 
grosse navi da Londra cariche per lo più di pannina dal più basso 
fino al più alto prezzo, come appunto fanno oggidì di scarlatto e 
di color di fuoco, che vagliono ogni prezzo nè si può veder cosa 
più rara o più fina; con le pannine accompagnano qualche parte di 
stagno e ben spesso delle droghe ancora, dove prima da 
Costantinopoli venivano in Inghilterra condotte. Non ostante però 
un tanto negozio li mercanti inglesi di Galata avevano tra tutti 
un debito di trecento e più mille reali, dei quali pagano 
interessi ad Ebrei fino a venti e più per cento, ed a Cristiani 
dieci, che è tanto loro permesso per consuetudine ed anco per 
cattolica adesione: di modo che si fa conto che di tutto questo 
grossissimo interesse bisogna che l'utile sia molto grande, se ben 
un altra volta questa medesima nazione per occasione de' medesimi 
interessi si dichiarò fallita. Alle altre scale ancora parmi che 
gl'Inglesi camminano del medesimo passo, come di quella di Smirne si 
possono dir assoluti padroni, introdotta da qualche anno in qua 
estrazione di stime d'Angozi, ancorchè proibitissimi, per introdur 
con essi in Inghilterra anche la fabbrica de' Cambellotti ed altre 
pannine di questa natura. All'incontro li nostri mercanti a quella 
scala sono così deboli e tra di loro in perpetue brighe, che 
perpetui travagli anche al Bailo cagionano; dove per lo contrario 
grand' utili a sè medesimi ed alla patria cagionar doveriano, se 
con maggiori capitali attendessero al negozio delle sete di patria, 
che a quella scala assai frequentemente capitano, e per Venezia a 
dirittura le trasmettessero. Li Turchi all'incontro per l'utile de' 
dazii, e per la bassezza de' prezii delle pannine inglesi 
favoriscono volontieri questo traffico, male accorgendosi che gli 
Inglesi medesimi portano in Levante tutte le mercanzie di droghe ed 
altre, che tratte dall'India capitavano prima alle scale 
d'Alessandria e di Soria, dalle quali poi con doppio profitto a' 
Turchi ne' dazii d'entrata ed uscita a questa nostra città si 
conducevano, e da essa a tutta la Germania, Francia, Paese Basso, 
etiam all'istessa Inghilterra si distribuivano. Portano le navi 
inglesi quantità d'azzali, come mercanzia di tutte la più utile; 
rare volte però capitano a Costantinopoli ma ad altre scale men 
osservate gli scaricano, buona parte de' quali sono entrati da 
Venezia sotto nome d'altre mercanzie, perchè o sia che le diligenze 
nel visitar le navi si trascurano, o che la fede di ministri che 
visitar le dovriano con l'oro si contamina. Gli Olandesi finalmente 
si sono imbarcati nella corrispondenza de' Turchi, dirò così senza 
avvedersene. Perchè Cornelio Aghes che vi è stato per loro 
ambasciatore trent' anni in circa, capitato a Costantinopoli per 
curiosità più che per traffico, s'internò a poco a poco nei 
maneggi politici a segno che da sè medesimo s'assunse e il titolo e 
le prerogative d'ambasciatore nella quali fu per l'occorrenze 
del Palatino in Alemagna e di Gabor confirmato, ma poi fu al mio 
tempo ancora richiamato per non continuar in una non necessaria 
spesa. Lasciò egli quando partì un suo nipote chiamato Capt, che 
si da titolo di Agente, e che ogni giorno promette altro 
ambasciatore de' suoi Signori, il quale però non si sa ancora che 
sia stato eletto, nè che manco gli Olandesi pensino di mandarvelo: 
per il traffico non è certo ambasciatore, perchè rarissimi sono li 
vascelli che capitano a Costantinopoli di quella nazione, e due sole 
le loro case de' mercanti, una delle quali nel solo negozio di 
giuoco si mantiene; piuttosto per le corrispondenze politiche 
avrebbe egli qualche apparenza di ragione, per le opposizioni ai 
trattati con Spagna, per le gelosie coll'Imperatore e per le 
medesime col Polacco, quando rivolge il pensiero alle oppressioni di 
Danzica, con aggravar di dazii il traffico del mar Baltico. I Turchi 
all'incontro coltivano questa confidenza per li erudimenti ed avvisi 
che degli affari dei Cristiani sogliono dal ministro olandese 
d'ordinario ricevere, e dirò ancora che qualche condotta d'uomini 
da guerra, <foreign lang="lat">massime</foreign> ingegneri e bombardieri, in cui sotto la 
direzione biasimevole del medesimo ambasciator Aghes diedero per 
occasione di Babilonia qualche principio, se poi per volere del 
Signor Dio gli effetti rimosse. Gran danno ha cagionato il ministro 
olandese predetto ai dogmi del rito greco, perchè tolto in sua 
protezione il già patriarca Cirilli, estorse col mezzo di lui gran 
danaro da quei Greci non solo, ma li indusse a stampare certa nuova 
dottrina mescolando tra il rito greco dogmi di Calvino, con oggetto 
che questi accreditati dall'antichità dei Greci a più valido 
contrapposto poi del Cattolicismo ridondassero.</p>
<p>Dai potentati dell'una e l'altra religione, che non confinano 
coll'Impero ottomano, ma corrispondono col medesimo per occasione o 
di traffico o di politica, passeremo a quelli che sono confinanti, i 
quali pure considereremo, come li primi, delle due religioni 
Mussulmana e Cristiana. Fra' Monsulmani tiene il primo luogo il Re 
di Persia, il quale si può dir Cauterio della Monarchia Ottomana, 
come gli Olandesi lo sono della Spagnuola, stante le continue 
gelosie o guerre aperte che da lungo tempo tra queste due nazioni si 
agitano. Sono ambedue di religione Maomettana, ma con quella 
differenza appunto, che distingue nel Cristianesimo gli 
Eretici dai Cattolici, che tutti non di meno Cristiani si chiamano. 
Ogn' una di queste nazioni pretende di conservarsi nei riti più 
antichi del Munsulmanismo: che però la guerra di Babilonia non è 
stata per altro agitata così lungo tempo che per il capo della 
Religione, per il quale sarà sempre anche in avvenire pietra di 
scandalo. Sono in essa sepolti in luoghi molto cospicui, ed adornati 
li due primi seguaci di Mahomet, l'uno nominato Alì seguitato da 
Persiani, l'altro Omer seguitato da' Turchi: al sepolcro del primo 
cingono il Re di Persia la spada nella prima assunzione del regno, 
che all'uso d'Europa corrisponde a quello che si chiama coronazione. 
Quando Babilonia sta in mano dei Persiani il sepolcro di Alì è 
onorato di lampade, fiori, argenterie e simili, quello di Omer 
vilipeso come cloaca di tutti gli escrementi, non meno che con tante 
altre abbominazioni; e così all'incontro quando Babilonia sta in 
mano de' Turchi questo è venerato e l'altro nei modi, che ho 
predetto, vilipeso. Che però non è meraviglia se tante e tante 
volte le spade si sono tra queste due nazioni insanguinate, se più 
volte stabilita la pace non è dessa riuscita durabile, il che 
seguirà anche di presente, quando la pace succeda prevalendo 
altrettanto li Turchi alli Persiani nella potenza, quanto questi a
quelli nell'arte e nell'inganno, mediante che le ostilità sono per 
lo più risorse, quando i trattati di pace vanno più avanzati, il 
che potria facilmente seguire anche nell'occasione presente di pace, 
quanto più i Persiani considerino l'Imperatore regnante de' Turchi 
alla guerra incapace e poco abile alla posterità. In ordine pure 
delle cose di Persia si considerano li Georgiani e Mingreli, popoli 
situati tra li mari Nero e Caspio, che si conservano in apparenza di 
libertà, perchè professando neutralità tra queste due potenze 
seguitano per ordinario la fortuna del vincitore. Li Mingreli danno 
tributo a' Turchi d'ottanta mille braccia di tela per ogni triennio; 
e li Turchi niente ingerendosi nel loro Governo solo attendono a 
cavar da quei paesi che hanno l'uscita sul mar Nero gran quantità 
di schiavi, de' quali tanta è la mercanzia, che i padri vendono i 
figliuoli, i fratelli le sorelle, le mogli i mariti, nè si 
vergognano. Anzi il Patriarca stesso che, del rito greco ma 
scismatico come capo della Religione in quei paesi si considera, 
entrate d'altra natura non gode tranne quelle solo che dalla vendita 
dei schiavi gli provengono.</p>
<p>Li Giorgiani poi, che sono più mediterranei vivono tra loro 
stessi sotto il governo di diversi Signori, che chiameremo noi 
piuttosto col nome di tiranni, ben spesso tra di lor contrarii e 
nemici, tra' quali non meno che tra' Mingreli vivendo tuttavia 
qualche residuo di Cristianesimo, li padri Teatini con missione da 
non molto tempo in qua introdotta, con altrettanto profitto ed 
esemplarità quanto con pericoli e patimenti, assistono.</p>
<p>Li Tartari sono anch' essi del rito Maomettano confinanti con li 
Turchi, li quali si dividono sotto molti nomi di Nogari, Precopiti 
ed altri, come più facilmente si può dalle carte cosmografiche 
vedere: quelli che confinano all'isola del Caffà sono totalmente 
dipendenti dalla Porta Ottomana, a segno che il loro Chan viene 
levato e posto dal Gran Signore a misura del suo piacimento, ed 
oggidì appunto gran numero dei medesimi Tartari per l'espugnazione 
di Arrach è stato comandato d'impiegarsi, e la casa Sangirai molto 
principale tra' Tartari viene ad esser legittima erede dell'Impero 
Ottomano, quando la linea de' maschi intieramente decadesse. I 
Tartari nondimeno tra di loro malamente s'accordano se non 
nell'incursioni che fanno nella Polonia, Russia ed altre provincie 
della Polonia, senza le quali non han modo da sostenersi; che però 
li Polacchi solevano tributarli di trentamille reali all'anno per 
eccitarli a vivere senza l'incursioni; ma nè li Tartari si 
contentano di così fatto tributo, nè li Turchi vogliono che 
dall'incursione s'astengano, per non privarsi del servizio dei 
Schiavi, senza i quali viver non possono: sì che potremo noi 
considerar li Tartari piuttosto come soggetti ai Turchi, che atti a 
dar loro in qualunque tempo disturbo.</p>
<p>Scorsi li confinanti principali che del rito di Mahomet confinano 
coi Turchi, diremo alcuna cosa dei Cristiani, tra' quali cade in 
primo ordine la Polonia: con questo regno passano sempre disgusti e 
gelosie, tale essendo d'ordinario la condizione tra due potenze 
grandi e confinanti, ma poi vi si aggiungono le reciproche non 
rimediabili incursioni de' Tartari dall'un canto sopra li sudditi 
della Polonia, e de' Cosacchi dall'altro nel mar Nero. Quanto ai 
Tartari ho già detto che i Turchi nè possono nè vogliono 
raffrenargli; non vogliono per il bisogno de' Schiavi, perchè 
col mezzo loro vada estenuandosi la Cristianità senza guerra 
aperta, perchè conoscono che senza l'incursioni soccomberiano; nol 
possono poi, perchè la potenza loro è grande, nè così facile da 
esser intieramente sottomessa. Dei Cosacchi diremo quasi il 
medesimo. Li Polacchi non vogliono contenerli: perchè senza le 
prede non viveriano, perchè senza guerra aperta molestano li Turchi 
nella parte più sensitiva, perchè nei pericoli del mare gli uomini 
s'aggueriscono; non possono poi, perchè finalmente il numero loro 
è grande assuefatto di lunga mano alle prede, situati tra paludi 
impraticabili, di maniera che queste saranno sempre due pietre di 
scandalo poste da Dio e dalla natura tra le due predette potenze. A 
questo tutto s'aggiungono le gelosie della Valachia e Moldavia, 
provincie situate tra l'imperio Ottomano ed il regno di Polonia, il 
quale soleva già nominare quei Vaivoda che poi da' Turchi erano 
confirmati; ma oggidì la Porta elegge chi più gli piace, e senz' 
altra confirmazione dei Polacchi nel comando gli sostiene. È vero 
che li medesimi Vaivoda non così presto sono in comando, che si 
danno alla coltura dell'amicizia dei Polacchi, per dubbio che a 
misura delle mutazioni de' ministri, che alla Porta frequenti 
seguono, anch'essi non ne vengono deposti; e li Polacchi per aver 
quelle provincie aderenti per le cause di Stato, come già lo sono 
per la Religione che del rito greco ugualmente professano, non 
mancano di corrispondervi; onde per tutti questi particolari oltre 
il general della vicinanza e Religione si può con ragione credere 
che tra' Polacchi e Turchi non passerà già mai perfetta 
intelligenza, con questi però reciprochi disavvantaggi, cioè a 
dire, che li Polacchi stanno sempre sopra la propria difesa e le 
armi si maneggiano dentro di loro confini, e li Turchi per il clima 
della Polonia molto soggetto al freddo grandemente patiscono e li 
loro eserciti numerosissimi come della state e del sole niente si 
curano così sotto i rigori del freddo facilmente si consumano e 
disperdono. Prevagliono i Turchi ai Polacchi nella potenza non ha 
dubbio, ma questi col mezzo dei Cosacchi del mar Nero, il cuore 
dell'Imperio Ottomano direttamente assaliscono; e li Turchi 
grandemente ne temono anche per le foro pretese profezie, che da 
quella sola, e non da altra parte la loro decrescenza e rovina 
provenir debba; e la profezia riceve forza dalla ragione, perchè in 
Costantinopoli si contano tra schiavi e schiave sudditi di Polonia 
duecento e più mila anime, le quali quando fossero invigorite da 
Cosacchi vittoriosi e vicini, gran confusione a' Turchi
cagioneriano. Per concluderla però li Turchi hanno gran vantaggio 
sopra i Polacchi non meno che sopra tutti gli altri potentati 
Cristiani, per la ragione d'essere padroni della guerra e della pace 
a loro piacimento, perchè questi e quelli stanno sempre sopra la 
propria difesa, e delle buone congiunture, o della guerra di Persia 
o d'altre importanti diversioni che ben spesso seguono, niente si 
prevagliono.</p>
<p>Molte cose dette nel proposito de' Polacchi, cadono aggiustate in 
quello ancora che riguarda l'intelligenza de' Turchi con l'Imperator 
di Germania, perchè con questo ancora hanno il suo vantaggio, che 
è quello d'esser padroni della pace e della guerra; questa non 
fanno se non quando torna loro conto, e quella non viene lor negata 
quando i Turchi d'inclinarsi vogliosi specialmente si dimostrino. Le 
gelosie che militano con Polacchi per la Moldavia e Valachia sono 
quasi le medesime, che con Cesare per li riguardi della Transilvania 
si considerano; la quale se bene si conserva nel possesso d'elegger 
il proprio principe a compiacimento de' popoli, o diremo meglio dei 
baroni, da' quali pare che maggiormente dipenda, non di meno ella 
paga ogn' anno grosso tributo a Turchi di cento mila reali, che con 
li presenti a parte soliti a' ministri arrivano a cento trenta mila 
e più; ed il principe di Transilvania presente Ragozi; che vorrebbe 
vivendo assicurar dopo di lui nel comando il figliuolo assai 
strettamente si tiene legato con l'Imperatore, non meno che col 
Mattia Vaivoda di Valachia, dal quale gli viene assignato per ogni 
anno seimila reali di pensione per assisterlo in occasione che alla 
Porta tentassero deporlo, a che più volte egli generosamente s'è 
opposto con la forza: ed effettivamente nel tempo del mio Bailaggio, 
quando assalito dal principe Rudolo Vaivoda di Moldavia o sia 
Bogdavia con segreta intelligenza della Porta lo ruppe, e per il mal 
successo di questa impresa Mehemet Caimacan, allora autore 
dell'accomodamento della Vallona e singolarmente ben affetto della 
Repubblica, che ne fu il promotore strangolato rimase, come 
per ordinario segue apresso i Turchi di tutti quelli che, 
persuadendo un'impresa, a buon fine poi non la riducono. Per quello 
che riguarda l'Ungheria frequenti sono a quei confini li turbini che 
succedono, come sono quelle genti impazienti e bellicose insieme; 
procurano gli Imperiali di avviarli con buoni ordini al Palatino 
d'Ungheria, che però rare volte sono obbediti per la natural 
inquietudine de' popoli, ma molto meglio procurano di sopirli con 
tenersi ben affetto il Bassà di Buda, come appunto è il presente 
Mussa, uomo lontano dalle brighe, e che altre volte stato a quel 
confine posto con Imperiali in ottima corrispondenza. Col mezzo del 
medesimo Bassà confidente fanno passar lettere dall'una all'altra 
Corte, con la qual occasione avendo io scritto nel tempo dei 
travagli per la medesima ancora ho ricevuto li favori dalla 
diligenza, ma molto più quelli dall'autorità, con cui 
l'Eccellentissimo Signor Cavalier Grimani esercitava allora la 
carica d'ambasciatore presso Cesare, dal quale per dir il vero 
provennero ordini efficacissimi in quell'occorrenza, così per la 
mia liberazione come per dimostrare non esser grandezza di 
quell'Impero per causa de' pirati interromper l'amicizia tanto 
antica con la Repubblica che tutto a sola difesa operato avea. In 
conformità anche di che parlò la Maestà Sua medesima al Capigi 
Bassì, che gli fu spedito per parteciparle l'acquisto di Babilonia, 
con forme molto atte ed espresse. La corrispondenza dunque della 
Porta con l'imperatore appoggiata per sè medesima a tante 
incertitudini, quanti sono gli interessi di sopra accennati che la 
combattono, ho lasciata, a dir il vero, quando partii da 
Costantinopoli, anche molto vacillante e soggetta a vicina 
alterazione per la mala disposizione del presente primo Visir, il 
quale sollecitato di quando in quando dai Francesi ed Olandesi a 
rifletter nelle presenti debolezze dell'Impero, che vittorie certe 
promettevano, si ritrova per sè medesimo ancora poco soddisfatto 
delle procedure del principe di Transilvauia, non meno che del 
Vaivoda di Valachia, come quello che più volte s'è esposto, come 
di sopra ho detto, alla deposizione che la Porta intendeva di farne. 
Ultimamente poi s'è aggiunto disgusto notabile, tale ricevutosi dai 
Turchi nella tardità con la quale l'Imperatore ha corrisposto 
all'uffizio che seco si fece passare per l'assunzione del nuovo 
Gran Signore all'Imperio. Per la quale anche il residente 
ordinario ebbe più volte delle repulse con rimproveri ben acri dal 
Visir medesimo contro la di lui persona; persona che pratica assai 
per dieci anni di continuo a quella Porta e non cammina senza 
qualche sospetto di somministrar ai Maltesi ed al Gran Duca, da cui 
viene stipendiato, tutti gli avvisi del mare. Che questa sia la 
principal intrapresa nell'animo del Visir presente di rivogliersi 
contro l'Imperatore, sotto il pretesto di Transilvania e Valachia, 
dopo la ricuperazione di Arrach, non ho lasciato alcuno alla Porta 
che non la credesse; ma certo è, per lo meno, che i Turchi non 
perderanno la congiuntura delle debolezze presenti dell'Imperatore 
per ricuperar l'annuo tributo di quarantamila ongari, che sino al 
tempo dell'Imperator Rodolfo e più oltre ancora, hanno gli 
Imperatori pagato per tributo dell'Ungheria, escluso solamente 
nell'ultima pace quando gli Imperiali si valsero della congiuntura 
della guerra di Persia, che obbligò li Turchi di ceder e 
contentarsi. Nella qual pace siccome l'Eccellenze Vostre stimarono 
di lor vantaggio esser dall'uno e l'atrro Imperator nominate ed 
incluse, così quando si rinnovasse sotto li successori saria questo 
punto da non trascurarsi; nel resto poi grazia particolare del 
Signor Dio è stata che nelle debolezze grandi, nelle quali da dieci 
e più anni in qua l'Impero involto languisse, non abbino saputo li 
Turchi dell'occasione valersi, perchè contro quella parte in tal 
congiuntura avriano potuto quello che voluto avessero; si che per 
conclusione di questo si potria assai facilmente dire: che 
l'amicizia tra' Turchi e l'Imperator di Germania a molte alterazioni 
sia per ordine soggetta, ma che ne' tempi presenti poi ad una facile 
e ben vicina aperta rottura rimanghi.</p>
<p>Li Ragusei sono anch' essi confinanti ai Turchi, ma tributarii e 
soggetti, spie doppie, perchè avvisano al Papa ed a Spagnuoli 
quello che operano i Turchi, ed a questi partecipano gli affari di 
Cristianità. Mandano ogn' anno verso il mese di luglio due 
ambasciatori alla Porta col tributo di dodici mila zecchini, oltre 
presenti distinti e particolari alli Bassà ed alle Sultane, se ben 
di pochissimo prezzo. Gli ambasciatori vi profittano per qualche 
mercanzia che seco conducono; spendono particolarmente a segno 
che certe vesti lunghe cremesine di sotto e pavonazze di sopra che 
portano, si riserbano da un anno all'altro a Costantinopoli per 
l'uso dei medesimi ambasciatori. Trattano co' Baili con molto 
rispetto alcuno però d'essi non può nascondere il livor naturale 
contro la Repubblica, ma doglianze del mio tempo non hanno portato, 
se non nell'ultimo anno nel mio Bailaggio. Si lamentarono in 
generale d'esser maltrattati da' pubblici rappresentanti ma non 
addussero particolari sicchè però non furono da' Turchi manco 
uditi; ogni desterità che non pregiudichi sarà giovevole con essi 
loro; il nome, che portano di carazari del Gran Signore obbliga i 
Turchi a sostentarli; è certissimo che non possono pagar il 
tributo, nè mantenersi senza il traffico questo, portandosi sempre 
da sè medesimo, dove maggior si è l'utile, minore l'aggravio. 
Condizione che, se i Ragusei non ritroveranno a Venezia più che in 
Ancona, mai dal negozio di sottovento si dipartiranno, ed il 
necessitargli con la forza sarà di pericolo più che di vantaggio.</p>
<p>Il Re di Spagna viene ad esser pure altro confinante tra' Cristiani 
col Turco, e ciò per gli infami nidi d'Algeri e di Tunisi ed altri 
luoghi di Barbaria; ma mentre con questo si professa antica 
incessante nimistà, facile è da concludere che tra queste due 
potenze non si fanno del male perchè la disgiunzione dei paesi nol 
permette. Molti sono gli schiavi, <foreign lang="lat">hinc inde</foreign> nessuna 
corrispondenza, ed ancorchè si parli di quando in quando di 
pratiche, di tregue, nondimeno per l'avvertenza particolare che vi 
ho posto, credo di poter affermare che tutte tali pratiche siano per 
lo più pubblicate da' Turchi per ingelosire, di quello che gli 
Spagnuoli le procurino, con mira d'ottenerle.
Per via di Ragusi capitano talvolta delle spie a Costantinopoli, che 
ben spesso s'intendono col residente Cesareo, ma queste mirano per 
lo più agli apparati marittimi ed agli impieghi loro, che a far 
progetti di tregue e di corrispondenza, e se pure qualcuno se ne 
lascia talvolta uscir qualche cosa di bocca, ciò segue per 
accortezza propria del soggetto a fine di mettersi in stima; ma che 
vi siano queste commissioni de' Spagnuoli nel mio tempo non è mai 
seguito, e per l'addietro ancora credo con deboli fondamenti non si 
può però affirmare che nell'avvenire per far contrappunto a' 
Francesi ed Olandesi nelle congiunture presenti de' loro vicini 
precipizii fossero gli Spagnuoli per trascurare qualche buona 
apertura che loro si facesse, niente manco di quelli che per non 
affogarsi alle spade s'affaccano. Ma quando anche seguisse non 
sarebbe durabile per la protezione in che tengono Maltesi i 
Fiorentini, li quali converiano ammettere di depredar i Turchi 
quando gli Spagnuoli subentrassero in qualche confidenza, sì che 
per conclusione di questo capo l'inimicizia con Spagnuoli è certa, 
le pratiche per le tregue artificiose piuttosto che di sostanza, e 
le tregue di pochissima durata quando anche seguissero.</p>
<p>Sotto questo medesimo capo de' principi Cristiani nemici de' Turchi 
caderà per semplice discorso il toccar di solo passaggio alcuna 
cosa del Papa, Gran Duca e Maltesi, de' quali però non posso se non 
ripeter, che li loro corsi pizzicano ma non fan male, irritano e non 
sconcertano, ma in fine saranno cagione di tirar qualche rovina 
sopra la Cristianità. Sono questi corsi più volte nel tempo del 
mio Bailaggio sino ai Dardanelli, venuti, e in vista loro, fatte 
molte prede e asportati molti schiavi Monsulmani: molto di facilità 
s'attribuisce al corso dei Ponentini per il comodo che ricevono 
nell'isole di Candia e Tine, dove sebbene sanno che non sono 
formalmente ricevuti, non ignorano però che molti porti aperti, 
molti seni non guardati servono loro per far acqua, per spalmare e 
cose simili, concetto che io non ho lasciato mai crescere con le 
considerazioni patenti in fatto, e sono: che li medesimi Ponentini 
ricevono, e questi e maggiori comodi nell'isole medesime del Gran 
Signore, dove hanno corrispondenza di spie, ricevono provvisioni di 
biscotti, e quello che più importa non sono nè inseguiti nè 
perseguitati, come nelle isole della Repubblica, per le continue 
guardie che le circondano; tutto è vero, ma come sia naturale 
dell'uomo il sospettar di tutto nei mali incontri che accadono, 
così potendosi sarà molto giovevole il divertir col mezzo d'un 
Papa ben intenzionato, come hanno procurato più volte i nostri 
maggiori questi semi, che cagionar potriano un giorno frutti molto 
amari a tutta la Cristianità, ma particolarmente alla Repubblica 
nostra; perchè sebbene li prirni disegni si rivogliessero, come era 
opinione di Sultan Murat, se viveva, contro i Maltesi, i 
pericoli maggiori nondimeno sariano della Repubblica, così per 
esser sopra il passo, come perchè l'impresa di Malta, lontana e 
difficile, non permetterebbe quella giusta neutralità che di 
qualche apparente pretesto cagione non fosse, essendo infatti la 
comodità d'ogni male ministra.</p></div2>
<div2><head>Capitolo settimo. Degl'interessi della Repubblica con l'impero 
Ottomano.</head>
<p>Quello che io ho rappresentato fin ora dell'Imperio Ottomano e 
della persona dell'Imperatore e dei ministri, e delle intelligenze 
co' Principi, ha servito per mio riverente senso a curiosità più 
che a profitto. Che però a bello studio ho riserbato nell'ultima 
parte, quello che agli interessi di questa patria si richiede, 
sperando tanto maggior l'attenzione, quanto, che devo rappresentar 
interessi passati per mia mano sotto l'occhio mio proprio, non per 
osservazione o relazione altrui. Tre sono gli interessi principali: 
traffico, mare e confini, da' quali poi tutti gli altri dipendono; 
ma prima di toccare di essi dirò alcuna cosa di passaggio della 
Religione Cattolica.</p>
<p>Intorno a questa è notorio ad ogn' uno che l'Eccellenze Vostre 
dopo che <foreign lang="lat">ab antiquo</foreign> ebbero quella gran parte dell'Imperio 
d'oriente, che le istorie abbondantemente dichiarano, hanno sempre 
protetto tutti quegli interessi, e con gli uffici degli 
Eccellentissimi Baili e con l'impiego di continue elimosine alla 
conservazione del culto del Signor Dio, dal quale son certo che, tra 
tutte l'opere di pietà proprie della Repubblica, quest' una del 
Levante grandemente accetta gli sia. È vero che da qualche tempo in 
qua li Francesi, come ho predetto, si sono avanzati assai nel 
procurare che in molte isole dell'Arcipelago li Vescovi latini 
riconoscano quell'avvantaggio dai loro ufficii in Roma, che per 
l'addietro dalla Repubblica derivavano; ma molto più poi si sono 
allargati mediante la missione dei Cappuccini, della quale mi sono a 
suo luogo abbondantemente espresso, ed ultimamente ancora si sono 
grandemente internati nell'affare dei Luoghi Santi, non senza 
sospetto che si miri dal Cristianissimo a favorir quel negozio con 
oggetto d'introdurre li Cappuccini e scacciare li Riformati; 
nondimeno è anche vero, che tutte tali diligenze non bastano 
a guadagnar loro l'affetto di quei popoli, se non in quanto la 
necessità di passar per loro mano richiede, così per l'educazione 
dei figliuoli come per l'amministrazione de' Sacramenti, e l'incuria 
d'altri principi in tal affare possa con il tempo condurveli. 
Perchè nel resto tutti quei popoli per natural disposizione alla 
Repubblica più che ad ogn' altro inclinati si dimostrano. Ma mentre 
la Repubblica non mostra più che tanto di curarsi dei loro 
interessi, non sò con quanta buona politica <foreign lang="lat">massime</foreign> per le 
vicine congiunture che appariscono, convengono anch' essi alla 
necessità accomodarsi: che però sarà molto giovevole che tutti li 
Vescovati d'Arcipelago all'Arcivescovo di Candia come Primate di 
quelle parti subordinati fossero, e che a misura delle di lui 
relazioni anche li soggetti fossero promossi, ed i litigi tra di 
essi frequentissimi dal medesimo Arcivescovo terminati, senza 
obbligarsi a viaggi lunghi e dispendiosi di Roma come al presente 
accade. In Galata restano stabiliti da poco tempo in qua li Gesuiti 
e Cappuccini, ambedue sotto l'unica protezione de' Francesi, anzi li 
Religiosi medesimi, tutti nazionali, che con gran sollecitudine 
all'amministrazione de' Sacramenti ed all'erudimento de' figliuoli 
s'impiegano. La chiesa di San Francesco che è la principale viene 
governata da un Padre, che per ordinario è suddito della Chiesa, e 
questo acciò sia da qualunque Potentato indipendente, dopo le 
pretensioni di protezione, introdottevi dal già ambasciator di 
Francia Marseville e d'altri principi, giustamente oppugnate. Questo 
oltre al titolo di Provinciale d'Oriente per la sua Religione, 
esercita quello di Vicario Patriarcale, mediante la persona del 
quale la Congregazione di Roma viene aver come stabilita una forma 
di Ministro di quella Corte tutto dipendente; a segno tale che 
continua corrispondenza di lettere non solo, ma con cifra 
particolare tra di loro si mantiene; anzi nel mio tempo avevano col 
suo mezzo introdotto pratica d'intelligenza col Patriarca greco, che 
risiede in Costantinopoli, per il cui sostenimento qualche somma di 
denaro contribuitavi, poco appresso la ritrattarono ben vedendo Roma 
essersi illaqueata in un dispendio che, non per una volta tanto ma a 
misura del bisogno grande e continuo che li Patriarchi ne tengono 
per conservarsi, continuar dovria; onde quella pratica s'è 
poco appresso intermessa, perchè a dir il vero sarebbe 
costata molto, di poco profitto riuscita, e non senza pericolo 
ancora; mentre li Greci si ritrovano nell'ultimo periodo 
dell'ignoranza e del bisogno, sopra i quali i Turchi fanno continue 
mercanzie, tutti Simoniaci, tutti Scismatici, tutti protervi e 
falsi; nondimeno quali essi si siano il Patriarca di Costantinopoli 
esercita su di loro molta autorità e cava molto denaro, tanto può 
nel petto umano la Religione, che, ancora conosciuta corrotta, pochi 
o nessuno ardisce d'abbandonarla; ed a nostro proposito sarà sempre 
buona massima il far capitale del Patriarca di Costantinopoli, 
l'aiutarlo dove si può senza gelosia de' Turchi: perchè in tutti i 
tempi egli può molto sopra la sua nazione; ma se venisse poi 
qualche turbine, come le congiunture presenti persuadono, farebbe 
gran capitale di quelli che lo avessero per amico, perchè li 
villani tutti dell'Imperio situato dentro l'Europa e tutto 
l'Arcipelago indifferentemente il rito greco professa; le chiese di 
San Pietro e della Madonna, questa da' Zoccolanti, e quella da' 
Domenicani officiata, vivono più dell'altre sotto la protezione 
della Repubblica; perchè alli frati che sono sudditi, così 
superiori come soggetti si contribuisce da quel Cottimo una 
conveniente elemosina; ma per dir il vero si dovrebbe metter maggior 
studio in mandar persone d'esemplarità e di dottrina, perchè 
nissuna cosa più disdice in ogni paese, quanto che i Religiosi gli 
impieghi proprii de' Laici s'usurpino.</p>
<p>Soddisfatto brevemente a questa parte della Religione, cade in 
primo luogo di dir alcuna cosa del traffico, certo essendo che, da 
quello del Levante in particolare, il sostenimento di questa nostra 
Madre unicamente dipende. Due, tre e forse più milioni d'oro 
all'anno escono da questa città per le scale di Levante, ma 
particolarmente per quella di Spagna, che provvede oltre 
Costantinopoli a tutto l'Imperio Ottomano, che dentro l'Europa si 
contiene, e questo non in altro, che in tante manifatture di lana, 
di seta e d'oro, oltre qualche altra mercanzia, che di Germania 
capita e che per il Levante si disperde; il ricavato di queste 
mercanzie si converte per lo più oltre il contante, in cere, lane, 
cuoi, animali ed altro, che oltre il comodo di Venezia medesima 
grande occasione di trattenimento a tutto il rimanente dello 
Stato cagionano. E se le guerre presenti d'Europa, <foreign lang="lat">massime</foreign> 
d'Alemagna, permettessero, come prima, il passaggio vivo alle 
mercanzie, anche le tratto che dalle scale di Soria e d'Alessandria 
pervengono con discapito al presente, ma con molto maggior profitto 
si caveriano; nè mi sia rivocata questa verità in dubbio con la 
scarsezza dei dazii, che per questo traffico nell'Erario pubblico 
entrano, perchè certo il disordine non nasce tanto dalla mancanza 
del traffico, quanto dagli abusi introdotti e non corretti, come per 
incontri più esatti dei lazzaretti di Spalato aver si dovriano, 
niente manco di quello, che succede nei dazii dei vino, del sale, 
della farina, che ben regolati con l'uso <foreign lang="lat">massime</foreign> che si 
pratica altrove distruggendo li contrabbandi, che si praticano ormai 
senza rossore, dariano comodo non solo di pareggiar le spese, ma di 
riseccar li debiti ancora; e per comprobazione ancora di questa 
verità basterami il dire, che un mercante venuto sopra la galera di 
mercanzia poche settimane prima della mia partenza, scandagliò la 
di lei portata per il valsente di settecento mille reali. Di questo 
ne partono ogn' anno quattro e più, oltre molti fregatoni ancora, 
che tutto computato con quello che dai ritratti pur cavar si dovria, 
credo, che il mio conto sarà piuttosto inferiore che eccedente. Nè 
a questo proposito voglio tralasciar quello, che d'utile pubblico è 
stato più volte sopra il traffico di Costantinopoli desiderato ed 
ordinato, ma giammai ottenuto, perchè forse non s'è conosciuto il 
proprio cammino per ottenerlo.
Li mercanti veneziani pagano a Costantinopoli il Cottimo di tutte le 
mercanzie che passano per loro mani, così per via di mare come di 
terra; i Turchi ed Ebrei non pagano Cottimo sopra le carovane di 
terra, ne' quali lo sforzo maggiore consiste, e questo con due gran 
pregiudizii, oltre quello del danno pubblico: il primo, che li 
medesimi Turchi ed Ebrei ponno vender le loro mercanzie con due o 
più per cento manco dei nostri: il secondo perchè i mercanti di 
Venezia per non pagar gran Cottimo sotto nome d'Ebrei trafficano. Il 
condurli a pagar questa gravezza a Costantinopoli è vanità più 
volte tentata e non riuscita per li ricorsi ai Grandi della Porta, 
dove non è alcuno che non abbia uno o più Ebrei famigliari, da' 
quali tutte le ribalderie apprendono; ma quando si facesse a 
Venezia un decreto, che tutte le mercanzie per il Levante in 
generale senza nominar Turchi nÚ Ebrei pagar dovessero il Cottimo 
come gravezza che riguardi il servizio del traffico, delle lettere 
per le quali nessuno paga, nelle galere che s'impiegano per 
assicurarlo e simili, forse si otterrebbe l'intento, perchè in casa 
propria alla fine ogn' uno è in suo poter di far quello che gli 
piace. A questo mi persuade l'esempio della tansa posta 
particolarmente per quello che furono necessitati li mercanti nostri 
in Costantinopoli di contribuire con l'altre nazioni, quando furono 
levate le armi, perchè in risarcimento di essa aggravati di nuova 
imposta, tutte le mercanzie che capitano a Costantinopoli per via di 
mare, li Turchi ed Ebrei egualmente che li nostri le pagano: perchè 
infatti le mercanzie angravate in generale non aggravano alcuno in 
particolare. Questo Cottimo si doveria riscuoter a Venezia, non in 
Costantinopoli come si usa, per le molte fraudi che si commettono: 
poichè per non lasciar che le mercanzie capitino in dogana, mandano 
li mercanti d'ogni nazione persone espresse ad incontrar la carovana 
qualche giornata da Costantinopoli lontana, e d'accordo con li 
conduttori, ai quali donano grosse mancie, ricevono le cassette di 
panni e di seta, le disfanno, e poi a parte a parte in tappetti ed 
in altro meno osservabile modo alle loro case le conducono. Li 
nostri pagano il Cottimo con giuramento, nè il Bailo può usar 
altra diligenza che di far incontrar, come ho fatto io più volte, 
la nota che essi danno con quella che nella dogana si tiene, ma di 
quando in quando a questa si defrauda anche il Cottimo. Suppliva 
altre volte per il pagamento delli salariati, i quali di presente 
per lo più si pagano di borsa pubblica, anzi se tutti pagassero il 
diritto del Cottimo nella maniera che io riverentemente ricordo, 
questo solo basteria non solo a trattenimento di tutti li salariati, 
ma in gran parte ancora al sollievo di tutte le altre spese del 
Bailaggio, con poco o nessun aggravio del pubblico. Ma siccome 
questa materia delicata si deve con soavità maneggiare, così con 
molto rigore proceder si doveria contro quelli, che rassie da Lucca 
e da Fiorenza a Costantinopoli conducono contro i reiterati decreti 
dell'Eccellenze Vostre, e contro quelli, per lo più Ebrei, che vi 
mandano rasi da Venezia, pannine ma false, che levano il 
credito alle buone fabbriche ed ai nostri mercanti, per la 
disuguaglianza de' prezzi che smaltir le loro impediscono: disordini 
tutti, che provengono talvolta per via di Venezia, ma più frequenti 
poi per Ragusa e Livorno, da dove le navi inglesi quattro e sei 
viaggi a Costantinopoli fanno, ed ogni sorte di mercanzia adulterata 
portano. Col traffico dunque, per ritornar dove son partito, va 
congiunto il mantenimento delle navi che, sebben poche, ombra quasi 
dell'antica grandezza di questa patria anche nel giro dei mari più 
lontani, ad ogni modo anche questi pochi residui per il solo 
traffico di Levante pur ora si conservano, che vuol dir preservato 
qualche poco residuo, ancor dagli esordii di questa patria, che nel 
mare e nel traffico originati furono. Col traffico dunque va 
inseparabilmente congiunta la navigazione, la quale a quanti 
disordini si trovi soggetta l'ho rappresentato per minuto in più 
mani di mie lettere; Vostre Eccellenze l'hanno approvato, ma in 
conformità delle loro approvazioni nessuna provvisione mai è stata 
deliberata; e credo che tutto procede, per quello che m'hanno 
riferito li mercanti di Costantinopoli, della mutazione frequente di 
quei Senatori che al magistrato della mercanzia vengono eletti, li 
quali non così tosto hanno appreso quello che di queste incombenze 
è proprio, che ad altro impiego destinati, sempre quasi da capo si 
comincia; e non partendo da Venezia le navi ai tempi debiti le paghe 
sono perse; li marinari che più faticano sono li più maltrattati; 
li capitani cercano tutti i porti a fine che i marinari vadino in 
terra, con avanzo in essi del dinaro delle quotidiane panatiche; li 
parcenevoli assicurano le navi, e assicurate poi non si curano più 
d'officiali nè di marinari pratici, ma di quelli soli che al minor 
salario si accordano, le paghe sono fatte a ragion di mesi, non di 
viaggio come meglio sarebbe, perchè li pagati per non perder il 
salario mai trovano la via di mettersi in viaggio, intrapreso che 
l'hanno per ogni occorrenza il ritardano; ogni nuvola fa che il 
Consiglio di Dodici deliberi di ritirarsi in qualche porto sotto 
pretesto di fortuna, perchè tutti sono interessati nelle portate, 
che del tutto bandite esser dovriano; il ritardo nei porti cagiona 
che dai corsari siano spiati, aspettati e, facilmente anche presi, e 
per conclusione di questa verità basteria il dire, che dove gli 
Inglesi ed Olandesi fanno quattro e cinque viaggi a 
Costantinopoli per anno, le nostre uno appena intiero finiscono, da 
che nasce poi un altro disordine, ed è, che le sicurtà sopra i 
vascelli veneziani eccedono di gran lunga quelle sopra i vascelli 
d'altre nazioni, e ciò non è altro, che disavantaggiarli 
notabilmente nell'esito delle mercanzie in paragon delle altre 
nazioni, con violentarli a caricar li loro effetti dove per più 
rispetti sono meno sicuri, con necessitarli infine ad abbandonar 
ogni negozio. Li capitani delle navi non dovriano esser ammessi 
senza saputa del magistrato, dovriano aver maggior autorità sopra 
li marinari, questo dell'innobbedienza non essendo uno dei minori 
inconvenienti che sopra le navi veneziane considerare si debbano. Le 
spese ancora di Costantinopoli nell'espedizione delle navi sono 
troppo eccedenti, si regolano in gran parte dall'opulenza che nei 
tempi antichi portavano, molto contrarie a quello che di presento 
succede con pochissimo nolo. Il che come fu regolato sotto 
l'Eccellentissimo Bailo Girolamo Cappello, così l'ho anch' io a 
tempo ricordato, ma dall'Eccellenze Vostre forse non stimato: 
perchè da questo poi nasce, che li mercanti caricano li vascelli 
d'altre nazioni e particolarmente de' Greci, i quali bene spesso 
sono d'accordo con corsari, come si è veduto espressamente nel caso 
della Patiniola, che siccome deve esser in ogni modo proibito, così 
quando non capitano navi veneziane, bisogna per necessario trasporto 
delle mercanzie acconsentirvi, come appunto seguì nel caso della 
Patiniola medesima, e questo pure saria punto da prender per mano 
per qualche provvisione. A questo tutto si potria aggiungere il 
riflesso di quello che accostumano altre nazioni nella forma di ben 
regolate compagnie, mediante le quali e con le scorte che fossero 
necessarie, quasi sempre anderiano sicure le mercanzie, nè dei 
corsari così frequenti le querele venirebbero, perchè certo io 
credo, che da noi medesimi più che da loro molti disordini 
procedono, e se alcuno mi dicesse a questo passo che la scarsezza 
del traffico di Venezia non permette queste diligenze di far partir 
vascelli uniti ed anche assicurati dalle galeazze, ma che il 
mercante vuol esser libero di condursi di nascosto dagli altri dove 
la speranza di maggior profitto l'invita, dove li avvisi più 
oculati e previdenti alla mancanza di quella o quell'altra marcanzia 
l'eccita d'accorrere; rispondo prima, che questo mira ad 
arricchire qualche particolare, ma insieme ad impoverire il generale 
della piazza; dico esser questa un invenzione de' mercanti per 
mandar mercanzie false e difettose, dove sanno che la carestia 
ammetter le possa; in che commetton due notabili mancamenti: il 
primo è di levar il credito alle fabbriche buone di questa città, 
che sempre con sommo studio di conservar s'è procurato; l'altro che 
ammettono per lo più li capitali sopra piccoli vascelli, e come 
tali sono o dal mare assorbiti o da corsari depredati, e poi 
risuonano i clamori contro il Governo, che non provvede ai 
disordini, contro l'Armata che i mari non assicura, e doglianze 
simili, le quali da loro mercanti ben spesso dipendono. In somma o 
per un verso o per l'altro è necessario aiutarsi, perchè il peggio 
di tutto è il non fare: un cadavere spira ma se non si risana ad un 
tratto, basta almeno di conservargli le forze. Li negozii grandi 
hanno li più gran contrarii; la virtù di chi governa risplende 
maggiore dove maggiori sono le difficoltà.</p>
<p>Ma perchè l'incombenze del traffico m'hanno guidato non so come a 
parlar di mare e di navigazione, meriterò scusa se per il successo 
della Vallona passerò a dir alcuna cosa di queste ancora.</p>
<p>Quale sia lo stato delle cose marittime della Repubblica, ritrovo 
che meriteriano d'esser più deplorate che discorse; come si trovi 
questo arsenale; come stiano li depositi stabiliti dalle leggi di 
galere, d'apprestamenti, di remi, di legnami, quanto siano 
contenenti le maestranze, e non è parte di questa relazione il 
ridirlo, dove <foreign lang="lat">massime</foreign> tutti il sanno. Questo solo aggiungerò 
che nel tempo di mia prigionia, non dirò del corpo, perchè questo 
era già con generosa rassegnazione nel voler del Signor Dio al bene 
della patria intieramente conservato, ma dell'animo angustiato tra 
il desiderio d'aggiustar il negozio della Vallona e le debolezze 
pubbliche, che più d'ogni altro contrario il contendevano: dall'un 
canto le lettere di Vostre Eccellenze con la costanza 
dell'Eccellentissimo Senato, con le confidenze nella fede de' 
sudditi, nella giustizia della causa, nei propri apparati ancora 
m'empivano di speranza; dall'altro la dilazione di tante settimane e 
mesi per l'allestimento di due sole galeazze mi opprimevano, nel 
riflesso di quello che sarebbe poi seguito se d'apprestar 
un'intera armata trattato si fosse. Conoscevo il natural de' Turchi 
che dove dubitano di rigorose resistenze mal volentieri si 
attaccano: perchè la grandezza, la stima ed il sostenimento di quei 
ministri dai soli buoni successi dipendono; onde quando 
semplicemente dubitano che non possono ben riuscire, essi ancora 
abbandonandoli altrove si rivolgono. Ma nel medesimo tempo 
apprendevo io pure, che la conoscenza delle nostre debolezze fossero 
per precipitarli dove pur troppo dal risentimento d'onore chiamati 
venivano, il che tutto s'è toccato con mano quando, nelle consulte 
dopo il ritorno da Babilonia, restò per voler del Signor Dio 
protettor delle cause giuste divertita la guerra, non tanto con li 
riflessi delle proprie debolezze dei Turchi nelle cose del mare, 
quanto nella presupposta prepotenza della Repubblica per non 
restarne abbattuti; avvertimento che deve restar ben fisso 
nell'animo di cadauna delle Eccellenze Vostre e <foreign lang="lat">massime</foreign> di 
quelli che per l'età possono anche più lungamente previvere, per 
saper di certo che nessuna cosa può divertir la guerra con Turchi, 
quanto il buon concetto di prepotenza in tesori, in armate ed in 
aderenze, ma sopra tutto delle proprie forze.</p>
<p>L'armata marittima è quella della quale per la vicinanza li Turchi 
hanno maggiore cognizione e maggior timore, perchè delle forze 
terrestri ben si conoscono di gran lunga superiori. Dalla 
disciplina, dal buon ordine delle forze di questa argomentano quello 
che del rimanente esser potria; ogni applicazione è necessaria per 
curarla dai disordini ne' quali ella si ritrova, che tutti però ad 
un sol punto del ritardo delle paghe per la scarsezza del denaro si 
riducono; da che poi, come dalla fonte l'innobbedienza, li 
subterfugi, ed ogn' altro disordine alla fine derivano. Dalle 
lettere dell'Eccellentissimo Signor Procurator Generale Zorzi ho pur 
appreso, da che son ritornato, che tutta l'armata presente non 
rileva quanto alle paghe che solo dieciotto mille ducati al mese di 
spesa, se male non ho inteso, per mio senso moderata assai, la qual 
armata non rilevando per quello che ho risaputo somma eccedente in 
riguardo del profitto, e che senza incomodar di molto le altre 
incombenze potria con somma facilità aver la sua propria 
indivertibile assegnazione, mediante la quale di tre in tre 
mesi, o come meglio paresse si facessero le paghe, e nella 
obbedienza della disciplina e d'ogn' altro ordine migliore. E se il 
maneggio di questo denaro fosse appoggiato a soggetto di canizie ed 
autorità, che con titolo di Commissario, come altre volte s'è 
praticato, disgiunto dagli interessi dell'armata, sostenesse il 
comando supremo delle tre isole, Corfù, Zante e Ceffalonia, le 
quali con la soverchia licenza di quelle torbide genti, ben spesso 
li maggiori travagli dei Baili alla Porta cagionano, non saria forse 
senza gran profitto. Con l'armata di mare si fa rispettare la 
Repubblica dai Turchi più che con ogni altro requisito. Con questa 
si difende il suo dominio del Golfo, s'assicurano in gran parte i 
mari dai corsari, la navigazione è più libera, il traffico si 
renderebbe maggiore; anzi col vigor dell'armata medesima e delle 
armi maneggiate dai nostri medesimi cittadini, dei quali va 
congiunta la robba, i figli e l'onore, col beneficio della patria 
servirà anco a difender lo Stato di terra ferma, come quello che 
tutto confina con Stati di principi grandi sì, ma alle invasioni 
dal mare egualmente sottoposti. L'armata finalmente del mare ben 
vigorosa è quella sola, che nella prole cadente della Casa 
Ottomana, nelle confusioni che questa cagioneria in tutto l'Imperio, 
può esser bastevole ad incoraggir li Cristiani mal contenti di 
quella barbarie, ad invitar li Turchi medesimi, che in tal occasione 
si provocheranno appoggi per le loro pretenzioni, e finalmente per 
dirlo in una parola ogni buona speranza di tal accidente nella sola 
armata di mare consisteria; se <foreign lang="lat">massime</foreign> così in questa come in 
ogn' altra congiuntura d'adoprarla contro i Turchi, si prevenisse 
l'occupazione dell'Arcipelago, nella quale il sommo d'ogni buon 
esito consiste: si provvederia la nostra armata di rematori; si 
leveriano ai Turchi tutti gl'uomini d'esperienza in mare, che per lo 
più sono Greci d'Arcipelago, e ne hanno sommo bisogno; 
s'impediriano molte provvisioni che dal mar Bianco ai lavori 
dell'arsenale provengono, s'assedieria subito la città di 
Costantinopoli, la quale vivendo di giorno in giorno sopra la 
confidenza del sito per li due mari Bianco e Nero, che quando li 
venti sono contrari all'uno servono all'altro, e così viceversa, 
non tiene ne' magazzini, quelle provisioni da vivere al sostenimento 
di tanto popolo che sarebbero necessarie. </p>
<p>E perchè ho toccato di sopra il punto de' galeotti ossiano 
ciurme, delle quali il mancamento nella nostra armata ogni giorno si 
fa maggiore per li rispetti ad ognuno ben noti, per questo ho 
creduto esser parte di questa relazione il ricordare riverentemente 
che di tempo in tempo per via di Costantinopoli potria in servizio 
dell'armata applicarsi il pensiero ad alcuni di quei Cristiani, che 
fatti schiavi dai Tartari nelle incursioni delle provincie alla 
Polonia soggetto e poi condotti nell'isola del Caffa a buonissimo 
mercato di venti o trenta reali per testa si vendono, ed ad ogn' uno 
così Monsulmano come Cristiano senza riguardo alcuno di comperarne 
è permesso. Di questi se ne potria far comperar dai nostri 
mercanti, e con ogni nave qualche poco numero mandarne che non desse 
gelosia; se ne potria ancora qualcheduno sopra le medesime navi 
nascondere, e finalmente non credo che quando si servisse del 
pretesto o di abitar qualche paese, o luogo della Repubblica, oppure 
di tagliar qualche montagna o altro impiego simile che impiego 
d'uomini ricercasse, fosse per esser manco difficile l'aver 
permissione espressa per l'estrazione, sotto <foreign lang="lat">massime</foreign> il 
governo di qualche Bassà ben affetto e confidente. Questi poi si 
potriano riportar per le galere, nè credo, che saria certo contro 
la carità cristiana il redimer quelle povere genti dalla mano dei 
Turchi, per farli viver sotto il natural loro rito de' Cristiani, 
ancorchè obbligati al servizio delle galere per quanto comportasse 
il danaro che costassero e la condizione degli altri uomini di 
libertà che sopra l'armata servono; il che tutto valendo a rinforzo 
della armata medesima della Repubblica, ch' è l'antemurale della 
Cristianità tutta, nessun decreto civile o ecclesiastico potrebbe 
non ammetter questo necessario ripiego o non approvarlo.</p>
<p>In ordine di questo capo mi cade molto opportuno il toccar alcuna 
cosa de' corsari, come negozio che nel mio Bailaggio ha sopra di sè 
tenuto l'occhio fisso di Vostre Eccellenze non meno che della 
Cristianità tutta per le circostanze che seco stesso portava, nel 
che pure per non abusar la benigna pazienza del cortese loro 
orecchio eleggo d'abbandonar tutta quella parte che riguarda il 
particolare di mia prigionia con li travagli e pericoli molto da 
vicino incontrati, nei quali avvalorato dall'assistenza del Signor 
Dio ho sempre conservato l'animo pieno di speranza e di 
costanza a segno che, per consolazione de' sudditi e 
mortificazione dei Turchi, non mi son mai dimostrato nè più franco 
di quello abbi fatto in quell'occasione, nè più ilare, nè più 
soddisfatto di me medesimo, azzalato l'animo agli accidenti che dà 
il mondo, resolo superiore alla fortuna, retribuzione maggiore che 
dall'infortunio stesso cavar si poteva. Dirò dunque, che quel 
negozio è stato nei suoi principii pericoloso e contrario a quello 
che i nostri maggiori hanno praticato, come in termini simili, e 
anco più forti nell'istoria Morosina veder si può ne' successi 
<foreign lang="lat">massime</foreign> dell'anno 1559 che non replico, perchè 
non credo che sia alcuno che entri in questo sacrario, che non abbi 
o che almen aver non debba esatta cognizione delle nostre istorie 
per confrontarle a quello, che generalmente si delibera. Dirò 
questo solo, che in quella occasione la nave medesima che fu 
condotta da' corsari sotto Durazzo, era nave veneziana, e non di 
meno fu restituita, e li corsari che l'aveano depredata per il 
riguardo della fortezza rispettati; e nell'accomodamento poi la 
nostra stessa nave sotto Durazzo restituita con altri molti 
esemplari decreti che a questo passo distintamente si leggono, anzi 
è stato pericoloso questo affare della Vallona, che se non moriva 
Sultan Murat perpetuo dubbio di guerra aver si doveva, se non in 
quanto le debolezze marittime de' Turchi e le bizzarie di quel 
principe che aspettati non averia gli apparecchi navali, potevano 
facilmente impiegarlo o contro Polacchi od altrove, togliendo a noi 
quel benefizio del tempo in tali casi necessarissimo, che più volte 
da me rappresentato, e da Vostre Eccellenze approvato, fu di tanto 
stimolo nel mio animo, che quando anche l'accomodamento avesse 
costato molto più di cinquecento mila reali, e fosse stato più di 
quello che era all'incertezza soggetto, non avrei ommesso 
d'effettuarlo: perchè se quando la Cristianità in piena pace si 
ritrovava l'Eccellenze Vostre intrapresero la guerra co' Turchi, e 
conobbero il disavvantaggio di chiamar compagni nella difesa delle 
cose proprie, molto più si credeva difficile questa pratica nelle 
combustioni presenti di tutta la Cristianità, nella certezza 
d'intraprender soli la guerra, e quel che più importa nella 
necessità di comprar dopo qualche notabile perdita di Stati la pace 
medesima a prezzo doppio di quello con cui la guerra divertita 
s'avria, come l'esperienza di tutte le passate guerre 
abbondantemente dimostra; ma consolamoci pure, che Dio protettore 
delle cause giusto e vendicatore delle scelleraggini di quei tristi 
che poco prima le Chiese e le vergini deflorate avevano, ha voluto 
che con la morte di Sultan Murat resti non solo assicurato 
l'accomodamento, ma unitamente aggregata alle glorie antiche della 
nostra patria, azione tanto gloriosa, obbligante tutta la 
Cristianità, consolante sopra modo i sudditi, che dell'armi della 
Repubblica, a dire il vero, poca stima, nessun concetto avevano, 
degna d'esser predicata nelle storie ma poco catita nell'avvenire, 
lasciato avendo lo stomaco pieno di mali umori tra' Turchi; di modo 
che con termini ben diversi si deve per qualche tempo procurare che 
la memoria appresso di loro se ne disperdi. 
Tanto più, quanto che l'ultimo segno imperiale da me ottenuto, e 
poi dalla virtù dell'Eccellentissimo signor Ambasciator di 
complimento Foscarini, fatto aggregar alle capitolazioni 
notabilmente avantaggia gli incontri che sopra il mare contro li 
corsari s'avessero, senza obbligo di mandar a Costantinopoli li 
superstiti, che dal conflitto restassero, ancorchè sia per esser 
sano consiglio sempre l'ammazzarli tutti, e con l'uccisione non 
lasciar luoco ai ricorsi e all'avanie. Quanto poi alla proibizione, 
comminatasi ai castellani, che ricevessero sotto le fortezze li 
corsari, sono cose cento e mila volte espresse nei comandanti contro 
i corsari, ma sono poco ubbidite, come si può vedere che sarà anco 
in avvenire, ancorchè qualche castigo di loro seguisse: perchè 
gran parte di quei Bei, che colà comandano sono per lo più stati 
corsari prima di Barbaria, o per lo meno hanno riportato con essi 
l'aria di quel paese tanto confacevole al rubare, come di quella 
gente è ben proprio. Li castellani poi, che comandano nei luoghi di 
Morea, sono per lo più barbareschi, e se non tali per sangue, tali 
nondimono per la conformità degli interessi, per la partecipazione 
delle prede; onde per mio riverente senso, anche il castigo di 
qualcheduno d'essi castellani, ch'è il più desiderabile rimedio, 
valerebbe a molto poco per romper questa catena, che legando i 
Turchi con l'interesse, anche la vita stessa in paragone del 
profitto disprezzano. Quanto poi al castigo dei corsari in generale 
reiterato ben spesso nelle commissioni di quest' Eccellentissimo 
Senato, m'assicuro, che ciò sia piuttosto un uso delle forme 
antiche dalle filze della secreta copiate, che una credenza in 
Vostre Eccellenze di vederne quegli effetti, che mai sono stati, nè 
mai (che più importa) esser possono. Per il passato ho già ben 
veduto, che gli Eccellentissimi miei precessori, e più chiaramente 
di tutti l'Eccellentissimo signor procurator Veniero, ultimo 
defunto, hanno questa verità profetizzato; per il presente l'ho da 
tempo in tempo accennato; e per l'avvenire lo replico nella presente 
relazione per sigillo. Che li Barbareschi presso i Turchi vivono 
nella medesima considerazione dei Tartari, i quali inquietano di 
continuo le provincie alla Polonia sottoposte; li Polacchi se ne 
dolgono; li Turchi per contentarli promettono castigo, ma mai lo 
fanno, nè fare lo ponno, perchè con tali forme depopolano il paese 
cristiano, ed ai Cristiani diminuiscono le forze, senza obbligo di 
rottura e di guerra aperta. Non possono poi farlo perchè le forze 
dei Tartari sono considerabili, nè torna conto convertir in veleno 
contro sè medesimi quello che serve per antidoto. Lo stesso diremo 
per l'appunto dei Barbareschi che i Turchi non vogliono nè 
abbattere nè indebolire, perchè senza mettergli in obbligo di 
guerra aperta levano alla Cristianità tutta le facoltà, i vascelli 
e la marinerezza, indebolendola: all'incontro i Barbareschi 
s'arricchiscono, diventano potenti, e come de' sudditi possono nelle 
occorrenze delle lor forze anco disporre: non possono poi castigarli 
se ben volessero, per la lontananza, per la potenza loro, e perchè 
molto facilmente d'amici che sono, nemici e disobbedienti si 
fariano. A questo passo crederei, che alcuno potesse rimproverarmi 
la necessità che dunque ho proposto di star in continuo sospetto 
de' corsari, e di sperarne dal canto della Porta alcun sollievo; 
rispondo che il sospetto è irrimediabile, e come tale utile per 
l'applicazione necessaria ai rimedii; che di molto profitto sarà 
sempre il tener vive cotali doglianze, se ben con poca speranza di 
rimedio per necessario contrapposto alle altre continue, che li 
Turchi ben spesso fanno contro di noi in altre materie; che bisogna 
tener in buon ordine l'armata di mare, e questo dovria esser uno dei 
profitti ricevuti dal successo della Vallona, cioè a dire, 
che le galere di Vostra Serenità stiano sempre vigilanti, allestite 
per dubbio di non esser attaccate da corsari, come certamente lo 
saranno se neghittose nell'ozio, come per l'addietro stare si 
vedranno; certo essendo, che dove potranno colpire per vendicarsi 
non pretermetteranno, e dove sarà minore la custodia, la vigilanza, 
ivi più facilmente si conduranno, anzi soggiungerò, che se 
cammineranno unite le due squadre di Tunisi ed Algeri in modo che 
facciano un corpo di quattordici o sedici ben armate galere, 
bisognerà pensar ad ingrandir la nostra armata ancora, che nello 
stato presente potria esser attaccata e battuta. Altro rimedio saria 
poi quello, come ho predetto, del buon ordine della navigazione, col 
quale appunto sigillo anch' io tutte le appartenenze del mare.</p>
<p>Li confini, così per l'isole, come per i luochi di terra ferma, 
vengono ad esser una parte molto essenziale di quello che sotto la 
direzione dei Baili ben spesso a Costantinopoli si pratica. L'isola 
di Tine è la più insidiata, e questa singolarmente per li molti 
schiavi Cristiani che quivi fuggendo si ricovrano. Ma il console 
Balsarini di Scio soggetto molto pratico e del quale l'Eccellenze 
Vostre devono far sommo capitale per fede incorrotta ed applicazione 
senza pari, e quel che importa per cognizione più che ordinaria 
delli affari, ripara sempre i primi colpi, come da luogo più 
vicino, servendo di gran diversione alle molestie del Bailo di 
Costantinopoli.</p>
<p>La isola di Candia è mirata di traverso per l'opulenza che vi si 
presuppone, ma molto più per il sito che riguarda la bocca 
dell'Arcipelago, e porge comodo per dilatarsi nel Mediterraneo. In 
questa li Baili ricevono travaglio più dai sudditi medesimi, che 
dai Turchi; dico da' sudditi per le picciole barche che di quando in 
quando capitano a Costatinopoli con limoni, olive, telami e qualche 
poco d'oglio del quale ancora i Turchi per l'esquisitezza fanno 
molto capitale, nel che trovano sempre liti o con li Turchi o con li 
daciarii, ma il più delle volte tra di loro medesimi con perpetuo 
disturbo de' Baili, che ben spesso impiegano li giorni interi per 
decidere piccolissime cause. L'altro disturbo nasce da quelli che di 
Candia capitano a Costantinopoli per occasione di salvacondotti, i 
quali a consolazione dei sudditi rare volte li ho rifiutati, 
quando <foreign lang="lat">massime</foreign> dal concorso di qualche onesta causa 
secondati furono: poichè il negarli assolutamente non faria altro 
effetto che disperar gli uomini medesimi a farsi Turchi, e ad 
informarli di quelle cose che forse non sanno e che risapute 
pregiudicare potriano. Nelle tratte de' grani per Candia bisogna 
procedere con riserva, per non mostrar che quel regno non possa 
senza tali aiuti sostenersi. Se il bisogno lo richiede mostrarsi di 
addimandarle per non perder il buon uso; il Bailo le dimandi da sè 
per far servizio a quei rappresentanti suoi amici; non si permetta 
qualunque forma di pagamento per riceverlo, piuttosto qualche regalo 
dopo ricevutili. Contro l'isola del Zante, ma particolarmente della 
Cefalonia, sono più frequenti le querele che di altro luogo, 
perchè anche quelle genti a dir il vero sono le più feroci, ai 
decreti pubblici inobbedienti, alle rapine pronti, ma per il 
profitto chi, riceve la Morea nel smaltire gran quantità di 
formenti e biade che gli sopravvanza, ardirei a dire, che levate 
certe inimicizie formali, come quella del Malapanno con alcuni 
Zantiotti e ceffaloniotti, tutti gli altri incontri che per lo più 
sono accidentali molto facilmente disbrigar si potriano. Per il 
Zante si paga ogn' anno mille cinquecento zecchini, ai quali, per 
toglier il nome di tributo, suol darsi quello di pensione per la 
libera estrazione d'ogni sorte di vittuaria dalla Morea per servizio 
di quell'isole. Corfù viene odiata per la fortezza che frena ben 
spesso i spiriti che insorgono contro la Cristianità; e siccome 
Sultan Soliman tentò vanamente d'occuparla, il medesimo seguito 
sarebbe a Sultan Murat, che facendo la guerra alla Repubblica 
ritentata l'avria; le querele perciò, che da questa parte vengono, 
sono più delle altre rimediabili per l'interesse, che quasi tutti 
li Visiri del Divano tengono con quest' isola, nello smaltimento 
dell'entrate che cavano dai loro feudi, che, in quelle parti ultime 
d'Albania situati, per lo più vi ritrovano appoggi, e, trovati, 
facilmente li perdono per non avventurar il proprio interesse sotto 
l'altrui protezione.</p>
<p>Cattaro con il suo territorio, piazza confinante all'Impero 
turchesco, mai intiera tranquillità viene a godersi: le querele 
sono frequenti, ma tali per avventura non sariano, se appresso 
quell'illustrissimo Rettore stanziasse di continuo un dagromanno, 
che potesse maneggiar le pratiche tra quei confinanti, scriver 
lettere ed in ogni caso procurar scritture turchesche, che 
mandato alla Porta le difese dei Baili avvantaggiassero; parti tutte 
alle quali supplisse per ora il Cavalier Bolizza con tutta la sua 
famiglia, che per questo solo rispetto si trova or qua or là 
occupato, ma con tanta perizia, con tanta fede, con tanta 
desteritità, ch' io lo solevo chiamare il padre di quei contorni; 
per sicurtà maggiore de' quali e per levar l'occasioni di torbido 
ricordava egli qualche concambio di terreni, che, con molta 
facilità e con servizio reciproco, a termini notabili quei confini 
riduriano. Di Spalato, Traù, Sebenico e Zara li confini sono nella 
maniera che l'Eccellenze Vostre ben d'avvantagio sanno. Quello di 
Zara usurpato in gran parte da' Turchi.
Quello di Sebenico e Spalato con poca variazione. Quelli di Freù 
sono li più contenziosi nell'ordine, perchè la Repubblica fu in 
quel tempo ingannata: li confini intorno ben determinati tra 
l'Eccellentissimo ambasciator Soranzo e Terrat bassà, che n'erano 
li commissarii; ma le scritture mandato da questi a Costantinopoli 
assai differenti dal concertato furono, nè appresso la Repubblica 
resta scrittura valevole per farvi contrappunto. Quei confinanti 
però promuovono continuo torbido, ma è necessario o con desterità 
scansare, o con presenti guadagnar quelli che governano, ovvero 
quando non si possi far altro dimandar in primo luogo la revisione 
dei confini di Zara, come li primi nell'ordine della scrittura 
chiamati, i quali usurpati dai Turchi malamente acconsentiranno mai 
d'esser li primi a restituir, anzi gli interessati medesimi per non 
restituire divertiranno le novità che d'altronde promosse fossero, 
come appunto è seguito nei principlo del mio Bailaggio, quando 
Baravovich, uno dei più inquieti confinanti, venuto espressamente
a Costantinopoli accompagnato da me alla presenza del primo Visir 
presente, fu spedito Iusuf Chiaus che con regalo di mille reali 
riportò le sue relazioni in tutto conforme al desiderio pubblico; 
ma veramente non posso restar io soddisfatto nel mio animo, che 
materie tali vivano non ben decise coi Turchi, i quali purtroppo son 
facili a far negozio anche delle cose più chiare, e quando si 
tratta di perder un palmo di terreno ad ogni cimento si tengono 
obbligati. Un solo cenno al Bassà di Bossina può in momenti 
accender una guerra. Prima che la Repubblica consulti la materia, i 
Turchi averanno commesse l'incursioni; gran desterità ci 
vuole, perchè la confusione e le contenzioni fanno per Turchi, non 
per la Repubblica. Una picciola commozione d'umore non stimata nel 
principio cagiona poi febbre continua, maligna e mortale.</p>
<p>Dopo il negozio de' confini seguita quello de' schiavi, verso i 
quali la carità non può negarsi, perchè Dio lo comanda, e Vostre 
Eccellenze tra i punti più essenziali delle commissioni la 
racchiudono. Sono essi ritenuti contro le capitolazioni, nelle quali 
nessun altro articolo più espresso o più chiaro di questo si 
legge; li sudditi in qualunque luogo siano possono dimandarsi e con 
ragione pretendersi, senza però spendere mai un aspro per 
ricuperarli, perchè di questo modo non si libereriano ma si 
pagarieno, e l'esempio valerebbe a distruggere tutte le ragioni 
delle capitolazioni medesime. Sotto questa regola anche li non 
sudditi, ma che sotto la bandiera della Repubblica in qualunque 
vascello servino, come cosa propria di lei considerare si devono; e 
così questi come quelli senza scrupolo ricevere in casa se fuggono, 
disputare la loro libertà avanti li Ministri se sono ritrovati, e 
insomma regolarsi in tutto e per tutto conforme alle medesime 
capitolazioni. Di questi ne ho liberato nel mio Bailaggio in una sol 
volta dieciotto, che di nazioni straniere in vascello francese, ma 
che però navigava sotto bandiera di San Marco, rottosi sotto 
l'isola di Sigri, incatenati furono; a tutti gli altri, così di 
questa nazione come sudditi naturali, ho dato sempre ricetto e 
tenuti sempre in casa, a vista di ogni uno, senza che mai nè il 
Visir nè il Capitati Bassà, ancorchè provocati dai patroni loro, 
vi abbino passata doglianza alcuna.</p>
<p>È vero, che se li rei sono sopra galere procuravano o di lasciarli 
in Arcipelago prima d'entrar dentro li castelli, o di tenerli 
strettamente rinchiusi, a fine che non reclamino al Bailo, e se 
talvolta vogliono sostenerli, non con altra ragione che con quella 
di renderli soggetti di corso il procurano. Quelli veramente che 
sono schiavi del Gran Signore, non così facilmente si ricuperano, 
perchè descritti che siano nel libro dell'arsenale del mare dicono 
non aver giurisdizione se non sopra quelli che fatti sono schiavi 
nel tempo del loro comando; nondimeno or sotto un pretesto or sotto 
un altro se ne libera pur qualcheduno, <foreign lang="lat">massime</foreign> nella 
partenza dei Baili sotto specie di grazia, ancorchè per giustizia 
si pretendano. Di questi per Dio grazia non è capitato alcuno nel 
mio tempo, che non sia stato liberato prima che nei libri descritto, 
e degli altri fatti schiavi per avanti non eccedono in numero di 
quaranta in circa, che per quello mi fu riferito, non è mai stato 
minore, non senza speranza pur anche di andarli liberando a parte a 
parte appositamente, mentre contro tutte le ragioni soccombono alla 
schiavitù, perchè dei schiavi fanno gran conto i Turchi in 
generale, perchè al pari delle donne e del cavallo appresso di loro 
stimati e custoditi vengono, oltrecchè il Gran Signore si trova, 
come ho predetto, in numero così ristretto di schiavi, che dove 
d'ordinario erano tremila al giorno d'oggi al numero di settecento 
non arrivano, che però nel dimandar la liberazione di qualcheduno, 
bisogna a bello studio procurar che l'istanza non venghi rimessa al 
Capitan Bassà, perchè d'ordinario alla liberazione dei schiavi, 
tutti quelli dell'arsenale efficacemente s'oppongono. Fuggono anche 
ben spesso schiavi d'altre nazioni, ai quali per carità cristiana 
non si può negar assistenza, ma è necessario di farlo con molta 
cautela, e per ben eseguirlo niente altro maggiormente giova quanto 
la secreta buona intelligenza con gli ambasciatori ed altri 
principi: in che per grazia del Signor Dio ho avuto questo buon 
incontro d'aiutare molti senza mai querela alcuna, anzi neanche 
sospetto; a segno che in un tempo della fuga di qualcheduno, che 
effettivamente si ritrovava in mia casa, il Visir pubblicamente 
diceva che in ogn' altro luogo poteva essere nascosto fuor che in 
casa del Bailo, come quello che a simil faccenda non attendeva.</p>
<p>Alle incombenze del Bailaggio ho detto da principio congiungersi 
quelle d'Ambasciatore, le quali non meno di tutte le altre, a dirne 
il vero gravose riescono: non potendosi trattar a Costantinopoli 
negozio riguardante la Cristianità, per piccolo che sia, che molto 
davvicino non tocchi gli interessi della Repubblica, come tra i 
confinanti di quell'Impero il più debole, vedendosi ben spesso che 
il cane il quale da lontano non può vendicarsi contro chi l'abbia 
percosso, si rivolge talvolta contro il più vicino per il comodo 
della vendetta, ancorchè senza colpa immaginabile. Si rende 
poi questa cognizione di stato tanto più necessaria nei tempi 
presenti, quanto che la Cristianità, dentro sè medesima lacerata, 
l'amicizia dei Francesi alla Porta stuzzica di continuo sopra le 
debolezze di Casa d'Austria, contro la quale tutti li tentativi non 
possono essere che gelosi alla Repubblica ancora. Anche le frequenti 
mutazioni de' ministri obbligano i Baili a politica, diremo, 
domestica, per la quale bisogna tener registro degli andamenti ed 
affetti di tutti quelli che hanno qualche entratura, o in qualche 
opinione di avanzarsi, perchè altrimenti risorge in un momento 
qualche pianta, che prima di ben scoprirsi le sue qualità può 
produr frutti di veleno, senza applicazione d'antidoto: dalla qual 
mutazione si cava però anche un gran bene, perchè nè bisogna mai 
nel ben fondar soverchie speranze, nè mai nel male disperarsi, 
perchè quello che per ordinario un ministro approva, l'altra 
distruge; che però con somma prudenza l'Eccellenze Vostre nelle
commissioni ai Baili espressamente commettono di tenersi l'occhio 
ben fisso a quei ministri morti che col tempo risorgere potessero, 
non meno che a quelli i quali per altre vie d'avanzar, si 
mostrassero.</p>
<p>Vedutisi sin qua, Serenissimo Principe, li negozii più importanti 
che nel Bailaggio di Costantinopoli d'ordinario s'incontrano, credo 
che l'Eccellenze Vostre aspettino da me qualche lume del modo più 
avvantaggioso col quale e questi e tutti gli altri negozii della 
Porta maneggiar si potessero. Impresa difficile, ma che però 
favorita dall'osservazione per via di discorso piuttosto che di 
assioma infallibile rappresentare si può; le congiunture sono 
quelle che alla Porta non meno che in tutte le altre corti, anzi in 
tutti li negozii del mondo considerare si debbano. Il tempo e la 
ragione molto vi contribuiscono, ma sopra tutto la natura delle 
persone, secondo le quali è necessario mutar la maniera del 
negoziar ancora, la esperienza insegnando che quei termini, i quali 
in una congiuntura hanno giovato, in altra pregiudicano, e che il 
camminar sempre d'un passo facilmente al precipizio conduce; altre 
volte la desterità scioglie nodi difficilisimi, che in altro modo 
il coltello vorriano; quando è necessario il rispetto, quando 
l'ardire, quando il silenzio, quando il molto parlare, or la 
dissimulazione, or lo strepito, ora il cedere, ora il contendere, 
ora l'urtare, ora il declinare; ora attaccarsi ad ogni parola, ora 
il lasciarle tutte. Vestirsi insomma di quegli abiti che 
corrispondino alla qualità del personaggio che si vuol 
rappresentare, perchè infatti non può esser uniforme quello, che 
ha relazione a cose differenti; alcuni negozii si rendono ai primi 
colpi, altri forza ricercano; il vetro facilmente si frange, la 
pietra vuol il scalpello; con le nature altiere ed impetuose il 
contradire è pericoloso, con le flemmatiche la ragione ed il 
discorso hanno gran parte; alcuni si lasciano persuadere dalla 
ragione, altri dall'esempio, altri dalle preghiere; chi dalla lode, 
chi dall'onore, chi dall'interesse; altri dall'amore, altri dal 
timore: onde il conoscer la natura di quelli, co' quali s'ha da 
trattare è la prima parte d'un ambasciatore, ma particolarmente di 
quelli che servono a Costantinopoli, dove le deliberazioni risolute 
con gran prudenza in questo Sacrario, ivi arrivate trovano tutti i 
registri mutati, onde in distanza così grande, quello che nel tempo 
delle deliberazioni fu ottimo, nell'esecuzione riesce dannoso, 
quello che con prudenza fu decretato, imprudenza sarebbe 
l'eseguirlo; onde nelle commissioni ai Baili, dopo espressi i sensi 
dell'Eccellentissimo Senato, devesi per mio riverente senso lasciar 
sempre alla discrezione del ministro quello che non può esser 
provveduto: come il cibo che dato in tempo nutrisce, fuor di tempo 
soffoca ed aggrava. Per tutti questi rispetti, stimo io, che il 
principal riguardo d'un ministro che vadi a Costantinopoli esser 
debba quello di rendersi benevolo il primo Visir, nella cui 
disposizione tutto consiste, concede quello che gli si dimanda, non 
ammette le querele, empie di buoni concetti il Re, accresce 
riputazione al Bailo, e questa sola dà ogni vantaggio ai negozii; 
la benevolenza di chi comanda concilia l'affetto dell'universale, li 
ministri subordinati servono, gli altri tutti indifferentemente 
rispettano; ed io posso ben affermare questa verità, mentre molte 
avanie de' confini appoggiate a concetti e scritture valide, veduta 
semplicemente la buona ciera che mi faceva il Visir, senza tentar 
cosa alcuna e per lo più di mie sole lettere contentandosi, si sono 
da lor medesime senza strepito sopite. All'incontro la mala 
disposizione di chi comanda impedisce ogni suffraggio ancorchè 
giusto, non mancando dei mal disposti, che sotto pretesto di 
giustizia, di legge, o di buon governo attraversano. Nel Re 
s'imprimono concetti velenosi, si mettono in diffidenza i trattati, 
una querela ancorchè falsa dando credito all'altra, ed il solo buon 
occhio a' querelanti chiama da ogni parte le avanie, alle quali 
tanti interessi dei nostri con li sudditi turcheschi pur troppo 
contribuiscono: ma quello che più importa è che nella mano del 
primo Visir sta la pace e la guerra, in modo che se ben affetto non 
ascolta doglianze, o capitate all'orecchio del Re le cuopre, scusa e 
difende; così con l'avversion dell'animo le abbraccia, le cerca e 
trovate le aggrandisse, le pubblica, concitando con l'odio del Re 
quello della corte, che per ordinario piega dove il più autorevole 
inclina; così le ben disposte complessioni tutte le alterazioni del 
corpo risolvono; e le mal affette ogni picciola puntura a malignità 
riducono. Non bisogna però inimicarsi il primo Visir, e quando 
anche si riceva qualche disgusto dissimularlo, e se per la 
necessità si viene a qualche risentimento, bisogna prima di 
terminare quel congresso raddolcirlo, nessuna cosa peggiore quanto 
lasciar l'audienze con rottura, per la quale esacerbato l'animo del 
Ministro, si dà motivo ai malevoli d'ampliar il dispiacere, di 
eccitare l'odio, e da questo la vendetta: l'esempio de' tempi andati 
esperimentato poi nel mio Bailaggio assai dimostra che la confidenza 
di chi comanda negozii scabrosissimi risolva, e se in quello della 
Vallona avess' io incontrato Visir mal' affetto, ministro male 
intenzionato, era la guerra inevitabile; e come questa massima sia 
sommamente utile nelle corti tutte dove li favoriti governano, a 
Costantinopoli molto più per l'autorità del Visir e molto più nei 
tempi presenti, poichè le loro conferenze col Re sono frequenti 
più del passato, e che per quello si può prevedere anco il governo 
dei ministri più diuturno. L'onore e la lode furono sempre catene 
degli animi, e legami sottilissimi che alla servitù della 
persuasione insensibilmente conducono; non bisogna fidarsi in altri 
ministri subordinati, ancorchè autorevoli, perchè niente più 
ripugna al senso del Dominante, che se pur mostra d'aderire alle 
persuasioni lo fa per proprio provecchio, non perchè gli basti 
l'animo di sostenerlo: chiusa essendo la Porta dell'accesso al Re ad 
ogni altro fuor che al primo Visir ognuno teme, e trema d'esser 
scoperto contrario, perchè appresso tutti i principi vale, 
più una bugia di quelli ai quali si fidano, che cento verità degli 
altri ai quali non confidano: così un male che con medicina 
impropria si tenta, maggiormente incrudelisce, ed il nodo che con 
l'agitazione non si rompe più fortemente si restringe. Non è però 
ch' io biasimi quella buona corrispondenza dentro il serraglio, dove 
domesticamente parlandosi di tutto si può facilmente prevenire le 
male relazioni d'un mal' affetto ministro, perchè gli animi nostri 
facilmente si vestono di quell'abito che la continua famigliarità a 
misura dei proprii affetti va somministrando; oltrechè l'amicizie 
di dentro danno gran riputazione ai maneggi e contengono in officio 
l'animo del Dominante: perchè la grande autorità, non è mai da 
una gran gelosia disgiunta; per questo ho io nel tempo del mio 
Bailaggio continuato l'amicizia non solo del Bustangi Bassì, che 
assiste sempre alla persona del Re, che nel regger il timore del 
Caicchio gli sta sempre vicino; ma ho coltivato tutto quell'ordine, 
che si governa in forma di Repubblica, come ho detto a suo luogo, a 
segno che mai si è mutato Bustangi Bassì, che il successore del 
deposto non avesse vestito nell'animo l'impressioni della mia 
amicizia, prima che nell'abito esterno le insegne della nuova 
carica. Col Muftì e col Capitan Bassà molto opportuna pure cade la 
confidenza perchè dal consiglio del primo tutto le guerre e paci 
d'ordinario dipendono, e dal secondo l'esecuzioni; questo in 
particolare scorrendo il mare, visita le fortezze, riconosce i 
vascelli, ode le querele, che vere o false mai mancano, risolve 
sopra il fatto quello che gli piace, riporta nel ritorno quelle 
relazioni che gli restano impresse, sicchè la di lui benevolenza 
serve per impedire il disordine prima che segua, che dopo seguito è 
più difficile da rimediare, come le cose cadute a terra, o non si 
rilevano o restano dalla percossa indebolite: ho riassunto di parlar 
di questi tre ministri, come quelli con li quali può il Bailo 
nell'occasioni urgenti abboccarsi senza mettersi in braccio 
d'interpositori, i quali accrescono il prezzo dell'amicizia, anzi 
per proprio provecchio li maneggi difficultano.</p>
<p>Queste tutte però ed altre amicizie, nè si coltivano, 
Serenissinio Principe, nè si conservano, per uniformità d'affetti 
o d'interessi, che sono troppo, lontani, nè per buona  
inclinazione de' Turchi, che da' Cristiani sta sempre aliena; ma per 
la sola speranza di provecchio, onde la spesa per altro molto 
necessaria, nelle opportunità poi si rende utile ancora. L'uso del 
paese porta questo costume. Il padre non tratta con il figliuolo, 
nè il fratello con l'altro, nè gli amici tra di loro, senza 
qualche donativo, stimato da essi unico segno d'onore, vero frutto 
d'amore; onde il loro provecchio in nostra lingua risponde: la man 
che porta e che dà, mai vien tagià. Anzi se parliamo de' grandi, e 
<foreign lang="lat">massime</foreign> con gli esteri, diremo bene, che stimano essi d'aver 
ricompensati li presenti, quando gli hanno semplicemente accettati. 
E credano l'Eccellenze Vostre che chi vorrà con i Turchi difender 
gli accidenti col solo scudo della ragione rovinerà facilmente i 
negozii: siccome ancora chi vorrà con la sola forza de' presenti 
spuntarli, li metterà piuttosto in deiezione, ma l'una con l'altra 
farà vera consonanza; e per me ringrazierò sempre Dio, quando gli 
accidenti che occorreranno a Costantinopoli potranno con danari 
accomodarsi, temerò e tremerò, l'esperienza del passato 
insegnandomi, che quando per preservare i lenitivi dell'oro, s'è 
voluto innasprir la piaga col ferro, e quelli si sono per eccesso 
consunti, e gran parte degli Stati sempre perduti; ma quel che più 
importa convenutosi sempre ricomprar la pace a prezzo maggiore di 
quello col quale si saria per avventura da principio divertita la 
guerra, troppo grande essendo la potenza de' Turchi contro la sola 
della Repubblica, e troppo pericoloso pella Repubblica chiamar 
compagni nella difesa delle cose proprie. 
Stimo però che quando si ha necessità di donare lo si faccia 
piuttosto moderatamente e spesso, che raramente ed in grosso: 
dovendo questi servire per condimento, non per cibo, e la memoria 
che dei favori è molto labile conviene di quando in quando esser 
ravvivata, come lo stomaco vacuo di cibo di mali umori si riempie, 
se da nuovo nutrimento ricreato non rimane; si deve anco donar a 
tempo prima che l'urgenza del fatto stringa: perchè li donativi 
fuor del bisogno dinotano amore, nel bisogno timore e necessità; il 
pasto dà riputazione al negozio e questa accresce le pretenzioni; 
oltre che appresso i Turchi in generale il poco veduto si stima 
molto più che il molto sperato, e quello che donato in tempo si fa 
con poco, inopportuno diventa mercanzia; nè io mi ricordo 
d'aver mai donato se non quando o andavo per complimento, o per 
render grazie di qualche favore, ma nel bisogno del negozio giammai, 
toltone quel solo della Vallona, che non poteva aver altro rimedio, 
che questo solo di patto espresso mercantile. Sarà anche molto 
proprio escluder quanto si possi da ogni trattato li mezzani e 
<foreign lang="lat">massime</foreign> gli Ebrei, perchè questi accrescono il prezzo del 
favore, mirano al provecchio proprio e del padrone, al quale sono 
per sempre appoggiati, allungano, difficultano, e molte volte 
raccordano di quelle cose, per accrescere di prezzo li trattati, 
alle quali li ministri stessi giammai pensato averiano. Vi sono 
anche dei casi nei quali riesce di buon consiglio aggiustarsi con li 
pretensori, ugualmente essendo pericoloso l'accomodar l'avanie, come 
oppugnarle tutte, se non si distingue le cause alli fautori che le 
proteggono; ed io l'ho fatto più volte con l'approvazione di Vostre 
Eccellenze quando col certo poco ho creduto assicurarmi dal dubbio 
molto, e col sopir una querela divertiti li ricorsi al Visir, che 
veri o falsi, quando sono frequenti, ingelosiscono con più facile 
credulità alle querele maggiori. Bisogna però portarsi in questo 
con misura, perchè l'accomodamento con uno non servi d'eccitamento 
a molti, e invece di tagliar il tronco non si dia umore alla radice 
per più abbondantemente pullulare: ma questo può solo dipender 
dalla prudenza del ministro, che sopra il fatto avendo conoscenza 
dei venti le vele eziandio vi vadi aggiustando, che però in tutti 
gli accidenti che occorrono così in mare, come ai confini sarà 
sempre di molto utile sopirgli sopra il fatto, dove una o due delle 
vesti ai ministri dei confini, a conto di provecchio ben grande 
considerate vengono, che lasciando capitar a Costantinopoli li 
ricorsi, ricevono nella distanza credito fautori nella corte non 
mancano, e questo tutto insieme dà riputazione al negozio, 
difficulta il rimedio, accresce per estremo la spesa; anzi così 
alla Porta, come nel luoco dove succedono gli accidenti nessun 
vantaggio si può aver maggiore quanto quello della prestezza; la 
prevenzione persuade facilmente li Turchi, e dar loro tempo al 
rifiesso li rende più difficili; il tempo scuopre li contrarii, 
accresce la speranza di provecchi, e quello che oggi 
facilmente si rempe, dimani neanche col martello disfare si 
può. Ed in conseguenza di questo devesi anco divertire in quanto si 
può l'espedizioni di Chiaussi e altri Ministri, perchè questi 
accreditano il negozio e non lo facilitano; ogni modesta renitenza 
si deve usar per non accompagnarli con lettere, sotto il color delle 
quali pretendono onori, regali e stima, e senza queste o non si 
commettono al viaggio, o come privati niente profittano. Li 
comandamenti sopra ogni negozio facilmente s'ottengono: sono però 
come lettere avogaresche condizionate, e per questo restano ben 
spesso senza la sperata esecuzione, quando sopra il fatto non siano 
secondate appresso quelli che eseguir li devono: onde sarà sempre 
utile far accompagnar essi comandamenti da una lettera privata a 
quelli che devono espedirli, o del Primo Visir o d'altro grande 
della Porta che abbi confidenza con quel tale a cui son diretti, e 
che possa come negozio che a lui prema rappresentarlo e 
raccomandarlo, molto più valendo uno di questi uffici, ancorchè di 
sole preghiere, che un regio comandamento nella forma come di sopra 
clausolato.</p>
<p>Li Cozetti o scritture turche fatte sopra, il luogo dove qualche 
accidente accade, sono molto giovevoli, quando nelle forme usate da' 
Turchi, ed in conformità dello loro leggi formate siano, nel che 
Vostra Serenità è malissimo servita: perchè li rappresentanti 
pubblici, non avendo appresso di loro dragomanni pratici convengono 
fidarsi ben spesso o de' Greci o d'altri, che tutto tali condizioni 
ignorano, a segno che, oltre la spesa gettata servono poi a 
Costantinopoli più di confusione che di profitto, perchè scoperti 
tali Cozetti o scritture con forme non proprie, si stimano mendicate 
ed a prezzo d'oro comprate, onde invece di sostener gli ufficii del 
Bailo gli discreditano. Ben spesso si mandano scitture in lingua 
greca, le quali come di tutte le altre che non siano state scritte 
in turco e con le proprie module formate, niente affatto si stimano.</p>
<p>E perchè quest' ultima parte della Relazione, che anche per mio 
riverente senso viene ad esser la più utile mi ha portato a parlar 
di presenti e donativi, stimo di mio debito il levar eziandio quella 
falsa credenza, che forse sarà in alcuno, del gran dispendio che 
porti seco il Bailaggio di Costantinopoli, e sarà per incontro 
puntuale di quanto ha scritto pure con le ultime lettere anco 
l'Eccellentissimo Trevisano, ma che essendo cosa di fatto, dal fatto 
medesimo possono le certezze maggiori cavarsene. Spende Vostra 
Serenità nel Bailaggio di Costantinopoli, compresi li presenti 
ordinarii che accadono, i quali più rilevano quanti più Ministri 
si mutano, e quelli ancora che per negozio di non estraordinario 
rilievo s'impiegano, col mantenimento insieme dei Dragomanni, 
Giovani della lingua e Porta-lettere trenta mila Reali in circa per 
anno, a' quali aggiungendosi poi altri settemila Reali nel dispendio 
delli suddetti Dragomanni, Giovani di lingua, ed altri dal Pubblico 
salariati e beneficati, diremo così di conto grosso, che tutto 
insieme arrivi a quaranta mila Reali per anno, a quali s'aggiunge 
poi il danno dei cambii d'altri due e più mille Reali, ma questi 
non devono nella spesa del Bailaggio considerarsi, mentre 
l'Eccellenze Vostre con la sola prontezza dei pagamenti, come tante 
volte è stato ricordato, possono risparmiarli. Se Vostra Serenità 
riscuotesse il Cottimo dai Turchi ed Ebrei delle Mercanzie che 
capitano a Costantinopoli con la Caravana di Terra, come ho 
rappresentato sotto il capo del traffico, ne spenderebbe la metà e 
forse meno, come si faceva in altri tempi che il negozio era più 
opulente e che il Pubblico poco o niente di propria borsa vi 
rimetteva; ma quando anche si spendessero li 40 mila Reali non 
sarà alcuno che non giudichi esser questa la migliore, utile e 
proficua spesa che faccia la Repubblica, non potendosi a prezzo più 
basso comperare e conservare l'amicizia e pace con Barbari 
prepotenti e per lungo tratto di Mare e di Terra confinanti, senza 
fede, sempre ambiziosi, sempre altieri, che in ore potriano con 
l'armi zappar dalle radici l'albero di questa libertà, e con la 
sola clausura del traffico condur agli ultimi periodi di miseria il 
popolo più basso di questa Città; certo essendo, che in paragon 
delle cose di Levante, compendiate nel Traffico, Mare e Turchi, 
tutti gli altri interessi della Repubblica con qualunque Principe, 
tutti quelli di Cristianità in generale, d'Italia in particolare, e 
dirò anche quelli che più da vicino tanto e tanto hanno alla 
Repubblica costato, non siano altro che ombra e fumo. E a questo 
proposito mi cade molto opportuno il dire, che la Francia ed 
Inghilterra, le quali non hanno con Turchi altra amicizia che di 
sola apparenza, o per lo più di traffico, senza riguardi dei 
confini, mare, avanie e di tant' altre circostanze, che concorrono 
dal canto della Repubblica, spendono anch' esse l'equivalente per 
non dire d'avantaggio. L'ambasciatore di Francia viene stipendiato 
dal Re, con salario di 14 mila scudi, che sono 20 mila Reali in 
circa, ed in oltre gode il di diritto del Consulto sopra tutte le 
Scale di Levante, che importa altrettanto e di vantaggio. Quello 
d'Inghilterra ha provvisione certa di 42 mila Reali, ed il dritto 
dei Consolati sopra tutte le navi inglesi, che importano molto più 
di quello che riscuote il Francese, e pure, questi non hanno tanti 
Dragomanni da mantenere, tanti presenti da fare, tanti negozii da 
spuntare, tante avanie da oppugnare, nè manco tengono obbligo di 
mantener Porta-lettere, privilegio, che se ben costoso, si ha voluto 
nondimeno dalla Repubblica sempre mai patroneggiare, come quella che 
anche più degli altri Principi li proprii suoi interessi alla Porta 
considera.</p>
<p>Al qual proposto cade molto opportuno ch' io ancora dia distinto 
ragguaglio all'Eccellenze Vostre del mio maneggio, dipendendo dal 
Bailo di Costantinopoli il disponer di quello che non può 
l'Eccellentissimo Collegio tutto unito, nè manco questo 
Eccellentissimo Senato senza strettezze: condizione che ben fa 
conoscer quanto anche per questo capo meriti di riguardo 
l'integrità di quelli che al Bailaggio eletti fossero. Tre sorte 
dei conti sono passati sotto il mio maneggio, e sotto la mia penna. 
Quello dei 500 mila Reali contribuiti al Re per l'aggiustamento 
del negozio della Vallona; ma perchè questi furono portati a 
Costantinopoli e consignati pontualmente dall'Eccellentissimo 
Trevisano, anche in mia presenza al Visir, rimetterò il renderne 
conto all'Eccellenza Sua, appresso di cui restò pur anco la 
quietanza. Altro conto estraordinario è passato per mia mano, cioè 
quello dei donativi che si sono fatti a diversi Ministri principali 
e subordinati per il solo negozio dei Corsari, tutti dechiariti 
all'Eccellenze Vostre con mie lettere di tempo in tempo, e da questo 
Eccellentissimo Senato di volta in volta ancora approbati. Di questi 
mandai un ristretto, o sia conto nel mio dispaccio di numero 121, 
sotto il primo di Febbraio 1639, al quale ho poi 
aggiunto il donativo al Primo Visir presente. Il viaggio del 
Dragoman Bon per la restituzione della Cigala, per la riapertura del 
commercio ed altro, di che tutto per maggior chiarezza ho 
fatto tenere un libro doppio a parte col suo giornale, che di 
partita in partita rappresenta molto distintamente il nome di quei 
mercanti, così Ebrei come d'altre nazioni, dai quali per 
comandamento tolsi il danaro ad interesse, che sopra questo danaro a 
misura del tempo s'è pagato li nomi di quelli a quali si son fatti 
li donativi, corrispondenti in tutto e per tutto ai pubblici 
dispacci, e finalmente li nomi ancora di tutti quelli a' quali con 
lettere di cambio s'è il denaro di tempo in tempo restituito. 
Questi libri maestro e giornale, come di conto a parte a parte 
incontrato prima con li libri di Zecca dei Camerlenghi di Comun, 
dove è bisognato giustar qualche partita che per error di scrittura 
era stata posta in questo conto a parte, che dovea esser nel 
corrente del Bailaggio registrata, si trovano sotto la revisione del 
Magistrato Eccellentissimo sopra la Scrittura, dal quale espediti 
che siano, resteranno con questa relazione nella secreta con li 
scritti originali eziandio, ricuperati da quelli che hanno dato 
denaro di questa ragione; secondo che si sono pagati, la fine che in 
ogni tempo sotto l'occhio pubblico la chiarezza ed indagazione più 
esatta di tutto tale maneggio rimanghi. Il terzo conto è il 
corrente del Bailaggio, il quale pure si divide in tre parti. In una 
vi è il libro dei salariati distinto e particolareggiato, che 
conforme l'ordinario resta nel Magistrato Illustrissimo del Cottimo. 
L'altro di conto che si chiama, secreto, nel quale sono registrate 
le quattro pensioni del Zante da me pagate; il danaro 
dell'aggiustamento d'alcuni negozii conforme agli ordini pubblici 
speso e donato, l'espedizione di dragomanni, lettere e simili, così 
al campo sotto Babilonia come in Cristianità, a misura del bisogno 
di seguito; le beneficenze usate verso la mia persona e famiglia da 
questo Eccellentissimo Senato per il tempo della mia prigionia; le 
ricognizioni a spie ed altro simili relazioni d'avvisi più volte da 
Vostre Eccellenze comandate, con altre spese di questa natura non 
ordinarie del Bailaggio. L'ultimo finalmente consiste nei trimestri, 
i quali di tre in tre mesi ho sempre mandato al Magistrato 
Illustrissimo sopra i conti, accompagnati da un capitolo nelle 
lettere che ai tempi propri ho scritto a questo Eccellentissimo 
Senato, come pure al Magistrato medesimo ho fatto dopo il mio 
ritorno presentare il libro della dispensa di tutte le robbe, che 
delle Rason vecchie furono al mio ragionato consignate; per 
residuo di questo conto restando tuttavia alcune lettere di cambio 
da soddisfarsi, supplico umilmente l'Eccellenze Vostre di dar ordine 
che siano pagate, a fin che possi anch' io far aggiustar la 
scrittura nei libri pubblici come si conviene; soggiungendole, che 
non ho fatto mai alcun presente estraordinario, del quale non abbi 
dato conto all'Eccellenze Vostre e che dalle medesime ancora non sii 
stato per lo più delle volte nelle risposte approvato, nè mai 
riprovato, perchè non ho presentato in tempo di negozio per non 
introdur mercanzia pregiudiziale, ma ben ho fatto in visite di 
complimento, di andate e venute, d'esaltazioni di Ministri ed altre 
solennità simili. Ho riportato in appresso l'utile delle monete in 
credito pubblico per la somma di diecimila zecchini in circa, cavato 
con tanta puntualità di trimestre in trimestre, che come si può 
vedere dal calcolo presentato con prove e riprove riveduto, con le 
fedi giurate del giusto corso dell'oro e dell'argento di tempo in 
tempo mandate, non hanno l'Eccellenze Vostre di questa ragione 
ricevuto danno pur d'un aspro; il che non so se così puntualmente 
potrà osservarsi nell'avvenire sopra il nuovo decreto di doversi 
tener la scrittura non più a zecchini ma a reali, mentre l'argento
riceve più alterazione dell'oro; in zecchini devono pagarsi tutti 
li salariati per le loro condotte, sicchè posso con gran ragione 
dubitare, che il desiderio del meglio non guasti, come ben spesso 
accade, la certezza del bene.</p>
<p>Caderebbe molto opportuno che sotto questo capo del dispendio 
mandasse alcun particolare dei Dragomanni, Giovani della lingua, 
Porta lettere ed altri, che vivono sotto la direzione dei Baili; ma 
avendo unitamente con l'Eccellentissimo Foscarini per ordine 
dell'Eccellentissimo Collegio formata una informazione molto 
distinta e particolare con le condizioni e salario d'ogn' uno, mi 
ristringerò a quel solo che conosco esser parte della Relazione di 
Costantinopoti, per il lume e profitto che a' posteri cagionar 
potesse.</p>
<p>Ho maneggiato e terminato, Serenissimo Prencipe, tutti li negozii 
ancorchè scabrosi senza appoggio d'alcuno, quando dopo il successo 
della Vallona, raccordatasi da me riverentemente l'ambasciata 
estraordinaria con la mira, che il Pubblico restasse avantaggiato 
anche a prezzo della mia stessa riputazione con esempio di zelo 
forse mai praticato, si compiacquero l'Eccellenze con 
altrettanta non praticata confidenza nel mio buon volere 
reiteratamente comandare, che sotto la mia direzione tutto il 
maneggio passasse. Dio Signore m'ha poi fatto assistenza nel ben 
condurlo e terminarlo, per far conoscer che le canse giuste, quanto 
più deboli sono gli istrumenti che le maneggiano, tanto più dalla 
di Lui onnipotenza protette conoscer si debbano; ma però è anche 
molto vero, che il Dragoman Grande Giovan Antonio Grillo non ha 
tralasciato fatica, nè sgomentatosi di pericolo alcuno, per ben 
eseguire le parti del suo dovere. Questo Ministro avanzato nell'età 
di sessant' anni, con quaranta continui di attual servizio, tiene 
gran credito nella Corte tutta, ben veduto alla Porta dai Grandi, 
facilmente introdotto, pieno di conoscenza e d'amicizie, valoroso 
nell'interpretare e scrivere l'una e l'altra lingua, puntualissimo 
nel riferire, di fede senza pari, il maggior difetto è quello di 
voler far egli tutto, perchè sotto la sua direzione altri 
Dragomanni più giovani nè si instruiscono nel servizio, nè 
prendono il filo dei maneggi. Vien detto, che egli abbia qualche 
fine d'incamminar sotto di lui il figliuolo, ma questo dipenderà 
poi e dalla sua attitudine, e da quello che stimeranno gli 
Eccellentissimi Baili. Ma intanto avendomi egli dato nel partire una 
supplicazione accompagnata da lettere dell'Eccellentissimo 
Trivisano, che ho già portata nell'Eccellentissimo Collegio 
convenimmo in opinione che meritando egli per più rispetti d'esser 
esaudito, restasse sotto il calor di questa grazia obbligato insieme 
ad incamminar alcun altro di quei giovani Dragomanni, il che ho 
compreso molto chiaro anche dalle lettere dell'Eccellentissimo 
Trivisano medesimo, che nell'ultimo trattato con Bechir per la 
ricuperazione di quei tre schiavi si duole della malattia del 
Grillo, con quei di più che l'Eccellenze Vostre averanno 
considerato; e per conclusione di questo capo dirò, che egli sia 
soggetto per più rispetti da tenere molto in conto, perchè uomini 
delle sue condizioni e talenti in ministero tanto importante 
difficilmente s'incontmno, e mi dispiace d'osservare che quando la 
Repubblica ha bisogno di qualcheduno, eccede nelle beneficenze, e 
quando per lo contrario cessa il bisogno, talvolta ritenuta anco 
procede.</p>
<p>Giovan Battista Selvago è pur servitore antico della Repubblica 
nel impiego suo proprio, non meno che dei suoi antenati per 
lunghissimi anni, e sempre con somma fede esercitato. La sua 
carica è di Dragoman da strada, ben conosciuto credo da 
ognuno di Vostre Eccellenze per la frequenza dei viaggi in queste 
parti, che sotto il mio Bailaggio in particolare ha convenuto fare, 
per causa dei quali perde egli di quando in quando il filo dei 
maneggi di Costantinopoli, oltrechè la gravezza del suo corpo male 
corrisponde, all'eccedenza delle fatiche, che portano seco le 
spedizioni pronte ed anche, sollecite di Costantinopoli. Tiene gran 
cognizione anch' egli dell'una e l'altra lingua, versato 
nell'istorie, di buone condizioni e ottima attitudine; onde merita 
anche questo buono ed antico servitore il pieno della pubblica 
grazia. Giovan Battista Navon anch' egli è servitore da molti anni, 
così per sè medesimo come per gli antenati di sua casa, sempre di 
somma fede. È vero che egli si trova di presente avanzato 
nell'età, sottoposto ben spesso ai dolori di podagra. Opera 
nondimeno quello che può con molto affetto, e quello che nella sua 
persona resta difettoso per l'età ed indisposizione, procura di 
supplire con la buona educazione dei figliuoli per continuarli nel 
servizio della Repubblica. Cristoforo Taresia di Capo d'Istria serve 
con due suoi fratelli giovani della lingua, da molti anni in qua con 
buona attitudine e cognizione, che sarebbe anco maggiore se piu 
fosse esercitata. Tiene obbligo di moglie e di numerosa famiglia, 
che porta seco qualche necessario divertimento per esser 
<foreign lang="lat">massime</foreign> in quei paesi forestiero, ma nel resto è di somma 
fede verso li pubblici interessi, ed attissimo per ogni migliore 
affare. Giovanni Olivieri è pur Dragomanno d'aspettazione, oriundo 
di quelle parti, di buona casa, studioso intelligente delle lingue, 
<foreign lang="lat">massime</foreign> Persiana ed Araba, che rendono la Turca più elegante; 
serve ottimamente con grande agilità di corpo, con pratica forse 
più degli altri della Porta, nè altra opposizione gli si può 
dare, che della lingua italiana non ha tutta l'eleganza.</p>
<p>Andrea Bon veneziano, che tra li Dragomanni più giovani è il più 
avanzato nella cognizione e versione delle due lingue, studia 
tuttavia, forma certa istoria degli Ottomani cavata dall'istorie 
loro, non ha obbligo di moglie nè di famiglia, ha petto e fede, 
pratico dei paesi per molti viaggi fatti, con osservazioni molto 
particolari di tutto. E se bene le sue prime intenzioni furono 
d'applicarsi al Dragomannato di strada in supplimento del 
Salvago suo parente già investito, e però molto capace di 
far buona riuscita in tutto.</p>
<p>Pasquale Naon è figliuolo di padre morto in servizio, per lo che 
per grazia di Vostre Eccellenze aspetta il posto di Protogero che 
vuol dir Dragomanno applicato al servizio dei mercanti e del 
negozio. Nella sua tenera età gli fu dato per soprastante Giorgio 
Giracchi, che esercita attualmente la carica di Protogero soggetto 
intendentissimo, e con pochi pari delle formule giudiziarie 
turchesche. Le sue patenti lo dichiarano Dragoman di Casa, quando il 
Naon sia in età come appunto si trova al presente, atto d'esercitar 
egli la carica di Protogero, e Vostre Eccellenze intenderanno ben le 
sue istanze che sono giustissime.</p>
<p>Questi tutti sono Dragomanni, pei quali l'Eccellenze Vostre 
spendono ogni anno ducati quattromille e cinquecento per li loro 
stipendi ed accrescimento, oltre li regali delle vesti, che sono 
molto necessarie appresso i Turchi, che vilipendono tutti quelli che 
non hanno apparenza di civiltà. Sono sette di numero, che talvolta 
può esser eccedente, e talvolta ancora e per lo più mancante per 
malattie, viaggi, impieghi e mille altri accidenti. A regolazione 
non si può devenire d'alcuno d'essi senza evidenti pericoli, e le 
Eccellenze Vostre ne son già di troppo informate; è molto 
lodevole, che ve ne siano dei paesani, così di là come di qua, 
perchè questa disgiunzione di clima fa, che non possino così ben 
accordarsi, e l'emulazione non è che giovevole, perchè gli uni 
servono di contrappunto agli altri. Se non fossero maritati saria di 
molto profitto, perchè gli affetti di padre e di marito ben spesso 
contendono quelli di pubblico ministro, che una sola applicazione 
aver dovria. Oltre che le donne di quel paese, sono rovinose per gli 
eccessi delle spese, alle quali non potendo poi supplire le 
provvisioni di Vostra Serenità convengono pensar o a mercanzie o a 
qualche altro per riparo delle cose proprie, che tutti ugualmente 
sono con discapito pubblico. S'aggiunge che, in occasioni 
travagliose, il dubbio di dover perder la famiglia, i figliuoli e le 
fortune li rende più timorosi, che se fossero sciolti e da così 
fatti domestici interessi sbrigati, che però questo Eccellentissimo 
Senato in altri tempi decretò che il Dragoman Grande non potesse 
esser altro che Cittadino Veneziano, ma da qualche tempo in qua a 
dir il vero tutti quelli che si sono di qua mandati per 
imparar le lingue, sono con poca o nissuna riuscita ritornati, ed 
alcuni ancora nel rinnegata la fede precipitati.
Dall'altro canto non si può negare che li Dragornanni del paese, 
non siano più accreditati appresso i Turchi di quello che siano li 
forestieri, oltre che le aderenze dei parenti ed amici moltiplicano 
le lore amicizie, facilitano l'introduzioni, e in quel caso anche al 
servizio pubblico mirabilmente profittano.</p>
<p>Li Giovani della lingua sono tredici, che tutti insieine contano 
ducati mille in circa all'anno oltre il regalo delle vesti 
necessario, come ho predetto, nè mi estenderò sopra i particolari 
d'ognuno per levar il tedio. Dirò solo che tutti sono figli o di 
Dragomanni attuali o di Dragomanni morti in servizio, o di altri che 
pur son morti servendo, ai quali tutti non si può dar per mio 
riverente senso retribuzione minore, quanto admetter uno dei loro 
figliuoli allo studio delle lingue, mediante il quale possono col 
tempo rendersi anco fruttuosi al servizio della Repubblica, e 
divertendoli in un medesimo tempo dai pericoli che porta seco, 
<foreign lang="lat">massime</foreign> per un giovane figliuolo, il paese turchesco. E 
perchè il dono delle lingue è una grazia che Dio e la natura 
concede a chi più loro piace, per questo abbiamo ricordato 
riverentemente nell'informazioni, che fosse bene nelle mutazioni del 
Bailaggio riesaminar, con l'assistenza di quelli che paressero ai 
Baili, tutti essi Giovani della lingua, ritenendo quelli che 
avessero profittato, e licenziando con qualche ricognizione gli 
altri che non diinostrassero a questo ministerio o genio o 
attitudine, ed in luogo dei licenziati andar rimettendo di quelli 
che per benemeriti delle loro farniglie mostrassero desiderio 
d'applicarsi a quello studio, i quali poi non riuscendo non avviano 
ocasione nè loro, nè li padri di dolersi che di loro medesimi. Li 
più avanzati poi in età e cognizione, sì che non avessero più 
bisogno di maestri, ma che potessero studiar da loro medesimi, 
ricordarci riverentemente, che non potessero esser fatti Dragomanni, 
se prima non avessero fatto un triennio, o sopra l'Armata appresso 
l'Eccellentissimo Procurator di essa o a Cattaro ovvero qui in 
Venezia al Maggior Illustrissimo dei Cinque savij, impieghi tutti 
necessarii, e che Vostre Eccellenze otteniranno senza dispendio, con 
emulazione tra i giovani che fossero destinati a tali impieghi, con 
acquisto notabile nelle persone loro di pratica ed esperienza 
negli affari e, con sollievo ben grande nei Baili, che da questi 
giovani più avanzati e ben spesso insolenti ricevono. Il Coza, che 
serve nella Casa per loro erudizione è soggetto pratichissimo, 
eruditissimo, attesta fermamente, che non persuade mai giovani a 
mutar Religione, condizione che in quel paese e in soggetto tale 
molto rimarcabile riesce; ma perchè egli non intende la lingua 
italiana, nè la greca, li giovani principianti hanno qualche 
difficoltà, alla quale potria supplire o uno dei Dragomanni vecchi 
impotenti, o alcuno dei giovani più avanzati, i quali tutti avriano 
bisogno di un maestro per legger e scriver Italiano, che potria 
esser un Frate di San Domenico o di San Francesco fatto espedir di 
qua espressamente con attitudine per tal effetto.</p>
<p>Dei Porta-lettere non posso rappresentar alcuna cosa di certo, nè 
della spesa, nè dell'ordine, perchè variando questo a misura delle 
congiunture dell'espedizioni più e manco frequenti, delle malattie, 
dell'età, della peste, varia in conseguenza anche la spesa. Dirò 
ben questo di certo, che come Vostre Eccellenze sono padroni di 
tutto il negozio di Costantinopoli mediante la padronia delle 
lettere sempre desideratasi, ed espressamente voluta da' Nostri 
Maggiori, per gli interessi ben grandi con quella Porta, che così 
non possono esser nè meglio, nè più fedelmente, nè con maggior 
esattezza servite in questa parte, di quello che sono dal Cavalier 
Boliza di Cattaro, in concorso del quale ogn' altro di gran lunga 
resterebbe inferiore; poichè con la puntualità del servizio in 
questa parte, congiunge anco quello niente manco fruttuoso di tener 
obbligato e fedel tutto il Montenegro alla divozione della 
Repubblica, che consiste di molti migliari d'uomini tutti bellicosi, 
forti e che nei pericoli hanno bisogno di ritegno più che 
d'impulso; il che tutto non fa egli senza andarli trattenendo con 
prestanza di danari, ed altri comodi simili necessarii a gente 
poverissima, da che nasce poi che in tutte le occorrenze anche di 
Cattaro e di quei confini, le corrispondenze di questi popoli 
servono mirabilmente ad altri più utili emergenti ancora. 
S'aggiunge che il Cavalier Boliza sudetto per molte intelligenze che 
tiene nel paese turchesco ed in Ragusi ed altrove, serve di gran 
lume ai Baili di gran profitto agli interessi pubblici, cose tutto 
che se ben egli fa per sua natural' inclinazione, non ponno 
però da qualche risentimento della borsa andar disgiunte.</p>
<p>Quando partii per Costantinopoli feci il viaggio di Spalato, e 
della Bossina, Bulgaria ed altre provincie, dove ugualmente ricevei 
li maggiori onori, e sarà di servizio pubblico che talvolta siano 
questi paesi visitati da' pubblici Rappresentanti, così per esser 
confinanti in gran parte alli Stati della Repubblica, come per esser 
abitati da 300 mila Cristiani poco contenti.</p>
<p>A Costantinopoli fui successore dell'Eccellentissimo Signor Pietro 
Foscarini, Senator di quella prestanza, che ad ogn' una 
dell'Eccellenze Vostre è molto ben nota. E perchè lo ritrovai al 
mio arrivo nel sommo della stima e riputazione appresso i Turchi, 
procurai in quanto mi fu possibile di imitarlo col desiderio, 
giacchè con gli effetti alle mie gran debolezze impossibile 
riusciva; ed avendolo poi servito nell'occorenze anche della sua 
ambasciata di complimento, per la quale non mancai di procurargli 
tutti gli onori possibili, vado sperando che col servizio pubblico 
siano andate congiunte anche le soddisfazioni dell'Eccellenza Sua, o 
che per lo meno abbi gradito la mia buona volontà in deficienza 
d'effetti.</p>
<p>Il Signor Giovan Domenico Bianchi è stato mio Segretario, e 
veramente posso dire che egli abbia un anima tutta bianca per fede 
verso la Patria, per applicazione al servizio, per candor di 
costumi; condizioni, che come l'hanno reso amabilissimo a tutti, 
così più di tutti ha mostrato il Signor Dio di gradirle, 
chiamandolo nella Religione dei Teatini, con la più alta vocazione, 
che alcun altro avesse giammai, a segno che se il progresso 
corrisponderà ai principii, credo, che egli potrà con le sue 
orazioni giovare alla Patria molto più di quello che avesse potuto 
far con la penna restando al secolo. Sono tre anni, che egli fa una 
vita più d'angelo che da uomo, senza però minimo deviamento delle 
incombenze della sua carica, alle quali per qual sia accidente non 
ha mancato giammai. È venuto meco in questa città per ubbidire ai 
pubblici cenni, più che per propria inclinazione, che lo portava 
direttamente dentro i chiostri. Anche le giatture della sua casa, a 
dir vero l'hanno condotto alle umiliazioni di Vostre Eccellenze con 
certezza che il concorrer per quanto può a sollevarle sia per esser 
grato al Signor Dio, niente manco delli effetti della 
vocazione stessa. Restano due fratelli che servono attualmente nella 
Cancelleria da molti anni in qua ancora estraordinarii, uno dei 
quali s'è condotto anche per due volte a Costantinopoli, per 
l'ultima in particolare senza salario, donativo o provisione alcuna, 
al solo cenno che per le cifre egli fosse necessario. Ma quello che 
più importa resta anche una sorella nubile, alla quale non meno che 
al sollievo dei fratelli, altra mano che quella di Vostra Serenità 
dopo Dio non può dar conveniente soccorso. L'Eccellentissimo 
Collegio ha con tutti li voti abbracciata la supplica per far passar 
due provvisioni in testa dei fratelli, come si è praticato con 
molti altri del suo ardine in paragone dei quali li suoi servizii di 
dieciotto anni continui, non sono delle medesime grazie certamente 
manco meritevoli; onde confido e supplico, che anche l'Eccellenze 
Vostre vorranno perfezionarle questo giusto contento, con la 
pienezza di tutti i voti, imitando il Signor Dio, che giammai fa 
grazie a mano ristretta, nè benefica che con larga pienezza. Il 
Signor Domenico Condulmer è stato mio Coadiutore, del quale per 
verità dovrei dire altrettanto della mia sodisfazione, quanto 
appresso tutti s'è fatto conoscer d'attitudine congiunta con 
modestia, e di prudenza superante l'età, ma sopra tutto di somma 
puntualità nel suo ministerio. Per li registri, per le duplicate, 
per la cura che nel tempo della mia prigionia ebbe delle scritture 
pubbliche nascoste, più importanti ed anco della Cancellaria, che 
alle di lui parti di fare incombeva, e basterammi per epilogo di 
tutto il dire, che le sue virtuose maniere m'hanno indotto ad 
affidarlo Segretario del signor Vincenzo mio nipote, destinato da 
Vostre Eccellenze all'ambasciata d'Inghilterra. La sua casa è di 
fortune ristrette altrettanto, quanto e grande la sua fede. Suo 
padre è uno dei più benemeriti cittadini per le molte cariche 
esercitate, ma particolarmente per l'integrità, in occorrenze che 
altri per avventura provecchiato avriano, che però viene ad esser 
forse uno dei più poveri in riguardo di numerosa figliuolanza, che 
tutta poi va egli destinando al servizio di Vostre Eccellenze, della 
grazia delle quali si rende egli e tutta la sua Casa altrettanto 
meritevole, quanto questo giovine merita esser nell'ordine della 
Cancellada avanzato, e confermatogli il posto dell'ultima 
ballotazione d'ordinarii, nella quale d'un sol voto in 
riballottazione escluso rimase.</p>
<p>Sogliono a questo punto, Serenissimo Principe, Illustrissimi 
ed Eccellentissimi Senatori, li ministri che ritornano riepilogar li 
negozii che lor sono passati per mano. Ma perchè con il soverchio 
tedio a Vostre Eccellenze mostrerei di voler mendicar merito dal 
racconto di essi, tutti indifferentemente col sigillo della publica 
sodisfazione autenticati; dirò questo solo, che ho fatto niente e 
che ho fatto tutto. Niente in comparazione dei miei doveri verso la 
Patria, per la quale i patimenti sono consolazione, i travagli 
glorie, i carceri trofei. Tutto perchè il Signor Dio m'ha fatto 
grazia di liberar la mia Patria da una guerra con Turchi 
principiata, piuttostochè disegnata, di che nessun altro incontro 
poteva di maggior consolazione riuscirmi, nessun fregio più 
glorioso alla mia casa, nessuna eredità più ricca a' miei posteri, 
nessuna memoria nell'istorie potevo più imitabile lasciare. La mia 
carriera è stata di quasi venti anni sempre seguenti, senza 
respiro, tra continue molestie, che indebolita la lena hanno 
fomentato l'indisposizioni, le quali non ponno aver altro fine che 
il sepolcro, nè altro sollievo che il riposo, perchè non dagli 
anni, ma dai languori del corpo la rimanente vita si considera; e se 
a Dio piacciono i sacrificii del cuore, come della parte dell'uomo 
migliore, non posso dubitare che il sacrificio degli anni migliori 
di mia vita sia da Vostre Eccellenze riprovato; se <foreign lang="lat">massime</foreign> ho 
terminato quel corso in tempo, che altri non pensano manco di 
principiare. Non è però che la mia casa, per il mio più che 
necessario riposo riposar debba nei doveri del suo natural debito 
alla Patria; e lo prova con l'impiego di due miei nepoti, destinati 
già l'uno all'ambasciata d'Inghilterra, l'altro al comando d'una 
galeazza in mare, che per una dispendiosissima ciurma, a dirne il 
vero, viene ad esser gravata anche quel più che possa provenire 
da una casa privata e di private moderatissime fortune.</p></div2></div1></body></text></TEI.2>
