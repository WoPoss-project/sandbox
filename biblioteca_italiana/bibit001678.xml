<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1641)</title>
      <author>Pietro Foscarini</author>
    </titleStmt>
    <extent>73 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001678</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Costantinopoli (1641)">
<head>Relazione di Pietro Foscarini Bailo a Costantinopoli nell'anno 
1637 ed Ambasciatore nel 1641</head>
<opener><salute>Serenissimo Principe.</salute></opener>
<p>Essendo accaduto a me Pietro Foscarini di quella maniera, che ben 
spesso è solito di occorrere che li grandi freddi sopravvengano a 
chi male proveduto di panni si ritrova, di servire a Vostra 
Serenità ed all'Eccellenze Vostre Illustrissime nel bailaggio di 
Costantinopoli, in tempi li più torbidi, sotto governo il più 
immoderato e stravagante, con la trattazione de' negozj li più 
gravi e difficili, con la sopravvenienza di accidenti li più fieri 
ed inusitati, che, da lungo tempo in qua, abbi provato alcuno dei 
miei precessori, non doverà parer strano alla somma prudenza di 
questo Eccellentissimo Senato, se nell'esecuzione dell'ordinario 
antico instituto, ingiunto con isquisita sapienza da' nostri 
maggiori a quelli che dalle cariche tornano, di riferire quel tanto 
che possono giudicare poter servire di lume nelle deliberazioni e di 
profitto nelle esecuzioni pubbliche, procederò con metodo non 
usitato e con via estraordinaria, tralasciando o brevemente toccando 
quelle cose, che tante volte sono state rapportate, considerate 
all'Eccellenze Vostre, e che le sono così ben note, che cadauna di 
esse molto meglio le sà di quello ch' io le potessi imperfettamente 
spiegare: che sono l'origine dei Turchi, il principio della casa 
Ottomana, le condizioni della loro legge e costumi, la sagacità del 
loro profeta, l'ampiezza dello stato del Gran Signore, con li suoi 
confini, col nome e numero delle Provincie a lui soggette, la 
grandezza delle sue rendite, le instituzioni degli ordini delle sue 
milizie, il nervo delle sue entrate, ed altre così fatte cose, che 
essendo permanenti e stabili, non hanno ricevuta o patita 
mutazione alcuna; e se mi ridurrò a discorrere, sarà con 
estraordinaria brevità, delle alterazioni solamente che sono 
occorse nel detto imperio in tempo della reggenza di questo Re, ed 
in particolare dal mio arrivo a quella Porta sino al giorno della 
mia partenza, le quali però mi necessitano toccar alcuna cosa delli 
stati, delle milizie, delli tesori, per esplicare le novità e 
variazioni introdotte per la volontà e risoluzione di un Principe, 
che se bene violentissimo in tutte le sue operazioni e decreti, pare 
non di meno sommamente favorito dalla divina providenza, o sia per 
li peccati della Cristianità, o perchè voglia far apparire tanto 
più chiara l'onnipotenza e bontà sua infinita, con far forse 
cadere in un momento questa così grande e eminente felicità in un 
abisso di estreme afflizioni e miseria. E poi discorrerò della 
natura, e passioni del Re, delle condizioni e costumi della sua 
persona; accennando alcuna cosa della sua casa, e qualità del 
presente governo, procurando con ogni spirito di diminuire il tedio 
a Vostra Serenità ed all'Eccellenze Vostre Illustrissime.</p>
<p>Sultan Amurat, terzo di questo nome, possiede quel vastissimo 
imperio che hanno goduto li suoi maggiori, e che è molto ben noto 
all'Eccellenze Vostre, intorno alla particolarità e confini del 
quale non mi estenderò secondo la mia promessa e protesta, dirò 
solo che per la gran dimensione della sua lunghezza e larghezza 
penetra entro a tutte tre le parti del mondo, occupando 
considerabile porzione di esse, che essendo lambito da tanti mari ed 
irrigato da tanti fiumi si rende non meno comodo a sè stesso, che 
comunicabile cogli altri; tanto unito, congiunto e continuato in sè 
medesimo, che giustamente si guadagna una estraordinaria stima, 
tanto abbondante e dovizioso di tutte le cose che produce la terra, 
che niente gli manca di ciò che all'uso umano comodo o necessario 
sij, che nel suo seno rinchiude tutto il negozio del Levante, il 
quale, se i Turchi fossero più accorti e industriosi resteria tutti 
nelle loro mani, e conduriano con gran loro vantaggio le merci coi 
loro propri vascelli negli stati degli altri Principi, se bene per 
la loro incuria e per l'avvedutezza degl'Inglesi, comprono da questi 
il pevere e le altre speciarie; dovendosi dire a Vostra Serenità 
che questa così ben disposta ed immensa mole, di quel modo 
che anco li corpi umani grandi, pletorici, pieni di sangue e di 
vigore sono sottoposti alla commozione delli timori ed alle 
indisposizioni, ha provate ancor lei alterazioni molto considerabili 
di vicendevole relazione così di detrimento come di aumento: 
poichè nel principio dell'assunzione all'imperio del presente Re, 
per le cause molto ben note delle turbolenze di esso, per le 
insolenze di lui, per la defezione di Bechir, per la quale avendone 
egli il governo si perdè Babilonia, perdita veramente importante 
molto, così per la grandezza di città tanto famosa e tanto 
considerabile per il traffico e per l'ampiezza del suo territorio, 
fortissima per il sito, attorniata da tante acque, e per il 
triplicato circuito di ben valide mura, come per quello che si 
trovano in essa seppeliti li cadaveri di Alì e Imami, due dei primi 
interpreti di Maometto loro pseudo-profeta, i quali nella 
dichiarazione delli di lui ordini e nell'esposizione dell'Alcorano 
furono così differenti, che li Turchi che seguono l'opinione del 
secondo, stimano eretici li Persiani, e questi all'incontro fanno 
l'istesso giudizio non solo delli detti Turchi, ma anco del predetto 
loro Santone, e sono in questo tanto ardenti che dopo l'occupazione 
di detta piazza hanno non solo riposto il corpo di Alì, che per 
avanti rimaneva negletto, in luogo eminente e venerabile con aumento 
di pompa, ma hanno in maniera sprezzato quell'altro, che hanno 
ridotta la sua sepoltura in una stalla da cavalli ed in un 
sterquilinio; cose che, per la forza che appresso l'una e l'altra 
nazione tiene la religione congiunta coll'interesse di stato, 
rendono li loro animi irreconciliabili, mentre quelli mai cederanno 
di buona voglia un così prezioso acquisto, ed i Turchi mai 
cesseranno di tentarne la ricuperazione, la quale non è certo meno 
difficile che importante.</p>
<p>Altro accidente pure pregiudicialissimo è stata la perdita di 
quasi tutta la provincia del Gemen, seguita poco dopo quella di 
Babilonia, occupatale da un Emir Santon Arabo, che dopo aver negato 
di consegnar il governo di quel Beglierbeato a diversi soggetti 
espediti di Cairo d'ordine regio sotto varj pretesti, rissolvè 
finalmente di apertamente dichiarirsi di volerlo tener per sè, 
confidato nelle aderenze ch' aveva nel detto paese, e 
appoggiato al favore degli Arabi, che in numero grande 
concorrevano in suo ajuto: onde di questa provincia, dalle città 
marittime in fuori, tutto è restato in poter di lui, il quale ha 
ridotto il Bassà ch' in quella spiaggia dimorava a dipender da lui, 
con avergli impedito li viveri e per conseguenza assediatolo con la 
fame; e queste sono state due esistimabili alterazioni seguite nelli 
stati di Sua Maestà, a suo grave pregiudizio, nelli primi mesi si 
può dire del suo ingresso a quell'Imperio.</p>
<p>Quelli di Tripoli, Tunisi ed Algeri s'hanno avanzato assai nelle 
loro pretensioni, e nella loro contumacia; poichè non solo 
continuano a disubbidire alli commandamenti regj, ma ardiscono di 
concedere salva guarda alli ribelli e contumaci di Sua Maestà, come 
hanno fatto al Cigala uno de' Bei dell'Arcipelago, che con la sua 
galera ivi si ridusse come in sicuro asilo, sotto la fede della 
parola datagli, la quale così bene fu osservata, che alle replicate 
regie instanze mai volsero nè consegnarlo nè, licenziarlo: onde 
bene si comprende quanto ogni giorno si vadino separando dalla 
dipendenza di quel governo, che se bene vi manda tre Bassà, il 
primo in Tripoli e li altri due uno in Tunisi e l'altro in Algeri, 
più obbediscono alli Signori di quei paesi di quello che comandino.</p>
<p>Questi due pregiudicialissimi accidenti di discapito e di perdita, 
occorsi in tempo che il Re per la tenerezza dell'età sua non era 
atto di prevenirli con la prudenza, nè di vendicarli con la forza, 
sono stati contrappesati con due altri di beneficio e di acquisto: 
il primo de' quali fu la debellazione dell'Emir di Saida seguita per 
opera di Cochive Acmet Bassà di Damasco, le particolarità tragiche 
della quale altrettanto curiose quanto lagrimabili tralascio di 
raccontare, per fuggir la prolissità, mentre con mie riverentissime 
lettere le ho portate alla notizia dell'Eccellenze Vostre. Con ciò 
può dire d'aver congiunto le provincie della Palestina 
considerabili per il sito, grandezza e grassezza alle altre 
trentaquattro che possiede, poichè il detto Emir di Saida se ben 
passava con titolo di suddito del Gran Signore tuttavia non era tale 
che di apparenza e di nome, non potendosi dire che fosse soggetto 
alla di lui superiorità, mentre contro la sua volontà favoriva li 
Cristiani con manifeste dichiarazioni, tenendo strette 
corrispondenze ed amicizie con principi notoriamente nemici di 
quella Porta, avendosi sino condotto nelli stati degli stessi, per 
li accidenti molto noti al mondo.</p>
<p>Il secondo acquisto, che pure fu rilevantissimo, di Revano, per le 
sue ben grandi consegnenze, seguì sotto gli auspicj e sotto la 
direzione della propria persona di Sua Maestà con somma facilità, 
poichè al primo apparir delle sue insegne alli confini della 
Persia, e quasi dissi alla fama del suo nome, non per forza della 
spada ma per sola riputazione delle sue mosse e per il credito delle 
sue armi, senza impiego di esse tranne alcuni pochi tiri di cannone, 
le fu ceduta dall'Emir Gionè Cham del Re di Persia, stimatissimo e 
favoritissimo da lui, locche seguì o per eccesso di timore, o per 
colpa di poca fedeltà, o per stimolo di avarizia, o per tutti tre 
li rispetti, come probabilmente si può credere; il che gli diede 
poi modo di poter con sicurezza di non esser offeso alle spalle o 
impedito nel ritorno, scorrer sino a Tauris, con quella devastazione 
del paese e ruina del detto luogo che ho già scritto all'Eccellenze 
Vostre; e se egli fosse stato così prudente e costante nel 
conservarlo abbracciando li raccordi del suo primo Visir, uomo molto 
savio e circospetto, come fu ardente e felice nell'acquistarlo, non 
goderia il Re di Persia quelle prosperità preparategli non meno 
dall'incuria dell'inimico, che conseguite per il proprio valore, nè 
gli saria restato il possesso di quella importante piazza.</p>
<p>Ma non solo ha il detto Principe provato le sopradette alterazioni 
nelli stati grandissimi posseduti da lui con dominio così assoluto 
e dispotico, che tutti li abitanti di esso, come tengono per gloria 
d'esser chiamati così in realtà sono suoi schiavi, perchè non 
godono nè facoltà, nè figliuoli, nè vita con sicurtà alcuna, 
mentre tutto dipende dal solo arbitrio della Maestà Sua, che bene 
spesso ne dispone non secondo gli ordini della legge, o in 
conformità delli termini della giustizia, ma secondo la forma del 
suo beneplacito, concitato ben spesso dallo sdegno, o eccitato 
dall'avarizia; ma in quelli ancora, sopra li quali tiene certe 
superiorità limitate, come facilmente si può conoscere da quanto 
gli accade ne' popoli chiamati Tartari Crimei, che se bene si 
governano con le proprie leggi e sotto Re della propria nazione, 
possono nondimeno dirsi sudditi suoi, mentre il loro capo predetto 
viene eletto dal Gran Signore, e deposto anco secondo il suo 
beneplacito, come è occorso nel tempo mio, e mentre sono obbligati 
di servir alla guerra con quel numero che sono comandati senz' altro 
stipendio che di un zecchino per ciascheduno per una volta tanto, 
per li stivali come chiamano. Poichè oltre la deposizione del loro 
Re, seguita appunto nel tempo del mio Bailaggio, che si chiamava 
Giam Bech Girai della famiglia Gengis, la quale ogni volta che persa 
sia la linea de' Principi Ottomani, doverà esser quella che 
somministrerà l'Imperatore a tutto l'Imperio Turchesco, quando 
questo sia per capitare per le diritte strade a chi di ragione 
s'aspetta; questo Giam Bech dico essendo uomo di poco spirito cedè 
la carica ad Imaiet Girai figliuolo di Gassi; da ciò è seguito che 
questo, che molto gli era obbligato per esser stato così 
d'improvviso assunto a quella dignità quando manco vi pensava, 
pressato dalli efficaci ordini regj di portarsi alla guerra di 
Persia non volse ubbidire, così per la propria inclinazione per non 
lasciar le cose sue esposte all'arbitrio di Cantemir suo 
capitalissimo nemico, come per la renitenza de' suoi sudditi, che 
quanto pronti sono ad ogni incursione ed invasione ne' paesi vicini 
dei Polacchi e de' Moscoviti in particolare, altrettanto alieni si 
trovano di condursi a guerra lontana e perigliosa, senza paga e 
senza libertà almeno di poter depredare nel viaggio, nel quale, 
passando per paesi del Gran Signore, sariano obbligati di condursi 
senza questa ed alle proprie spese, e dubitando egli che quando anco 
si avesse condotto finalmente con quelle truppe, ch' avessero voluto 
seguitarlo fosse per esser ivi non solo fatto macello, ma anco 
privato di vita, si rissolse ancora di dar in una aperta ribellione 
e contumacia, avendo prima non pur scacciati da sè un Capigi Bassì 
ed il Capigilar Agassi del Re mandati a lui per eccitarlo alle dette 
mosse, ma anco con ostilità ammazzato il Bassà del Cafà ed una 
considerabile moltitudine di Musulmani, il che fu dissimulato dalla 
Maestà Sua con aver sino fatti poner prigioni li suoi predetti 
ministri, come quelli che fossero stati autori di questi disordini e 
causa efficiente e sufficiente di detto scandalo per il mal loro 
modo di procedere, con approvazione di quanto aveva fatto, avendogli 
in segno di soddisfazione, mandata veste e spada: dissimulazione 
rimarcabile in un principe così grande e tanto superbo, 
indirizzata alli rispetti della guerra di Persia e alla gelosia che 
teneva de' Polacchi, coi quali dubitava ch' egli si potesse unire: 
mentre sapeva che due Ambasciatori erano stati mandati dal detto 
Tartaro Cham alla Maestà di quel Re, avendogli pure fatto restituir 
contro l'uso di quella nazione un numero considerabile di schiavi; e 
se bene dopo questo il detto Tartaro mosse apertamente le armi con 
grande adunanza de' suoi sudditi non solo, ma con aver anco condotto 
al suo servizio molte migliaia di Cosacchi, il nome dei quali è 
infestissimo ai Turchi, avendo con essi stipulato capitolazioni e 
dato loro ostaggi per sicurtà, sotto pretesto di difendersi contro 
Cantemeri pur capo dei Tartari, tutto che si trattenga nello stato 
del gran Signore, con oggetto non di meno di sostenersi nel dominio 
a dispetto di Sua Maestà, e di far forse altri progressi, questa 
continuò non di meno nella stessa dissimulazione per li considerati 
rispetti facendo solo metter in arme il Principe di Moldavia, e 
accrescendo di qualche truppa Chinain Bassà di Silistria, che 
vicino a quelli contorni poco discosto dal Danubio si ritrova; se 
bene dopo la mia partenza, essendo troppo oltre passato il detto Re 
de Tartari fu necessitato il Gran Signore ordinar al nuovo Bassà di 
Bossina e al Beglerbei della Grecia che facessero numerosa 
adunazione di genti, per metterlo non solo in obbedienza, ma per 
castigarlo ancora, come gli è succeduto di fare per propria buona 
fortuna, più con la fraude e con la di lui incauta remissione a 
piedi della Maestà Sua, che con la forza, come le Vostre Eccellenze 
hanno potuto intendere dalle lettere dell'Eccellentissimo Signor 
Bailo Contarini, essendo verissimo che siccome li Ottomani sono 
costanti nel mai perdonar le offese, così sono prudenti ed accorti 
nell'aspettar l'occasione e l'opportunità di vendicarle.</p>
<p>Nella Moldavia e nella Valacchia, che gli sono soggette nella 
stessa maniera, e forse con qualche miglior predominio, non 
mancarono delle alterazioni a mio tempo, poichè le frequenti 
deposizioni e mutazioni de' Principi, i quali per conseguir le 
cariche si valevano del mezzo di grossissimi donativi fatti al Re, 
ed alli ministri, che per risarcirsi poi li popoli di dette 
provincie erano così stranamente oppressi dalle loro estorsioni, 
che si risolsero non solo di ricorrer per rimedio in 
tumultuaria maniera alla Porta, perchè loro fosse confermato il 
Mathei in Valacchia, ma anco di assalire nella Moldavia Alessandro 
Vaivoda, costringendolo alla fuga, e ad imbarcarsi sopra piccolo 
vascelletto e giù per il Danubio condursi al mar Nero e poi 
portarsi a Constantinopoli, e di ammazzare Constantini Veccelli da 
Rettenio suo cognato e due altri suoi famigliari, uno nominato 
Alessandrino Mamugnà e l'altro Girolamo Nores cugino del già 
Dragomano Nores, i quali stimavano che unitamente e separatamente 
consigliassero il Principe alle cattive risoluzioni, dalle quali per 
sua naturalezza e disposizione lo stimavano alieno: essendo accaduto 
che nelli primi sedici mesi del mio Bailaggio fossero tre volte 
cambiati li detti governi con produzione delli sopraccennati 
inconvenienti, da' quali avvertita la Maestà Sua venne poi in 
risoluzione di cambiar proposito per dubbio di non alienarsi affatto 
l'animo di quei popoli, con pericolo di aperta ribellione con 
sottoporsi ai Polacchi, che sopra di essi tengono pretensioni; e 
più tosto di cavar le maggiori contribuzioni che potesse dalli 
detti Principi con il conservarli nelle cariche, delle quali poteva 
assicurarsi che non averiano mancato per mantenersi in possesso, e 
così per tre anni continui hanno goduto quelli principati Lupulo e 
Mathei: non ostante che questo fosse soggetto di dipendenza dal 
Ragozi nelli accidenti che passarono tra lui e la Porta; e che 
quello nella Moldavia nel vicinar e confinar con Polacchi avesse 
usato termini di tanta ostilità, che furono costretti di ricercar 
con molta instanza la di lui deposizione, dopo aver tentato nella 
conclusione della pace, che seguì nel trentaquattro, di sostener 
che la denominazione di detti Principi in conformità di antico uso, 
intermesso però da molto tempo in qua, spettasse alla Polonia, e 
che alla Porta toccasse solo la confermazione, senza frutto 
nondimeno, mentre allora sopra questo proposito riceverono risposte 
molto acri e acerbe, il qual ricorso però che segui già due anni 
col mezzo di un Ambasciator, o internuccio, non partorì miglior 
effetto, non tanto per la maniera poco grata usata dal detto loro 
ministro, espedito per questo e per altri loro negozj, quanto 
perchè volse il Re continuar nella detta sua deliberazione 
stabilita dalli favori di molti grandi comperati con le ordinarie 
vie, e particolarmente del Bei, col mezzo del quale fece 
sapere, il detto Lupulo di Moldavia alla Porta, che senza 
espedizione di gente, senza contribuzione di denaro, con le forze 
del proprio paese e coll'assistenza di quelle di Valacchia era 
pronto, e gli bastava l'animo di sostener gl'impeti e le incursioni 
che avesse tentato il General Polacco di fare, e impedirgli 
l'ingresso nelli stati del Gran Signore, se bene la Maestà Sua in 
tal caso pensava a provvedimento più valido per difesa ed offesa.</p>
<p>Anco il Principe di Transilvania, che è tributario come sono li 
Ragusei, che per la loro debolezza sono chiamati carazzari e 
sudditi, de' quali non farò menzione per esser benissimo conosciuti 
dalla Serenità Vostra e dall'Eccellenze Vostre, viene eletto dalli 
stati di quella provincia, e poi confermato dalla Maestà Sua. 
Questo è però degno d'esser tenuto in molta considerazione, così 
per la qualità del suo stato, che è fortissimo, circondato quasi 
tutto da una corona di monti, che gli serve di sicura difesa, e 
munito di qualche esistimabile fortezza, come per le forze militari 
che possiede, potendo con molta facilità metter in campagna 
30,000 cavalli e 7,000 fanti, gente scelta e brava. Questo prima 
era dipendentissimo del Gran Signore, almeno in apparenza, poi nel 
tempo del mio Bailaggio cascò in concetto appresso la Maestà Sua e 
tutti li Signori di quel governo di molta diffidenza, stimandolo, 
come veramente è, inclinatissimo all'Imperatore ed a tutta la Casa 
d'Austria, tenendo tutti li suoi beni allodiali e li stati 
patrimoniali nell'Ungheria, dove per tutti li rispetti che possono 
occorrere tiene riposte e custodite tutte le sue gioje e tesoro, che 
non è stimato di poco valore: per il che il Gran Signore, dopo aver 
avuta notizia e di questi interessi e di tale inclinazione, 
essendogli insino pervenute lettere sottoscritte di proprio pugno, 
per le quali si esprimeva della sua grand' allegrezza per li felici 
progressi dell'Imperatore, chiamandolo suo clementissimo Signore, 
ebbe pensiero di opportunemente procurare che gli stati devenissero 
alla deposizione della sua persona ed all'elezione di altro 
soggetto, che potesse esser grato e confidente della Porta, non 
facendo differenza da un Sichel Moises, che si trovava a 
Constantinopoli alle sette torri detento per istanza del detto 
Prencipe Ragozzi, a Stefano fratello di Betleen Gabor, 
pensando di favorir a tempo debito l'uno di questi, spalleggiandolo 
con una buona banda di milizie; ma se bene questo era un concetto in 
mente di Sua Maestà non men stabile che prematuro, del 
1636, conoscendo ch' allora non era tempo di attrarre 
umori in Ungheria, quando ardeva la guerra di Persia, la sagacità 
non di meno del detto Betleen, la facilità di Cusseim Bassà di 
Buda, ma sopra il tutto li presenti e le promesse che il detto 
fratello di Gabor per persona espressa mandò e fece al Re, fecero 
seguir l'aborto della deliberazione d'intimar alli stati la risoluta 
volontà di Sua Maestà della deposizione dell'uno e dell'elezione 
dell'altro, avendosi dichiarito che quello che non fosse in tal 
proposito stato eseguito di buona voglia, lo averia procurato con la 
forza, avendo comandato al detto Cusseim e a Chinam Bassà di 
spinger quello dalla parte dell'Ungheria e questo dalla banda di 
Valacchia buon nervo di gente, per costringere quelle provincie alla 
predetta risoluzione. Ma quel Principe, pieno non meno di accortezza 
che di coraggio, sì come aveva fatto due anni prima, quando il Gran 
Signore si portò in Andrinopoli per muoversi contro i Polacchi, 
conscio dell'opinione in che egli era alla Porta e del mal' animo 
che contro se vi era da detta parte, sotto pretesto di voler 
coadiuvare all'armi Ottomane, si mise con considerabile adunazione 
di gente in buonissima difesa: così in questa occasione stabilitosi 
in buona confidenza con li stati per assicurarsi dalle interne 
commozioni, con alcune poche truppe scarse in numero, ma abbondanti 
di coraggio si oppose al Bassà di Temesvar, che di ordine di quel 
di Buda se gli aveva mosso contro, con tanta virtù, che lo fece ben 
per due volte ritirare con grande mortalità e perdita di gente, 
avendo poi accordata una pace avvantaggiosa per lui, la quale 
tardandosi da Sua Maestà di ratificare, ed aspettandosi non di meno 
l'ordinario tributo, e certo presente accordato in detta pace, non 
volse mandar mai a mio tempo nè l'uno nè l'altro, se non gli 
venivano mandate le capitolazioni sottoscritte di man regia, 
avendosi dichiarito espressamente in voce al Caimacan, col mezzo dei 
suoi Ambasciatori, ed in lettere al Re medesimo, che senza questa 
previa soddisfazione egli non averia inviati suoi oratori, nè 
complito tampoco alla soluzione dell'ordinario tributo. 
Risoluzione, che troppo ardita e pretendente si saria stimata 
nella persona di qualsivoglia Principe libero, per grande ch' egli 
fosse, e che fu attribuita alle suggestioni del Re di Polonia dal 
quale teneva secreta promessa di corrispondenza ed ajuto in 
occasione del bisogno, correndo anco voce che passasse occultamente 
intelligenza pur col Tartaro Cham e col Re di Persia: se bene poi da 
che mi trovo qui ha cambiato in questo capo proposito, ed ha mandati 
Ambasciatori col tributo e col presento stabilito. Con questo 
Principe io crederei che l'introdur una qualche corrispondenza, e 
per il negozio mercantile e per interesse ancora di stato, fosse per 
apportar notabile beneficio agl'interessi di Vostra Serenità, così 
per le relazioni che elle tengono coll'Imperatore, come per quelle 
che hanno coi Turchi, non solo col mezzo delli Baili che colà 
risiedono, ma forse anco opportunamente con quello di qualche 
mercante o console ch' altrettanto abbondasse di prudenza e 
discrezione, quanto mancasse di apparenza e di conspicuità: tocco 
fatto da me con quella riserva alla sapienza di questo 
Eccellentissimo Senato che per ogni rispetto mi si conviene; e senza 
estendermi in lungo discorso sopra la vicinità e sopra li confini 
che tiene Vostra Serenità con li stati del Gran Signore, come cosa 
esplicata tante volte in simili ocemioni, e molto nota a lei ed a 
cadauna dell'Eccellenze Vostre, per tenermi a quel metodo che da 
principio mi sono prescritto, passerò ad altri particolari. </p>
<p>Anco nel tesoro od erario ha introdotto grand' alterazione in suo 
vantaggio il presente Re, poichè come è vero ch' alla sua 
assunzione all'imperio trovasse il Casnà di dentro molto esausto, 
per il dispendioso governo col quale Mustafà suo zio resse quel 
poco tempo che occupò quel trono, per le grandi provvisioni fatte 
per la guerra di Polonia da Osman suo fratello, per li donativi 
fatti alle milizie in quattro mutazioni di Imperatori seguite in 
spazio di pochi anni, così è altrettanto certo che al presente è 
il più ricco di tutti i Principì che sono stati della Casa 
Ottomana, perchè non ha mai trascurata via alcuna di accumular 
denaro, nè pretermessa cura o applicazione veruna di scansar o 
diminuir le spese; il che ha particolarmente ottenuto con la morte 
di molte persone, le facoltà delle quali sono state devolute al 
suo Casnà interno, mentre per il numero e ricchezze loro 
hanno certamente importato somme quasi incredibili; avendo toccata 
questa sorte in mio tempo a tanti Visiri, Bassà, Capitani del mare, 
Agà di Giannizzeri e a tanti principali capi di milizie così a 
piedi come a cavallo, che possedevano facoltà inestimabili, con che 
ha ammassati grandi tesori, che ha anco fatto col ravvivare e ridur 
in dinaro effettivo un gran capitale di rame che infruttuoso teneva 
nel suo serraglio adunato da molto tempo, avendolo per angaria 
distribuito a tutto il suo Imperio, costringendo tutti li suoi 
sudditi a pigliarlo a quel prezzo che gli ha voluto imporre, 
eccedente d'assai il suo giusto valsente, avendone mandato sino in 
Cairo, con non poco discontento ed aggravio di que' popoli che, come 
lontani e pretensori di privilegi, non credevano sentir il peso di 
questa gravezza, ed avendo usate quelle altre vie che sono note a 
tutto il mondo; e dall'altra parte essendo parchissimo nello 
spender, mentre tutte le cose che gli bisognano per uso del suo 
serraglio e per servizio della sua persona, <foreign lang="lat">massime</foreign> quelle di 
più valsente, se le fà provvedere da' suoi ministri, dal Caimacan 
o primo Visir in particolare e dal Capitan del mare, dai quali e da 
altri ancora senza eccitamento riceve continui presenti di gran 
valore, conoscendosi questa l'unica strada di conservarsi nelle 
cariche. A che somma arrivi il suo tesoro di contanti, ommesso 
quello di ori, argenti e gioje così per la sua persona come per le 
Sultane e donne, che pure è immenso, non v'è chi con fondamento lo 
possi sapere, bene posso dire alla Serenità Vostra che dalli più 
savj e pratichi viene stimato ch' ascende a poco meno di tre decine 
di milioni. Quanto alle sue entrate ordinarie che passano per le 
mani delli Defterdari non dirò cosa alcuna, mentre è opinione 
comune ch' ascendino a sei milioni di talleri, e quelle che 
pervengono nelle mani del Re a poco meno; il che sì come non posso 
con verità affermare all'Eccellenze Vostre, così ben sicuramente 
posso dirle, che, quali elle si siano, per la grandezza dei stati e 
per la moltitudine dei sudditi possono con molta facilità esser 
aggrandite ed accresciute, poichè non pagando le cose che si 
consumano per il viver gravezza alcuna, oltre il vino ed il sale, 
dei quali il secondo paga una cosa insensibile, quando questa fosse 
accresciuta, e quando al formento, alla macina, alli risi, 
alli zuccari fosse addossata qualche imposizione, si caveriano somme 
grandissime di denaro ed incredibilmente s'accresceriano le regie 
entrate.</p>
<p>Questo gran Principe che sempre si trova preparato per la guerra, 
perchè alle occorrenze di quella non tiene bisogno di far batter la 
cassa, o espedir patenti a Capitani per ammassamento di gente, 
avendo sempre più di 200,000 soldati a cavallo, chiamati Spahi, 
fra quelli di timaro e quelli di paga, ed un numero considerabile di 
Giannizzeri, oltre li Azamoglani, li Bombardieri, li Armaruoli, li 
Mutafer-Agà e li Chiaussi che sono obligati a seguir la sua persona 
quando si parte per qualche impresa, ha pure in dette milizie 
introdotte novità ed alterazioni grandissime, sufficienti per sè 
stesse a produrre commozioni e sollevazioni nell'imperio; fra' quali 
grande e molto considerabile fu quella di voler levar, come fece, un 
abuso antico, nutrito e accresciuto per una così grande diuturnità 
di tempo, che si può dire che non vi fosse memoria del contrario, 
con privar e spogliare dei timari tutti quelli che li godevano per 
privilegio e trattenimento concesso loro, o in riguardo di merito o 
in considerazione di favore, tra' quali vi erano Sultane, Visiri, 
Muftì, Mori, Buffoni, favoriti tanto proprj di lui, quanto delli 
fratelli, padre, e predecessori suoi; con che ha resi poveri e 
malcontenti tutti li grandi della Porta, e la maggior parte degli 
Angalari del suo serraglio, avendo voluto che prevaglia l'interesse 
utile del suo servizio alla sodisfazione e contento di tutti li suoi 
più favoriti e famigliari; con che ha accresciuto il numero delli 
Spahi di timaro molto considerabilmente, poichè di 140,000 che si 
diceva che fossero, li ha ridotti a più di 180,000, sì come 
dall'altro canto quelli di paga che anticamente non eccedevano il 
numero di 20,000, e che nelli tempi di Mustafà e di Osman erano 
per eccesso di favori e per debolezza di governo accresciuti sino a 
45,000, con levar la mano a nuova descrizione, con li patimenti 
del viaggio prima per Polonia e poi in Persia e col castigo 
contionato della spada contro di quelli che ha stimato esser 
caporioni o dipendenti da essi, o che abbino avuto alcuna, benchè 
minima parte, nelle sollevazioni passate, li ha diminuiti fino a 
25,000 in circa, con pensiero di minorar il loro numero 
ancora, stile che pur ha tenuto con li Giannizzeri, i quali se bene 
anticamente erano un corpo ristretto di 12,000 solamente e 
crebbero nelli tempi predetti per le preacennate corruttele alla 
somma di quasi 60,000, li ha ridotti a segno tale che al presente 
non saranno che 25,000 in circa, non avendo da dodici anni in qua 
mandato per la raccolta delli giovani, che si cava col decimare li 
sudditi Cristiani della Grecia, come era solito di farsi ogni sei in 
sett' anni almeno: con che pare che abbi fine di disfarsi di questa 
milizia anticamente tanto stimata, verso la quale non può dirsi che 
abbi buona volontà, poichè alli soldati di quella ha levate tutte 
le prerogative ed interrotti tutti li privilegi, ch' erano soliti di 
godere, non avendole lasciato che l'avvantaggio delle carni nel 
prezzo di esse, perchè dove li delinquenti di detta milizia non 
erano mai fatti morire in publico, ma di notte tempo erano annegati, 
accompagnandosi l'effetto della giustizia, con uno sparo di cannone, 
ora risparmiando la polvere, ne fà la Maestà Sua decapitare, 
esponendo li loro cadaveri nelle strade con le teste nelle braccia, 
a fine che possino esser conosciuti, ed impiccare ancora ne' più 
conspicui luoghi della città una grandissima quantità senza 
distinzione o riserva alcuna. Ed una volta che Bairan Bassà allora 
Caimacan, che è stato Agà dei Giannizzeri, ne fece appicar uno in 
certa strada più remota di quello che voleva il Re per affetto e 
rispetto che portava al detto ordine, mise la sua medesima testa in 
grandissimo pericolo; e dove prima non potevano esser condotti alla 
giustizia, nè chiamati avanti li Cadì senza permissione dei loro 
capi, ora a minima richiesta di cadauno, anche non Monsulmano, sono 
tenuti di comparire ad ogni tribunale con somma dispiacenza non solo 
de' soldati privati, ma delli loro capi insieme, i quali anco con 
biglietti senza sottoscrizione hanno fatto pervenire a Sua Maestà 
il loro disgusto e le loro doglianze, alle quali fece risposta, che 
pervenne in mano del primo Visir, che essi sono stati quelli che 
hanno prima volontariamente derogato alli detti loro privilegi, 
avendo voluto che seguisse per loro ingiusta passione la morte del 
loro stesso Agà, onde non potevano dolersi ch' egli, come Re, per 
giustizia camminasse per quello stesso sentiero che essi medesimi 
avevano segnato e battuto per affetto, come pure, quando è 
venuta occasione di marciare coll'esercito, ha voluto che anco li 
Coruzi e Otturachi, non ostante che, come privilegiati o per 
lunghezza di servizio o per esser segnalati di merito o per gravezza 
di età, fossero esenti e non avessero altro obbligo che di far 
guardia alle porte della città o ad altri passi, dovessero 
incamminarsi seco, con sentimento non solo delli privilegiati ma 
delli ordinarj ancora, li quali sperano col tempo di poter giungere 
alla stessa prerogativa, che male volentieri vedono infranta e 
pregiudicata. Ma sopra tutte le loro gravissime dispiacenze maggiore 
di ogn' una è quella di veder che la Maestà Sua, quasi diffidando 
di loro, si vadi circondando e munendo di nuovi soldati chiamati 
Seimeni, i quali sono per la maggior parte Bossinesi, gente più di 
apparenza che di esistenza, privi di ogni disciplina, che bene 
conosciuto da lei, li fa del continuo esercitare anco alla sua 
presenza in prove militari; questi per differenziarsi da tutti usano 
certi cendadi rossi attorno li loro berrettini; e sono sotto diversi 
capitani, tutti però subordinati alla direzione del Bei Bassà 
favorito, che è stato il primo fondatore di questa milizia, col 
mezzo del padre e delli fratelli che si trovano nel serraglio di 
Bossina, dove nel mio passaggio al ritorno che feci qui ricevei da 
essi nella mia persona, a contemplazione di Vostra Serenità, ogni 
maggior espressione di onore e stima. Questi al principio mandarono 
buona quantità di persone da Castel novo e da Risano, da alcuni dei 
quali appunto fui molestato con instanze di vecchie pretensioni con 
il fondamento del patrocinio di detto Bei, avendomi da essi liberato 
con la costanza che mostrai loro di non lasciarmi uscir dalle mani 
cosa alcuna, e con far pervenire al loro protettore l'antichità ed 
invalidità delle loro istanze, con le quali tentavano di abusare 
una tanta protezione.
Questa mala contentezza dei Giannizzeri, alla quale si accoppia 
quella de' Spahi, ancora somministra ragionevole concetto che alle 
occorrenze sieno per impiegarsi con renitenza e freddezza, e che 
senza la persona del Re, non vogliano fare cosa alcuna, e con la sua 
presenza siano per tentare finalmente qualche importante novità.</p>
<p>Di queste milizie così a piedi come a cavallo, può con verità 
dirsi che siano grandemente decadute dal loro antico valore e 
dalla loro vecchia disciplina, mentre io in due marciate alla 
guerra ho veduto pochi Giannizzeri sicuri al fuoco nel sparo 
dell'arcobuso; sono anco male provveduti di arme per il mio senso; e 
se bene sono tutti ben vestiti; e vivono con poco astenendosi dal 
vino e sono nemici del giuoco, io stimerei sempre più 20,000 
buoni soldati di Cristianità, che 40,000 di loro, quali anco 
nelli tempi andati, che erano di miglior tempra e di maggior vigore,
per la moltitudine più che per il valore hanno vinte le giornate, e 
prese le fortezze, poichè abbondano tanto di gente che quando li 
nemici loro sono ben stanchi dal combatter, ancor che superiori, 
possono spinger sempre uno squadrone di soldati freschi, che a 
questo effetto riservano a parte, al quale li avversarj soprafatti 
dal sudore e dalla fatica non possono resistere; e quanto alle 
fortezze, per la loro moltitudine, fanno grandi lavori così nel
cavar mine, come d'innalzar terreni, onde con questi coperti si 
portano all'approccio di ogni città, e con quelle aprono e distruggono le difese, facendo volar queste e li difensori in un 
istesso tempo.</p>
<p>Nelle forze marittime non posso apportar a questo sapientissimo 
Conseglio novità alcuna, oltre quello che le hanno riferito li miei 
precessori e le hanno notificato le mie lettere, intorno alla loro 
debolezza, se non che anco dopo elle si siano avvanzate in 
fiacchezza per le cause ben note, e in peggior stato sariano, quando 
le mancassero gli eccitamenti dei Cosacchi e de' Corsari ponentini; 
è però verissimo che abbondano di dinaro, di uomini e di tutte le 
cose necessarie, e che per conseguenza presto possono ravvivarle e 
radrizzarle; parendo a ciò assai inclinato l'animo del Re, che 
comandò la fabbrica di due galeazze che loro chiamano Maone, le 
quali però hanno fatto poco buona riuscita, essendo una di esse 
restata inabile, e l'altra, se bene pare atta alla navigazione, 
nondimeno per la cattiva condizione del legname e per la fretta con 
che è stata fabricata, poco promette poter durare. Posso ben con 
verità attestare alla Serenità Vostra, che due rispetti fanno 
particolarmente che questa Serenissima Republica sia stimata a 
quella Porta; uno il creder ch' ella abbondi di dinaro e l'altro 
che; stante questa dovizia e le provvisioni che credono trovarsi 
nell'Arsenale, si possi facilmente formar una grossa armata di 
mare, onde sarà sempre effetto proprio della prudenza 
pubblica, il provveder alla debolezza di quella ed alli mancamenti 
di questo per conservarsi il predetto concetto che può divertir li 
travagli della guerra, e per munirsi di quelle difese che, in 
occasione della sopravenienza di essa, possono valere per la 
conservazione dello stato e della libertà.</p>
<p>Del presente Re che, giovinetto di quattordici anni, pervenne alla 
Reggenza di quel grand' imperio per la deposizione di Mustafà suo 
zio, che veramente era inabile per così importante governo, fu 
concepita così buona opinione che produsse nel petto di cadauno 
espettazione tanto grande della sua riuscita, che fu giudicato 
universalmente ch' egli dovesse, emendando li mancamenti di Osman 
suo fratello, divenir il miglior Principe che la Casa Ottomana 
avesse avuto; ma in progresso di pochi anni ha fatto conoscere 
quanto fallace sia il giudizio umano nel presagire le cose future, 
poichè siccome dallo splendore d'un bel mattino non puossi 
assicurare della serenità del giorno, perchè molte volte accade in 
contrario, di quella maniera ancorchè talvolta la tranquillità del 
mare quanto più placida si dimostra nel principio di un viaggio, se 
agitata si trova da impetuosi e violenti venti tanto maggiore si fa 
la fortuna e più evidente il pericolo: così questo Principe è 
riuscito totalmente diverso dall'espettazione, poichè dopo aversi 
per qualche poco di tempo lasciato regger dalla madre e dalli 
ministri, e dopo aver, con non meno acerbità d'animo che con 
timore, sofferiti li strapazzi delle milizie, pei quali fu 
violentato a dar le teste delli principali ministri e delli suoi 
più favoriti del serraglio, le quali non contente di tanto, 
amazzarono Cafis primo Visir e suo cognato così vicino a lui, che 
il sangue gli toccò le vesti, che seguì con tanto suo orrore e 
spavento, che per ben due giorni restò stupido e come fuori di sè 
stesso; dopo di che rincorato dal Bostangi Bassì, che fu Achmet 
Bassà di Cairo, e da Cusseini Effendi Muftì (in progresso poi di 
tempo ambedue strozzati di suo ordine) che lo consigliarono al 
coraggio e al castigo, volse tutti li pensieri alla vendetta, nella 
quale tanto s'inoltrò che, indolcito ed invaghito in essa, agitato 
dallo sdegno e commosso dall'ira, si è poi reso fiero e crudele ad 
ogni maggior segno: poichè quel giorno che non faceva levar 
la vita a qualcheduno, non si chiamava contento nè dava segno di 
veruna allegrezza, e per il contrario quando ciò faceva di molti ed 
alla sua presenza, come seguiva per lo più, tutto giojoso e 
consolato si dimostrava; onde li suoi famigliari aspettavano tale 
congiuntura per ricercargli qualche mercede o favore, e li di lui 
ministri per insinuarsi nella sua grazia procuravano di presentarlo 
di teste, quando non potevano farlo di oro o d'argento, onde, quando 
egli restava lontano dalla città, si procurava da quelli del 
governo adunazione di persone colpevoli di morte, per poter con la 
moltitudine di essi consolar il suo animo e avanzarsi nella sua 
benevolenza; ed era gran cosa, che nelli suoi ingressi più 
apparenti e pomposi voleva che per la strada, per la quale doveva 
passare, si trovassero cadaveri decapitati, e dove li altri Principi 
in simili occasioni per conciliarsi l'affetto e guadagnarsi l'amore 
del popolo fanno grazie rilasciando prigioni e rimettendo colpe, 
così questo ha voluto anzi veder le strade smaltate di sangue, che 
ricamate di rose, col far più tosto col sommo rigore apparir la sua 
severità, che con qualche atto di grazia far risplender la sua 
clemenza. Di questa, sua fierezza ha reso testimonio molto amplo 
diverse, sue operazioni, le quali, se volessi ad una ad una 
raccontare, riuscirei non men lungo che noioso a questo 
Eccellentissimo Senato; due o tre ne toccherò delle più 
principali, tra esse parmi che anziano luogo tenga quella, che 
quando Mortasà Bassà mandò a Costantinopoli settanttasei prigioni 
fatti da lui alli confini della Polonia, volse in ogni maniera, che 
fossero tutti decapitati alla sua presenza, non essendo valute 
preghiere, nè considerazioni in contrario, anzi che tentandosi il 
Caicaman di dissuaderlo con dirgli che questo era un eccitamento ai 
Polacchi di far lo stesso di molti Mussulmani che tenevano in 
cattività, a tal riflesso rispose che ciò poco importava, mentre 
quelli come martiri averiano volato al Cielo. Grande fu la 
risoluzione di comandar la morte del Muftì capo della legge (cosa 
mai più tentata non che praticata per esser stimato sacrosanto), 
per semplice sospetto ch' egli avesse prestate l'orecchie alle 
lamentazioni delli professori di essa per li strapazzi fatti e per 
tante morti date a diversi Cadì per leggerissime cause, non ostante 
che egli fosse stato più affettuoso ed efficace di tutti nel 
promuoverlo all'Imperio con la deposizione del zio e di 
conservarlo in esso con li consigli che gli diede, e con quello 
particolarmente che facesse tagliar molti papaveri eccedenti 
d'altezza nel giardino del suo imperio, levando la testa a tanti 
capi dell'uno e dell'altro ordine delle milizie, a che si portò con 
tanta rabbia, che non solo rilasciò ordine mai dato da alcuno dei 
suoi precessori, come ho detto, ma dopo aver commossa l'esecuzione 
al Bostangi Bassì, avendolo espedito con un caichio, volse anco 
certificarsene con aversi condotto in persona per terra a cavallo al 
luogo stabilito, dove fece dissoterar i cadaveri per vederli morti 
con li proprj occhi, dubitando forse, che per riverenza e 
venerazione non l'avesse eseguito; diligenza pure che volse usare 
per assicurarsi, che il comandamento ch' egli avea mandato, mentre 
era in Persia, della morte dei due suoi fratelli fosse stato 
eseguito, il quale fu da lui rilasciato per leggerissime cause 
avvisategli in lettere della Sultana moglie.
Questo tragico e funesto accidente per l'eminenza delli soggetti, 
per la virtù delle loro dignissime condizioni fu pianto da tutti li 
popoli sudditi compatito dalle genti estere, e combattuto da molti 
del serraglio e dalle donne particolarmente, che si opposero con le 
pietre e con le saette da alto, intorno al quale non dirò 
d'avvantaggio, per averlo con ogni puntualità portato a Vostra
Serenità con mie lettere di quel tempo. Stravagante fu l'ordine che 
diede, mentre si trovava sopra la bastarda del Capitan del Mar, a 
Achmet Bassà fratello di Cussaim Mariol, che levasse la testa a due 
che erano destinati da lui all'ultimo supplizio, che convenne 
eseguire per salvar la propria, e avendo la Maestà Sua, molto ben 
conosciuto la sua disciplina, le disse che non dovesse 
meravigliarsi, se gli aveva comandato una tale esecuzione, perchè 
l'aveva fatto con oggetto che lo spavento che aveva ricevuto in quel 
fatto, avesse forza di farlo contenere nel dovuto termine nella 
reggenza, della sua carica, acciochè non intervenisse a lui quello 
che egli stesso per ordine suo aveva fatto ad altri, avendo questo 
concetto, del quale se ne è anco molto ben espresso, che il rigore 
e la severità che infondono timore siano mezzi più sicuri per la 
sua conservazione, che la dolcezza e la clemenza che allettano gli 
animi, perchè era solito di dire che è più facile di trovar 
un beneficato ingrato, tumultuante e sedizioso, che incontrare in 
chi sia privo di timore della propria rovina e male. Precipitò anco 
di propria mano dall'altezza del suo chiosco di Scutari un Emir 
molto principale e molto ricco; è vero che questi continuati 
eccessi di crudeltà, come lo hanno privato dell'affetto di tutti li 
popoli e di tutte le milizie, così gli hanno acquistato tanto di 
riputazione e di credito, con aver infuso in tutti spavento così 
grande, che non vi è alcuno che ardisca non dirò di promover 
sedizione o commozione alcuna simile alle passate, ma che neanco 
ardisca di levar un dito, d'alzar uno sguardo o pronunziar una 
parola contro la Maestà Sua: avendo guadagnata tanta obbedienza, 
che li suoi cenni sono riveriti più di quello che in altri tempi 
siano stati li espressi comandamenti de' suoi predecessori, di che 
serve per un gran testimonio l'aver non solo distrutti tutti li 
ridotti e cavane, dove grandissima quantità di persone oziose, e 
particolarmente di quelli che si ritrovavano fuori di carica o 
impiego, si tratteneva con gusto, sodisfazione ed utile delli 
patroni delli stabili, con trattenimento e provecchio di quelli che 
assistevano alli detti luoghi per somministrare tavolieri, serbetti, 
caffè ed altro, come pure ha fatto di numero grandissimo di bettole 
fuori delle mura di Costantinopoli, ma anco levato l'uso tanto 
abituale del tabacco: quello che non potè ottenere nè il Padre, 
nè l'Avo, tutto che il primo vi avesse posto ogni spirito.</p>
<p>Questa sua grande crudeltà viene accompagnata da una grandissima 
avarizia, la quale è tale che non credo abbia paragone o esempio, 
tanto conosciuta da tutto il mondo e da quelli del suo governo in 
particolare, che quanto essa accresce il suo tesoro altrettanto lo 
spoglia dell'affetto de' suoi popoli, e gli ha non solo impedito li 
progressi contro il Persiano, ma anco causati li danni e pregiudizj 
grandi che ha ricevuti nelli stati e nella riputazione da quel Re: 
poichè, sì come un poco di cortesia, che usò nel principio della 
detta guerra a soldati, premiando il merito, e guiderdonando il 
valore, gli fece fare qualche progresso, così, avendo tralasciato 
questo stile come alieno dalla di lui natura, e dopo il suo ritorno 
avendo pur negato un poco di sussidio alli Spahi di Timaro, e 
trattenute alcune paghe a quelli di stipendio e alli Giannizzeri, è 
restato col discioglimento del suo esercito, avendosi ogni uno 
servito di questo pretesto per ritornar alle proprie case. Questa 
sua eccessiva avidità ha egli dichiarito in tutte le occorrenze 
grandi, piccole e mediocri, non avendo mai tralasciata occasione 
alcuna di avanzo e di utile o di diminuzione di spesa: per questo ha 
regolate le sue cucine, tassate egli stesso le vivande, ha limitate 
le vesti che si donavano in diverse congiunture, sino quelle che per 
antica consuetudine si solevano dare alli capi delle milizie, quando 
andavano a pigliare li quartieri delle loro paghe, con estrema loro 
afflizione e cordoglio, e con suo poco avvantaggio; ha moderato li 
abiti di tutti li suoi Agalari e famigliari; per la qual avarizia 
quali convenzioni abbi egli ritrovate e quali modi usati, lungo 
saria il ridirlo all'Eccellenze Vostre, che di volta in volta li 
hanno sentiti dalle mie lettere; la maggiore di tutte fu il poner in 
contribuzione violenta quattro nazioni suddite dei Principi suoi 
amici, che sotto buona fede si trattenevano per causa di traffico in 
quella città, sotto falso pretesto che avessero armi per guadagnar 
solo 36,000 talleri, che tanti solamente pervennero nelle sue 
mani, essendo il di più per altrettanta somma capitato in quelle 
del Capitan Bassà e del Bostangi Bassì. Grande fu quella della 
dispensa di tanta quantità di rame assegnato per angaria, come ho 
detto, a tutti li suoi sudditi a prezzi eccessivi, con tanto loro 
aggravio quanto con di lui profitto. La vendita delle chiavi del 
Santissimo Presepio fatta prima a' Greci e poi a' Franchi, non è 
stata veramente piccola dichiarazione della sua avidità; mentre 
così nella prima come nella seconda trattazione fu sprezzata la 
sodisfazione di tre Principi amici della Porta, e mentre ha fatto 
violentare li Patriarchi di Gerusalemme e di Costantinopoli a 
pigliarle ed a trovar li dinari, e mentre faceva dire che non si 
avrebbe osservato la ragione, l'uso, l'antìchità del possesso, le 
leggi e la giustizia, ma solamente il dinaro. Fu osservabile che 
quando ritornò, nel 1635, dalla guerra di Persia 
riportasse più dinaro di quello che condusse seco quando partì; di 
che non occorrer prender meraviglia, mentre in quel tempo avendo 
incontrato le entrate della Madre, che di Aleppo venivano a 
Costantinopoli per uso di lei, le trattenne per sè; e tanto 
gli piace di avvanzare e gli rincresce lo spendere che, nel tempo 
che mi sono trattenuto a quella Corte, non sò che mai s'abbi fatto 
veste o abito che vaglia, che abbi fabbricato giardino o eretto 
chiosco, o adobbatole con propri dinari, ma sempre con la borsa di 
quelli ministri che ho dì già accennato a Vostra Serenità. Non 
ritornano mai Bassà di Cairo, Capitan del mare, o altro simile 
ministro dai loro governi, che non voglia dividere con essi il 
guadagno che hanno fatto, ricercando la sua parte che non vuole che 
sia poca, quando non voglia il tutto, come ben spesso suole 
accadere, e particolarmente alli ultimi due Bassà di Cairo e a 
Calil suo cognato primieramente, al quale pigliò quanto aveva in 
robbe e in contanti, avendo alla sua presenza al suo chiosco di 
Scutari in faccia di tutto il mondo fatti scaricare due vascelli 
caricati di ragione del detto Bassà, volendo veder coi propri occhi 
quello che vi si ritrovava; il secondo fu Achmet, non vi essendo 
altra differenza, ch' a quello lasciò la vita e a questo, se ben 
tanto benemerito, la tolse. Questo suo eccedente affetto all'oro non 
è tenuto da Sua Maestà celato, anzi l'ha dichiarito a segno tale, 
che bene è stato conosciuto che le ricchezze a moltì più che le 
proprie colpe hanno causata la rovina e la morte; da che nasce che 
cadauno fugge le apparenze e tutti studiano d'essere stimati poveri; 
ed in queste confiscazioni s'è fatto conoscer grandemente ansioso 
nel ricercar intieramente tutto quello ch' era posseduto da' morti, 
non solo con severissime e diligentissime indagazioni ed 
inquisizioni, ma con protesti, minaccie e tormenti ancora a quelli 
di casa, che potessero esser stati sospetti di sapere alcuna cosa 
delle dette eredità, avendo anco fatto prima bollare, e poi 
osservare alla sua presenza le botteghe del Besesten per trovar 
robbe di Cochiuch Achmet, che oltre li meriti vecchi con Sua Maestà 
aveva perduta la vita in una fazione contro i Persiani, che vuol 
dire in servizio dell'Imperio, ancora che il luogo fosse 
privilegiatissimo; e quando fece impiccare il Zanetti suocero del 
Dragoman Tarsia, e che gli furono portati li suoi mobili, nel 
vederli, avanti che li licenziasse, non si potè contenere di 
tagliar di propria mano con un coltello tutti li bottoni d'oro, che 
tenne per sè, donando il resto alli suoi Agalari: non volendo 
restar di dire a questo Eccellentissimo Senato, che la causa 
principale, anzi la sola che indusse la Maestà Sua a intraprendere 
fuori di tempo, e contro quello ch' aveva stabilito la risoluzione 
di tentar la rimozione del Ragozi dal Principato di Transilvania, e 
la introduzione in esso del fratello di Betleen Gabor, che così 
male gli riuscì, fu il presente che questo gli fece di alcune gioje 
di molto valore, e la promessa di 60,000 talleri e di pagare 
duplicato tributo. Ultimamente, pochi giorni avanti la mia partenza, 
avendo le principali Moschee grandi entrate e molte spese ancora, 
colle quali sostentano li studj, si alloggiano peregrini, si 
ricevono infermi, e si fanno altre simili opere pie, capitando il 
soprabbondante nel regio Casnà, si risolse di moderar non solo il 
numero di quelli che in vece di campane nelle torri danno segni di 
certe ore del giorno e della notte per chiamar all'orazione, ma di 
restringer anco le elemosine, perchè tanto più potesse pervenir in 
suo beneficio, che è stato con molta mormorazione di tutta la 
città. Ha avuto un gran desiderio di erigere una Moschea per 
immortalare il suo nome, e non solo per risparmio ne ha scelta una 
di già principiata da certa Sultana, che per sopravenienza di morte 
non la potè finire, ma per avarizia, rincrescendogli la spesa, ha 
intermessa l'opera. In somma non è facile il giudicare quali di 
questi due immoderati affetti prevagli nella sua persona, mentre 
l'uno e l'altro, la crudeltà dico e l'avarizia, sì trovano in lui 
in eccesso e in sommo grado.</p>
<p>A questi due difetti tanto impropri e reprensibili in un Principe, 
vi si aggiunge una superbia senza esempio, per la quale non solo, 
secondo l'uso de' suoi progenitori, si chiama ombra di Dio, ma 
contro le antiche consuetudini e contro quello ch' è stato 
praticato dalla sua stessa persona, non permette che nè il primo 
Visir, nè il Muftì se gli accostino più per baciargli la veste 
non fa li giorni di Arz stare li Visiri in mezzo di lui, come era 
solito di farsi, ma li ha fatti ritirare in giù vicino alla porta 
della stanza; ed ha preteso che li Ambasciatori stessi si dovessero 
prostrar in terra; oltre che o per la sua poca cognizione delle cose 
del mondo, o per soverchia presunzione di sè stesso non fà conto o 
stima alcuna di qual si voglia Principe per grande che sia, sapendo 
io molto bene, con che concetti fece menzione di uno de' maggiori di 
Europa, e con quali attributi lo nominò, che furono tali e di 
tanto sprezzo, che il debito della modestia non permette che 
siano espressi all'Eccellenze Vostre.</p>
<p>Alle sopranarrate condizioni di questo gran Re, vi si aggiunge anco 
l'immoderato uso del vino, difetto considerabile in cadauno, ma 
molto più in chi si ritrova in grado così conspicuo ed in stato 
così rilevato dagli altri, e di grand' abborrimento in un Principe 
particolarmente Maomettano, la cui legge assolutamente proibisce il 
vino: il che gli ha levato non poco di riputazione appresso il 
popolo, ed accresciuta al colmo la universale malevolenza, essendo 
quella deteriorata per sapersi publicamente che ben spesso col 
soverchio bere si porta all'ebrietà, e colmata questa, perchè 
quelli che sono più osservanti e continenti abborriscono l'uso di 
tal liquore, e quelli che lo bevono non possono sopportare che Sua 
Maestà voglia, <foreign lang="lat">massime</foreign> in certi tempi, proibire con severe 
pene quello che egli indistintamente e senza riserva alcuna usa 
quotidianamente. Nelle sensualità anco corre voce ch' egli sia 
immoderato, in che non posso pervenire ad alcuna particolarità, per 
essere queste cose altrettanto secrete quanto oscene ed indegne 
d'esser portate alle orecchie di questo gravissimo Consiglio. Non 
ostante questi difetti, che sono veramente atti a far concepir nelli 
suoi sudditi non solo l'odio, ma il sprezzo ancora, si conserva 
stimatissimo appresso di loro a segno che niuno de' suoi antenati è 
mai stato tanto stimato e tanto temuto quanto lui, il che ha 
conseguìto coll'estremo rigore della sua spada, che ha stillato 
tanto timore nel petto di ciascheduno, che il solo nome tende 
spavento, non che la sua presenza che è fuggita ed abborrita da 
tutti a segno tale, che ogn' uno stima tanto pericoloso incontrar la 
sua persona, quanto restar nella mala ventura, e dove li altri 
Principi della sua Casa, quando uscivano, attraevano il concorso di 
tutto il popolo (per così dire), così al presente, quando si 
prevede l'uscita o passaggio di questo, le genti procurano salvarsi 
col ricovero o con la fuga, essendovi stati anco molti ch' in tali 
occasioni hanno serrate le botteghe per maggior cautela e più 
sicurezza della propria, vita. </p>
<p>Questo Gran Signore è di età di ventinov' anni in circa, di assai 
bella presenza, con barba nera grande, che lo fà parere di molto 
maggior età, ha occhi grandi e neri, che quando è adirato 
spirano spavento, ha il naso un poco aquilino, è di grande e 
ben formata statura, robusto di forze, ed avanti che patisse certa 
specie di sciatica e s'avesse immerso nel vino, lanciava benissimo 
la zagaglia, è forse più forte di cadauno del suo serraglio, tira 
bene di arcobuso e di saetta, cavalca benissimo, scrive 
esquisitamente e fa segni imperiali meglio di qual si voglia altro, 
anco del suo Nizangi Bassì; è di spirito vivacissimo e di 
acutissimo ingegno, è informatissimo delle cose del suo imperio e 
particolarmente di quelle di Costantinopoli, conosce tutto le 
accortezze dei suoi ministri, sa le fraudi delle milizie, e nel 
governo del suo stato non ha bisogno dell'altrui consiglio, anzi che 
mentre gli altri Re solevano rimetter quasi tutto alli loro 
ministri, al presente questi niente deliberano da sè stessi, ma 
tutto portano o con la voce o con talchis, che sono come memoriali, 
a notizia di Sua Maestà, che sotto a quelli con breve nota di suo 
pugno là pervenire la propria volontà; è di natura accorto e 
sagace, di che diede non picciol saggio, quando alla sua partenza 
per la guerra di Persia, dubitando di sè stesso per il mal affetto 
delle milizie, volse presidiarsi col chiamar alla sua presenza la 
madre e li fratelli, col considerar loro la necessità della sua 
partenza per onor della corona e per l'obbligo della religione, e 
disse essere suo pericolo maggiore trovarsi in mezzo de' suoi 
schiavi, che a fronte de' suoi nemici, e ciò occorrergli per 
vendicare il sangue del comun fratello, incaricando particolarmente 
il maggiore, in occasione che Dio permettesse che si perdesse tra 
suoi, della vendetta per debito di natura, per obbligo di legge 
divina e per ragion di proprio interesse, non solo contro li 
principali ma anco contro qual si voglia altro che avesse avuto 
complicità nel fatto, protestandogli che altrimenti facendo, non 
potrà assicurarsi mai dall'Imperio, ma avrà necessità di 
dipendere dall'arbitrio anzi dall'insolenza de propri soldati, che 
ogni due anni muterano Imperatore sino all'estinzione della Casa 
Ottomana: il qual discorso, se ben fatto secretamente nelle stanze 
interne del serraglio alla presenza di pochi, volse che dal primo 
Visir fosse pubblicato acciò la divulgazione di esso servisse per 
avvertimento a chiunque avesse pensiero di promuovere alcun simile 
tentativo, che pagaria d'una tal colpa la pena con la propria testa. 
Vaga egli spessissimo per la città particolarmente di notte 
tempo con abiti mentiti, e bene spesso sopravviene dove altri non 
pensa, e più lo faceva avanti che la sua doglia e il vino lo 
travagliasse. La grande fortuna di questo Re, niente corrispondente 
alli termini coi quali si regge, è contrappesata con un castigo che 
riceve da Dio, che lo fà viver in gran forse della discendenza 
mascolina, mentre de' tanti figliuoli che ha avuti, sei sono morti 
senz' arrivar all'anno, e gli altri restano con così mala 
abitudine, che pur di loro non si può far pronostico migliore. 
Alcuni hanno attribuito questa sciagura a industria della propria 
madre, che amando di veder incamminarsi alla successione li propri 
figliuoli più tosto che li nipoti si vaglia dell'arte, che però io 
non credo per esser ella ornata di degnissime condizioni, piena di 
pietà dì carità e di splendore, niente simile al figliuolo, e 
ancorchè avanzata nell'età vicina ormai alli cinquant' anni si 
conserva non di meno bellissima.</p>
<p>Per quanto ho inteso di figliuole femmine il Re ne ha tre, la 
maggiore che è di nove anni, pare destinata per moglie al Bei 
Scilictar amata assai da Sua Maestà, donde quando non provasse 
fortuna migliore ne' suoi figliuoli maschi, o non ne avesse altri, 
dopo la di lui morte, succederebbe all'Imperio il primo dei due 
fratelli che si ritrova avere, nominato Baiazet, e in difetto di 
questo Osman, quello è di età di 19 anni e questo di 17, ambi 
di buona disposizione e attitudine alla reggenza di così grand' 
Imperio; sì come all'incontro, quando il Re avesse numero di 
figliuoli maschi facile saria che corressero la stessa fortuna delli 
altri due maggiori fratelli. È ancora vivo Mustafà lo zio, che due 
volte per poco tempo occupò quella imperial sede, sta ristretto in 
poche stanze senza alcun ornamento, ma inculto come fosse un santone 
o un Dervis, con lunghissima barba, che mai modera o accomoda: lo 
stimano veramente santo, dicendo che per miracolo il Re non ha 
potuto farlo morire, ancora che molte volte lo abbia tentato, mentre 
egli liberamente riprende e detesta anco alla sua presenza le azioni 
di Sua Maestà; dicono che s'è veduto miracolosamente nel mezzo 
dell'esercito in Persia, e altre così fatte favole, che niente 
importano al servizio pubblico. È la Maestà Sua inimicissimo dei 
Cristiani, nè verso alcun Principe credo ch' abbi buona volontà, e 
certamente se il vino non lo avvilirà o muterà la sua natura, 
libero dalla guerra di Persia, moverà l'armi contro qualche 
potentato di Cristianità; è vero che il suo animo è peggiore 
contro i Polacchi per rispetto de' Cosacchi e per altro, e poi 
contro l'Imperatore, come ha nel cuore Malta, parendogli che li 
vascelli di quella religione gli abbino inferito gran danni; 
tuttavia li mali uffici di qualche ministro, che gli considerasse 
maggior facilità nelle imprese contro la Repubblica, potriano esser 
abbracciati coll'eccitamento <foreign lang="lat">massime</foreign> del ricovero dei corsari, 
nelle isole di Candia e di Tine.</p>
<p>Al mio arrivo a quella Corte trovai nove Visiri che sedevano in 
Divano; alla mia partenza ne ho lasciati quattro solamente, tre di 
nessuna vaglia, e uno ch' è Mustafà Bassà, che tutto regge e 
sostiene da solo le due cariche di Caimacan e di Capitano del mare 
(che non è stato più praticato) e che ha somma autorità con Sua 
Maestà, non avendo emulazione o concorrenza alcuna, mentre Mehemet 
si trova a Mossul, sebbene con le dimostrazioni del Re, portate a 
Vostra Serenità in lettere dell'Eccellentissimo signor Bailo 
Contarini, e Beiram primo Visir lontano, che fa che tanto più 
bisogna stimarlo e procurar di non esacerbare il suo animo; è vero 
che è assai capace di ragione, e che non è avaro, ma è anco 
verissimo che, essendo di natura atrabiliare, quando dà nelle 
escandescenze, non ha troppo ritegno, onde li buoni ordini alli capi 
dell'armata di Vostra Serenità e alli rettori delle città e luoghi 
alli confini stimo molto propri della somma prudenza di questo 
Eccellentissimo Senato, e particolarmente perchè nelle preaccennate 
isole non si dia ricetto o ricovero a' corsari ponentini, come pure 
il seguitare a coltivare la buona intelligenza di già introdotta 
col Bassà Bei Siclictar non può che grandemente conferire 
agl'interessi di Vostra Serenità, mentre egli tanto vive appresso 
la Maestà Sua. 	</p>
<p>Delli negozi che molti veramente e strabocchevoli mi sono passati 
per mano nel corso di quattr' anni del mio Bailaggio sotto governo 
così violento e terminati in bene con vantaggio e decoro di Vostra 
Serenità, alcuni con poca e altri senza alcuna spesa, non dirò 
cosa alcuna, poichè questo capo porteria maggior tempo che tutto il 
resto di questa relazione, e perchè con tale narrazione pareria 
forse che volessi attribuire a mia prudenza, desterità e coraggio 
quello che deve prima riconoscersi dalla Bontà del Signor Dio e poi 
dalli sapientissimi ordini di questo Eccellentissimo Senato e 
dal credito in che si trova la Serenissima Republica a quella Porta. 
Solo dirò che per questo rispetto non solo sono state felicemente 
terminate le proprie occorrenze, ma quelle degli Ambasciatori di 
Francia ancora, che sono restati sollevati da molti travagli, 
particolarmente sotto la legazione del Conte di Marchieville, che è 
seguito con somma riputazione del nome di Vostra Serenità, con 
meraviglia degl'altri Ambasciatori e con stupore della Corte e delli 
granatini in particolare, che sono restati di promuovermi delli 
travagli per la conoscenza ch' avevano del posto di riputazione che 
teneva Vostra Serenità a quella Corte, e del decoro del loro 
ministro, che mai per acerbità di negozio ha ricevuto mal 
trattamento (come è occorso agl'altri Ambasciatori) nè anco di 
male parole in sua specialità, avendo solo corso la fortuna comune 
l'anno 1633 (dello spoglio delle armi, che seguì 
universale di tutti per includer in particolare la Francia, colla 
quale si teneva una prava volontà) ben posso dire, che se conosco 
la debolezza dei miei talenti e niente attribuisco a mia propria 
virtù, così posso assicurare l'Eccellenze Vostre di aver 
invigilato al loro servizio con tutta l'applicazione di me stesso, 
con oggetto di ottenere che la diligenza contrappesasse la propria 
fiacchezza, avendo con ogni studio procurato il risparmio del 
publico dinaro, in che ardirei di dire d'essere stato non del tutto 
inutile, mentre so d'aver scansate molte spese di considerazione, 
delle quali tenevo facoltà da questo Eccellentissimo Senato, non 
potendo a pieno esprimerle il rammarico che ho patito per il danno 
che Vostra Serenità ha sentito nelli cambi per la penuria del 
dinaro, per il ritardo nel pagamento delle lettere e per l'avidità 
degl'ebrei che tenevano il contante e si sono valsi 
dell'opportunità per far questo civanzo. Di questo mio sentimento 
testimonio ne sono le tante mie lettere scritto a questo 
Eccellentissimo Senato, colle quali ho raccontato il disordine e 
ricercato il rimedio, da me tante volte replicate, che dubito di 
esser anco riuscito nojoso e importuno, tutto perchè mi doleva di 
veder a Vostra Serenità questo aggravio, che molto prima sarebbe 
stato da lei sentito e molto maggiore quando non avessi tentato 
tutte le vie possibili per differirlo e minorarlo, avendomi valuta 
prima per la somma di più di 20,000 piastre delli dinari delli 
Padri di Gerusalemme senza interesse alcuno per molti mesi, 
avendo fatto ricorso a tutti li miei, avendo impiegati li 
propri argenti ed avendomi valso in ultimo di qualche piccola somma 
delli miei propri dinari, levando a me quell'utile che potevo 
giustamente pretendere e il modo di valermene, per dar a Vostra 
Serenità quel minor danno che sia stato possibile; non dovendo 
restar di dire all'Eccellenze Vostre che nelli miei conti, 
presentati all'Ufficio Illustrissimo delli tre Savij, ho dato 
credito al publico per utile di monete per la somma di quattordici 
mille quattrocento e cinquantatre ducati e soldi 15.</p>
<p>Quanto al negozio mercantile in quella Corte, che, come stimo di 
molto rilievo così ricerca molte e diverse considerazioni, non 
discenderò ad alcun particolare, rimettendomi a quanto le ho 
scritto in diverse mani di mie lettere, per non allungarmi 
maggiormente, mentre ad ogni comandamento di Vostra Serenità 
prontissimo mi ritrovo per l'espressione di ogni maggior 
particolare.</p>
<p>Arrivai a Costantinopoli alli 20 Gennajo 1632 dove 
trovai l'Eccellentissimo signor Giovanni Cappello senatore di quella 
prudenza e valore che è molto ben noto a questo Eccellentissimo 
Senato, il quale coll'esempio de' suoi prudentissimi maneggi, e con 
le piene istruzioni che mi somministrò delle pubbliche occorrenze e 
delle condizioni del governo, mi aperse larga strada per il buon 
incamminamento della carica, che alli 18 di Gennajo passato 
consignai all'Eccellentissimo signor Cavalier Contarini, signore 
esperimentato nelli maneggi di stato in quattro degnissime legazioni 
sostenute con gran suo merito nel servizio della patria, il quale 
resterà avantaggiato sotto la direzione prudentissima di quel Bailo 
mentre con la sua virtù può molto ben supplire alli difetti della 
mia debolezza. Ebbi nell'andar meco il signor Alvise Paruta, signore 
di molta sodezza e prudenza, che ben sin d'allora mostrava 
attitudine di servir alla Patria, come ha fatto con molta sua lode; 
il signor Andrea Valerio dell'Illustrissimo signor Giulio, che oltre 
la natural gentilezza e virtuosissime maniere ha praticate quasi 
tutte le Corti d'Europa per rendersi capace e degno, come sarà 
sempre, de' più cospicui carichi della Republica; e il Signor 
Tomaso Contarini del Illustrissimo signor Gasparo, che, dotato di 
amabilissime e degnissime condizioni, emula il merito e gloria de' 
suoi maggiori nelle cose militari, avendo di già principiato a 
servire Vostre Eccellenze in armata di quella maniera che ogn' 
un sa. Nel mio ritorno ho avuto l'Illustrissimo signor Giovan 
Battista Tagiapiera e il signor Giacomo Dolfin fu dell'Illustrissimo 
Signor Almorò, i quali tratti da virtuosa curiosità si condussero 
a Costantinopoli coll'Eccellentissimo signor mio successore; del 
primo non posso dire quanto basti della prudenza e maturità, con la 
quale nelle opere e nelli discorsi fa conoscere l'intelligenza che 
tiene delle cose del mondo, particolarmente delle marittime, di che 
diede buon saggio nella pericolosa fortuna che scorressimo poco 
lontani da Malamocco; del secondo posso con verità dire che con le 
virtù, modestia e bontà, corrisponde alla nobiltà de' suoi 
natali, promettendo una degnissima riuscita; e sì come al mio 
partire di qua non volsi per poter senza alcun timore servir alla 
patria, condur meco alcuno de' miei figliuoli, così nel detto 
ritorno ne ho avuto due Girolamo e Giovanni, questo venuto l'anno 
prima e quello coll'Eccellentissimo mio successore, de' quali non 
tocca a me dire cosa alcuna come padre, solo posso attestare a 
Vostra Serenità che sino dall'infanzia da due miei fratelli morti, 
l'uno destinato e l'altro attualmente al servizio pubblico in mia 
assenza, e da me sono stati rilevati insieme col maggiore con 
disposizione e risoluzione di spender le poche facoltà e le vite 
istesse nel servizio della Patria Serenissima. Nel maneggio del 
Bailaggio ho ricevuta compita soddisfazione dalli Dragomanni, e dal 
Grillo in particolare, nel quale gareggiano del pari la fede e la 
sufficienza, essendo perciò molto stimato alla Porta. Nel principio 
ebbi per coadiutore messer Gasparo Alberti giovine di molta 
aspettazione, e poi messer Vendramin Bianchi, dal quale ho ricevuto 
una intiera sodisfazione. Per secretario è stato meco messer Angelo 
Alessandri, il quale ha consumato ventidue anni li migliori della 
sua vita in servizio di Vostra Serenità e di Vostre Eccellenze, 
fuori della città in diverse cariche e legazioni, e particolarmente 
a Costantinopoli, dove è stato con li Baili Valiero, Giustinian, 
Cappello e ultimamente meco, ne' quali ha perduti molti carati della 
sua salute, e per la sua assenza provata grave iattura nella sua 
poca facoltà, <foreign lang="lat">massime</foreign> dopo la morte della madre, che non ha 
potuto aver il contento di rivederlo; ha egli nel suo prontissimo 
servizio compito a tutti i numeri della fede, della virtù e 
diligenza, con mia intiera  soddisfazione, avendo sempre 
trascurati li rispetti della propria salute e vita per supplire al 
servizio di Vostra Serenità, non avendo voluto, neanco ammalato, 
che li dispacci passassero per altre mani che per le sue, per 
l'ardore col quale sempre s'è portato all'esecuzione del publico 
servizio, onde deteriorato di salute, <foreign lang="lat">massime</foreign> per 
l'indisposizione degli occhi, e ristretto di fortune ma colmo di 
merito, parmi che sia degno della graziosa munificenza di questo 
Eccellentissimo Senato, il quale umilmente supplico che voglia 
consolarlo con una picciola provvisione dei dieci ducati al mese 
che, <foreign lang="lat">motu proprio</foreign>, propone l'Eccellentissimo Collegio, la 
quale servirà non meno a sua consolazione e sollievo, che ad 
esempio agli altri di prontamente e ben servire Vostra Serenità e 
le Eccellenze Vostre Illustrissime.
Grazie, eccetera.</p></div1></body></text></TEI.2>
