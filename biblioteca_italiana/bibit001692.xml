<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania</title>
      <author>Gerolamo Soranzo</author>
    </titleStmt>
    <extent>91 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001692</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Germania">
<head>1614 A dì XI Settembre. Relatione di Germania 
dell'illustrissimo signor Gerolemo Soranzo K.R: presentata 
nell'eccellentissimo collegio, et letta in Senato il giorno 
sopradetto</head>
<opener><salute>Serenissimo Prencipe Illustrissimi et 
Eccellentissimi Signori. </salute></opener>
<p>Jo ho servito Vostra Serenità, et le Eccellenze Vostre 
Illustrissime nell'Ambascieria di Germania presso a due 
Imperatori, essendomi ritrovato alla fortuna cadente, et 
alla morte quasi repentina di Ridolfo, et alla risorgente 
grandezza, et alla nova elettione di Mattias; il che ha 
partorito in quella vasta, et poderosissima Provincia 
molti gravi, et importanti accidenti, dalla consideratione 
de quali veniranno le Eccellenze Vostre in essatta 
cognitione del vero stato, nel qual hoggidì si trova 
l'Imperio, et particolarmente intenderanno che Provincie, 
che forze, che entrate, et che riputatione godi Cesare. </p>
<p>Li pensieri, et potenza de Prencipi Protestanti. </p>
<p>L'unione de Cattolici.</p>
<p>La corrispondenza d'heretici.</p>
<p>Gl'interessi delli Elettori.</p>
<p>Che giudicio si possi fare della futura elettione di Rè 
de'Romani.</p>
<p>In che stato si trovi la Germania per poter far bilancio, 
et contrapeso alle forze del Turco.</p>
<p>Et finalmente, se deve temer l'Italia, et particolarmente 
questo Serenissimo Dominio di poter ricever disturbi dalla 
Casa d'Austria. </p>
<p>Dalla intelligenza delle qual cose potranno le Eccellenze 
Vostre non solo haver lume, et essatta cognitione del vero 
esser di tutta l'Alemagna; ma con la loro singolar 
prudenza potranno andar osservando se han da temer di 
quelle armi, et se possono in alcuna urgenza sperar aiuto 
da quella parte, che modo haveran da tener con li Prencipi 
Cattolici, et con qual maniera si doveran reggere con li 
Prencipi Protestanti; et essendomi ritrovato in tempo di 
tante importantissime Diete, seguite per l'elettione di 
Rè de'Romani in Francfort, per li bisogni d'Austria in 
Vienna, et in Lintz, per le occorrenze di Ongaria in 
Possonia, per gl'interessi di  Boemia in Buduais, et 
per la Convocatione generale di tutto l'Imperio in 
Ratisbona seguendo l'Imperatore mi è convenuto girar, et 
raggirar più volte quella gran Provincia, onde ho havuto 
occasione di osservar cose molto importanti, la 
intelligenza delle quali spero, che possi riuscir di 
sodisfattione di Vostra Serenità, et sopra narratione 
così varia et di cose di tanto rilevo potran le 
Eccellenze Vostre Illustrissime con la lor infinita, et 
incomparabil prudenza, far quel riflesso, che stimeranno 
di lor servitio, et cavarne quelle osservationi, che 
giudicheran giovevoli alli particolari interessi della 
Serenissima Republica. </p>
<p>Poco doppo il mio arrivo in Praga seguì la morte di 
Ridolfo secondo che visse 60 anni, de quali ne regnò 
Imperatore 36, con felice corso d'Imperio, havendo 
sostenuto per gran tempo assai vigorosamente la guerra 
contra Turchi, ma cadè poi in pensieri melanconici, 
causati principalmente dall'haver tralasciato di 
accompagnarsi in matrimonio, di che attribuiva la colpa a 
Spagnuoli, li quali per gran pezzo lo tennero in speranza 
di darle in moglie l'Infante di Fiandra, che con 
grandissima acerbità del suo animo cadè poi 
nell'Arciduca Alberto suo fratello, che hebbe in dote 
tutti li Stati, che godeva il Rè Cattolico ne'Paesi 
Bassi.</p>
<p>Si diede perciò a una straordinaria retiratezza, et 
stette molt'anni senza uscir di palazzo, senza lasciarsi 
veder a suoi sudditi.</p>
<p>Era difficilissimo nelle audienze, et prendeva 
grandissimo disgusto quando conveniva sforzosamente 
ammetter alcuno alla sua presensa. </p>
<p>Che diede occasione all'Arciduca Mattias di machinare, et 
col favore di tutta la Casa d'Austria prese l'armi, 
spogliò il fratello delli Regni di Ongaria, et di Boemia, 
et vivendo egli se ne coronò violentemente; che riddusse 
Ridolfo forse prima del suo natural corso a terminar i 
suoi giorni; che agevolò mirabilmente la grandezza, et 
l'essaltatione di Mattias, poichè se fosse vissuto il 
fratello, non sarebbe riuscito così facilmente Rè 
de'Romani, come gli è successo; havendogli giovato 
grandemente l'esser stato tenuto del continuo da 
Protestanti per molto confidente, et si acquistò 
quest'aura quando giovanetto passò in servitio delli 
Stati di Fiandra contra il Rè di Spagna suo zio, per la 
qual causa non fu mai in gratia di Filippo Secondo. </p>
<p>Ciò anco le fu di qualche impedimento nella sua 
elettione presso a Cattolici; tanto più, che Spagnuoli 
occultissimamente per loro particolari fini portavano 
gl'interessi di Alberto di Fiandra, che fu molto vicino ad 
esser dicchiarito Rè de'Romani; ma l'Elettor di Sassonia, 
che haveva promesso a gl'Elettori Ecclesiastici di star 
unitissimo con loro, accortosi, che  l'Ambasciator 
di Spagna parlava seco di una maniera; poichè 
apparentemente faceva professione di portar gl'interessi 
di Mattias; et con li Ecclesiastici negotiava ad un'altra, 
si rissolse di unirsi con li Etettori Palatino, et di 
Brandemburg, et subito, che se ne diechiarì vedendo 
Spagnuoli di non poter spuntar in Alberto, fecero, che li 
Ecclesiastici concorsero unitamente con gl'altri alla 
dicchiaratione di Mattias; il quale havendo convenuto per 
acquistarsi l'aura de'popoli, il seguito de Baroni, et il 
favor de'Prencipi prometter assai, et dar larga intentione 
a tutti di complire alli loro sodisfattioni, si è poi 
trovato di maniera implicato, et impegnato, che non 
potendo corrisponder alle promesse, nè effettuare le cose 
stabilite, è caduto in grandissima confusione, et 
disordine; stimandosi li Cattolici poco sodisfatti, li 
Protestanti ingannati, li Austriaci, Boemi, et Ongari 
delusi; il che ha causato, che in tutte le Diete ha Sua 
Maestà incontrato in così gravi difficoltà, et 
insuperabili disordini; onde hoggidì è ridotta in stato 
tale, che convien pigliar da suoi sudditi quello, che 
può, et loro le concedono quello, che vogliono; perilche 
cava così poche rendite, et emolumenti così deboli da 
suoi Regni, et numerosi stati, che possede, che può 
appena sostenersi con la sua Imperial Casa. </p>
<p>Di qvi nasce, che li Prencipi non fanno di gran lunga 
quella essistimatione di Cesare, che facevano del 
fratello, et convien Sua Maestà accomodarsi alla 
necessità, et per non venire all'armi, al che da sè 
stesso è impotente; et se si unisse con Spagnuoli 
converebbe viver come loro schiavo, et ciò sarebbe 
grandemente abbhorrito dalla Germania, et da tutti li 
Prencipi così Cattolici, come Protestanti, onde conviene 
dissimular infiniti disgusti, et tollerar molti aggravij; 
tanto più, che hoggidì la grandezza dell'Imperatore 
riesce di semplice apparenza; poichè li Prencipi appenna 
lo riconoscono per lor Capo, et le Terre franche, che con 
proprij denari si han comprato la lor libertà, vogliono 
dipender assolutamente da sè stesse; onde la grandezza 
Imperiale, che altre volte soleva esser ammirata, e temuta 
da tutto il Mondo, poichè corrispondevano le forze 
all'auttorità, et la potenza alla suprema dignità, s'è 
andata sempre diminuendo, et annichilando; in tanto, che 
hoggidì vi resta appena una semplice apparenza; et se 
Cesare non si sostentasse con li proprij Stati, che sono 
l'Austria, la Boemia, et l'Ongaria, non haverebbe modo di 
vivere, non che di poter comparir con la pompa, et 
dignità Imperiale, non cavando l'Imperatore altre 
utilità dall'Imperio, che quelle le vengono assignate 
nelle universali, et general Diete, come fu quella,  
che si celebrò ultimamente in Ratisbona, dove, 
concorrendovi tutti li Prencipi così Ecclesiastici, come 
Temporali, e tutte le Città franche, di ordinario 
sogliono esser le pretensioni di questi grandissime, et li 
assignamenti debolissimi; sì che può l'Imperator sopra 
quelle rendite far pochissimo fondamento, riuscendo piene 
d'incertezza, et dipendendo assolutamente dal solo 
arbitrio, et volontà di chi ne fa l'esborso. </p>
<p>Hà havuto Sua Maestà in questa ultima Imperial Dieta 
contributioni per un millione, et duecento mille fiorini, 
riuscendo un ducato Venetiano un fiorin, et mezzo; che 
doveranno esser pagati in due anni, ma con infinite 
obligationi, et assignationi; pretendendo li Prencipi 
Ecclesiastici, et parte delle Terre franche, che vi 
concorsero, che habbino anco da servire per pagar le 
militie delle frontiere contra il Turco, et per altre 
neccessità dell'Imperio. </p>
<p>Li Prencipi Protestanti non volsero nè comparir in 
Dieta, nè haver alcuna parte nelle contributioni, 
lasciandosi liberamente intender, che pretendono, che 
Cesare le oservi le promesse fatte prima che fosse 
coronato Rè de'Romani; il che non può per modo alcuno 
effettuare; poichè converebbe assolutamente rompersi con 
Cattolici; che causò, che quella Dieta restò terminata 
con infiniti disordini, et confusioni, et per 
trasferirvisi ha convenuto l'Imperatore spendervi molto 
più di quello, che ha cavato, havendo speso assai nel 
viaggio, nelle livree, et nel tempo, che si fermò in 
Ratisbona, dove per il gran concorso era di tutte le cose 
straordinaria carestia; et non ne cavò Sua Maestà altro, 
che un poco di semplice apparenza, della quale gode 
grandemente, gustando supramodo di farsi vedere in publici 
congressi con accompagnamento de'Prencipi, et numeroso 
seguito di signori grandi. </p>
<p>Ambisce le entrate publiche, le funtioni Imperiali, et 
ogn'altra pompa apparente, et in ciò se ne ha cavato in 
Ratisbona nella Dieta grandissimo gusto; poichè li stessi 
Elettori oltre infinito numero di Prencipi Ecclesiastici, 
et Secolari accompagnavan Sua Maestà nella publica 
Capella, che si celebrava tutte le feste nella Chiesa 
Maggiore, et vi stavano tutti in piedi con la beretta in 
mano. </p>
<p>Et nella stessa maniera la servivano sino alle sue 
stanze; et riuscì a Sua Maestà doppiamente grata la 
nobilissima Ambascieria Estraordiaria, che le spedì 
Vostra Serenità, poichè le capitò in quel gran 
congresso, et il gran splendore, et decoro, con il quale 
fu essercitata dalli Eccellentissimi Signori Procurator 
Nani, et Cavalier Contarini, apportò grandissima 
riputatione a questa Serenissima Republica; onde se 
corrispondesse l'essenza di Cesare all'apparenza, et che 
effettivamente godesse la potenza Imperiale, come ne 
conserva i segni esteriori, potrebbe dire d'esser 
Imperator da dovero, et di sopravanzar tutti gl'altri 
Potentati Maggiori del Mondo. </p>
<p>Ma l'auttorità, et grandezza Cesarea pare quasi, che si 
ridduca semplicemente nel conceder titoli, et preminenze, 
et se ben pretende l'Imperatore, che a sè solo spetti 
questa facoltà, altre volte però li Pontefici Romani vi 
han posto la mano, come seguì in tempo di Pio Quinto, che 
diede il titolo di Gran Duca a quel di Toscana, et se ben 
Cesare non vi volse all'hora assentire, lo fece però poco 
doppo col mezzo de denari. </p>
<p>Si aspetta all'Imperatore di conceder privilegi a 
particolari per far legitimationi, Cavalieri, nodari, et 
altre prerogative, ma questi sono stati talmente abusati 
da chi li ha ottenuti, essendosene in Corte Cesarea fata 
così palese mercantia, che di essi hoggidì si fa 
pochissima stima, anzi che da tutti li Prencipi è stato 
prohibito, che nè legitimationi, nè altri atti fatti in 
virtù di questi privilegi, habbino forza nelli lor stati. </p>
<p>Han professato sempre gl'Imperatori di haver auttorità, 
et dipendenza in Italia, anzi che pretendono generalmente 
di tenervi assoluto Dominio per esserne stati anticamente 
gl'Imperatori Romani liberi possessori; ma havendo perduto 
li stati, è anco declinata, o per dir meglio annullata 
questa lor pretensione. </p>
<p>Et essendo questa Provincia ridotta all'obedienza di 
diversi Prencipi grandi, et potenti, ha l'Imperio nella 
maggior parte di questi stati perduta affato ogni ragione; 
et Spagnuoli invigilano quanto possono mai per estirpar 
assolutamente d'Italia l'auttorità Cesarea; ritiene però 
l'Imperatore sopra diversi stati di questa Provincia la 
superiorità del Dominio, et dalli Prencipi, che li 
godono, sono riconosciuti in feudo Imperiale, com'è lo 
stato di Milano, che l'Imperator Carlo Quinto se lo 
usurpò, et lo diede in heredità al figliuolo come feudo 
dell'Imperio, et li Rè di Spagna ne pigliano 
l'Investitura da Cesare, com'è seguito ultimamente in 
Ratisbona, che l'Ambasciator spagnuolo con tutti quei 
termini, et summissioni, che sogliono fare li feudatarij 
Imperiali, ne prese l'Investitura alla presenza di tutta 
la Corte. </p>
<p>Et ciò si essequisce sempre, che segue mutatione 
d'Imperatore, o che muorino li possessori del feudo, et si 
pretende in Corte, che mancando li heredi legitimi, 
restino questi feudi devoluti all'Imperatore come signor 
supremo, et del continuo cava Sua Maestà da ciò 
considerabili emolumenti. </p>
<p>Tiene anco Cesare auttorità di poter fulminar contra li 
feudatarij dell'Imperio il Bando  Imperiale, col 
quale restano li inobedienti privati de'lor feudi, et 
esposti li lor stati ad ognuno, che li voglia occupare. </p>
<p>Mantua col Monferrato è feudo Imperiale, Modena, e 
Reggio lo stesso, et non sono molti anni, che il Duca 
Alfonso di Ferrara con grossa somma d'oro ottenne 
dall'Imperator Ridolfo, facoltà di poter investirne Don 
Cesare d'Este suo nipote, c'hoggidì è Duca di Modena. </p>
<p>Il Duca di Savoia è lvi ancora feudatario Imperiale, ma 
restando quel Prencipe assai disgustato per la 
superiorità del loco in capella concesso a Fiorenza, 
pare, che si vadi allargando dall'Imperio sempre più, et 
il Duca presente non ha voluto prender l'Investitura da 
Cesare. </p>
<p>Sono poi infiniti signori privati in questa Provincia, 
che riconoscono li loro feudi dall'Imperio, e vengono tra 
loro bene spesso a contesa, et disputa, et ricorrono in 
Corte Cesarea per farsi far ragione, et vi spendono il 
più delle volte, molto più di quello, che val il feudo 
stesso. </p>
<p>In mio tempo l'Imperator presente ha cavato molte 
migliara di scudi dal Duca di Parma, che volse farsi 
padrone d'alcuni feudi, ch'erano delli castigati 
nell'ultima congiura, et se vi volse interessar anco il 
Duca di Modena, et a gara questi Prencipi han fatto 
esborso di consideratione; havendovi impiegato più di 
300 mila scudi, et restano tuttavia a Cesare delle 
speranze di cavarne emolumento maggiore. </p>
<p>Pretende anco Sua Maestà, che Coregio per esser mancata 
la linea legitima de quei signori, resti decaduto 
all'Imperio, et il presente signore, che è veramente 
naturale, viene sostenuto dall'auttorità de Spagnuoli, 
che vi han posto il loro presidio.</p>
<p>Non resta egli però di procurarne l'Investitura da 
Cesare, et ha offerto di pagare 50 mila scudi, ma ne 
pretende somma maggiore. </p>
<p>Hanno procurato gl'Imperatori alle volte di esser aiutati 
da questi lor feudatarij, quali non gli l'hanno mai 
acconsentito; poichè li Duchi lo negano, nè ha Cesare in 
Italia forze da poterli constringer et li particolari 
seguono l'essempio de'maggiori, oltre che da questi 
potrebbe conseguire debolissime, et tenuissime 
contributioni. </p>
<p>Pregiudica grandemente all'auttorità Cesarea in Italia 
il non esser passato alcun Imperatore da Carlo Quinto in 
qua a farsi quivi coronare, et si può tenere, che anco 
nell'avvenire questa cerimonia sarà tralasciata affatto; 
poichè, oltre la gran spesa, che converebbe fare 
l'Imperatore nel viaggio, dovendo comparer con forze, et 
pompa Imperiale; la Germania, et particolarmente quei 
Prencipi, che si sono allontanati dall'obedienza della 
Sedia Apostolica, sono da ciò alienissimi,  
parendogli, che ricevendosi da Cesare la Corona di mano 
del Pontefice, venghi a dicchiarirsi dipendente et quasi 
fattura di sua Santità, et sentono malissimo, che voglino 
li Pontefici essercitare alcuna superiorità sopra 
l'Imperio. </p>
<p>Gustano però, che vadi in oblivione quest'atto, che 
veniva risservato dalla sede Apostolica per segno di 
Giurisdittione; et negano Germani, che l'auttorità 
dell'elettion dell'Imperatore le sij stata assolutamente 
conferita da Romani Pontefici, li quali pretendono, che 
Gregorio Quinto di natione Tedesca instituisse li sei 
Elettori dell'Imperio; Ma Tedeschi sostentano d'haversi 
acquistato questa prerogativa con il proprio valore, et 
con la forza d'armi, havendo in tempo di Cesare Augusto 
rotti, et sconfitti li Esserciti Romani, et con l'acquisto 
delle lor bandiere, essersi impadroniti delle Insegne, et 
Aquile Imperiali, et consequentemente della facoltà di 
poter eleggere l'Imperatore. </p>
<p>In Germania, dov'è la propria sedia dell'Imperio 
doverebbe anco fiorire l'auttorità, et la potenza di 
Cesare; tanto più, che quella nobilissima Provincia non 
è inferiore a qual si voglia altra del Mondo per 
ampiezza di sito, per copia di Città, per numero 
de'popoli, per quantità, et potenza de Prencipi, per 
ricchezze, per li potenti Esserciti, che vi si possono 
facilissimamente ammassare, per fiorirvi ogni sorte d'arti 
mecaniche, et per ogn'altra qualità, che può render 
felicissimo qual si voglia stato. </p>
<p>Ma la diversità delle Religioni, le intestine discordie, 
le contese, che passano tra li Prencipi, e Terre franche, 
l'odio, che universalmente viene portato alla grandezza 
della Casa d'Austria, la rende tra sè stessa contentiosa, 
disunita, et debole. </p>
<p>Li Prencipi non vogliono riconoscere l'Imperatore per lor 
Capo.</p>
<p>Le Città hanno mutato Religione, et forma di Governo, et 
vogliono dipender assolutamente da sè stesse senza haver 
superiorità alcuna.</p>
<p>Li grandi, et piccioli non sono dediti ad altro, che al 
lusso, a i Conviti, et alle ebrietà; onde per tante 
novità, et alterationi viene ad essere assolutamente 
scancellata la buona forma di Governo, che le diede Carlo 
Magno; et le disunioni interne, et la diversità di 
Religione, la rende così debole, et fiacca, che non si 
trova in stato di poter inferir danno alcuno a questa 
Provincia d'Italia, tutto che Protestanti desiderino in 
estremo di penetrarvi per abbassar l'auttorità, et 
potenza de'Pontefici Romani. </p>
<p>Solevano le Diete Generali dar la vera regola di buon 
Governo alla Germania; ma hoggidì chi non vi vuol 
concorrere, chi non vuol obedire, chi si contenta di pagar 
parte delle contributioni, chi non  vuol esborsar 
alcuna cosa, onde tutto passa con disordini, et confusioni 
infinite; che tutto tende a levar l'obedienza, et la 
riputatione a Cesare; et quanto più si diminuisce 
l'auttorità di Sua Maestà, tanto maggior riputatione, et 
essistimatione si acquistano gli Elettori, che doppo di 
lei tengono il primo luogo di dignità nell'Imperio. </p>
<p>Questi non si stimano punto inferiori alli Rè, et quando 
sono uniti, usano grandezza, et auttorità molto grande. </p>
<p>Sono sei, tre Ecclesiastici, e tre secolari. </p>
<p>Li Ecclesiastici sono li Arcivescovi di Treveri, Magonza, 
et Colonia, tutti signori di gran stato.</p>
<p>Tengono Corte da Prencipi grandi.</p>
<p>Sono circondati da numerose guardie di soldati, et 
ritengono più della grandezza Imperiale, che della 
dignità Pastorale.</p>
<p>Gode ogn'un d'essi da trecento in quattrocento mille 
taleri d'entrata, et uniti possono metter in campagna 
forze di consideratione, massime, che hanno li stati 
communi assai contigui. </p>
<p>Questi sono eletti dalli Capitoli delle lor Chiese 
Cathedrali, come segue di tutti li Arcivescovati, et 
Vescovati di Germania; che dà occasione alli Pontetici di 
haver anco per questo rispetto poca parte in quella 
Provincia, seben tutti prendono la confirmatione a Roma; 
et cadendo alcuno delli Elettori Eeclesiastici in heresie, 
o altro delitto grave, può esser deposto dal Pontefice, 
come seguì non molti anni sono del Trusses Elettor di 
Colonia, che cavò di Monasterio una monaca, et se la 
prese per moglie, et in tal accidente li Capitoli ne 
eleggono un'altro, onde ogni privato, che conseguisce il 
grado di Canonico, può ascender all'eminenza della 
dignità Elettorale. </p>
<p>Li tre Elettori secolari sono il Conte Palatino, il Duca 
di Sassonia, et il Marchese di Brandemburg, tutti Prencipi 
grandi, et possedono stati di consideratione, che possono 
ogn'uno d'essi formar Essercito di qualità, et hanno la 
dipendenza, et il seguito di tutti li Prencipi di 
Germania. </p>
<p>Questi secolari hanno l'Elettorato hereditario nelle 
proprie case, et mancando la linea legitima d'alcuno 
d'essi, passa nel più prossimo parente della stessa 
famiglia. </p>
<p>Il Palatino, et Brandemburg sono Calvinisti, et il Duca 
di Sassonia Luterano, perilche non sono tra essi molto 
uniti, come già solevano esser. </p>
<p>Questi sei Elettori hanno facoltà di elegger il Rè de 
Romani, et per fuggir la discordia, vi si aggiunge il Rè 
di Boemia, che viene ad esser il settimo Elettor 
dell'Imperio. </p>
<p>Solevano questi Prencipi altre volte esser di maggior 
potenza, et auttorità, poichè il solo Duca di Sassonia 
metteva in campagna potentissimi Esserciti, e teneva in 
 officio et a freno gl'Imperatori, et se bene a 
questi Prencipi restano li stessi stati, tengono però di 
essi malissimo Governo, poichè consumano grandissimi 
tesori in sostentar le loro numerosissime Corti, et 
spendono profusissimamente in continui, et lautissimi 
conviti, et quasi tutti prendono diletto particolare 
dell'Alchimia, nella quale consumano gran quantità d'oro. </p>
<p>Il che li rende essausti di denari, deboli, et poco atti 
ad ammassar Esserciti, et ciò in gran parte causa la 
quiete di quella Provincia. </p>
<p>Oltre gli Elettori vi sono molti Prencipi Ecclesiastici, 
et secolari, che hanno potenza, grandezza, et ricchezza di 
consideratione; fra li Ecclesiastici l'Arcivescovo di 
Salzburg tiene il primo loco, havendo più di quattrocento 
mille taleri d'entrata, et gode un floridissimo, et 
nobilissimo Stato; et de'secolari il Duca di Baviera 
avanza ogn'altro, potendosi chiamar Prencipe grande per la 
qualità de'Stati, per il numero de'sudditi, per le 
entrate, et per la regola di buon Governo.</p>
<p>Haverà 500 mila taleri d'entrata.</p>
<p>È zelantissimo della fede Cattolica, nella quale vuole, 
che tutti li suoi sudditi vivino, nè permette alcun 
heretico nel suo stato.</p>
<p>Ha ammassato buona somma di denari accumulati dal Duca 
presente, che ha levato il Governo al padre, che tuttavia 
vive, il qual era profusissimo, et prodigo, e tutto dato 
in preda a Gesuiti, l'habito de'quali egli porta. </p>
<p>Abonda anco questa Casa di ricchezze Ecclesiastiche, 
godendo il Duca la maggior parte delle rendite di molte 
ricche Badie, et Comende, che sono nel suo stato, con 
permissione Pontificia; et un suo fratello è Elettore di 
Colonia; il quale per trovarsi questa Casa in mancamento 
di posterità potrebbe deponer l'Elettorato, et prender 
moglie, et quando anco questo restasse senza figliuoli, 
questi Stati potrebbero cadere nel Prencipe di Neoburg, 
che ha ultimamente preso per moglie una lor sorella, et si 
è dicchiarato Cattolico; che da Prencipi Corrispondenti 
viene malissimo inteso; et questo è uno de'principal 
rispetti, che ha dato occasione all'Elettor di Brandemburg 
di discordare per il posesso delli stati di Cleves con il 
Duca di Neoburg suo padre, et di raccomandarsi alla 
protettione de'Stati, i quali han posto in Giuliers, 
principal piazza di quel Stato, gran numero di militie, et 
si mostrano risolutissimi di  volerlo conservare a 
Brandemburg, anzi si dubita, che essendovi concorsi con 
forze così potenti, se lo potrebbero facilmente 
appropriare; che apporta somma molestia a Spagnuoli; et 
hora l'Arciduca Alberto va ammassando forze di 
consideratione per opponersi alli Stati, et per prender la 
difesa di Neoburg; essendo cosa certissima, che se 
restassero signori di quel importantissimo Ducato di 
Cleves, col circondar la Fiandra, la riddurebbero in 
pessimo stato; Ma Spagnuoli per divertir ciò sono per 
fare l'ultimo lor sforzo, et si tiene, che questa gran 
commottione neccessariamente metterà la guerra in 
Fiandra, et vi saranno in quelle parti gran rumori d'armi; 
poichè a favor di Brandemburg oltre li Stati, si sono 
dicchiariti il Rè d'Inghilterra, et li più potenti 
Principi di Germania, che formano la Lega de 
Corrispondenti, et per Neoburg assisteranno Spagna, 
Baviera, et la Lega Cattolica; che farà riuscir questo un 
travaglioso, et importante negotio. </p>
<p>De Protestanti li Prencipi Maggiori sono li Duchi di 
Bransvich, di Virtemberg, di Neoburg, et di Duapont, et li 
Marchesi di Bada, che haveranno da ducento fin ottocento 
mille taleri d'entrata.
Ma all'uso di Germania tutti questi Prencipi consumano 
tutte le lor grossissime rendite in viver 
profusissimamente, et splendidissimamente. </p>
<p>Riescono tutti questi Prencipi molto gonfi, et molto 
elati, poco amici del negotio, negligenti nel Governo, 
trascurati nella regola delle lor Case, et consumano quasi 
tutte le hore del giorno a tavola. </p>
<p>Li nobili sono grandemente essistimatori della lor 
nobiltà, et per poveri, che siano, abbhorriscono in 
estremo ogni apparenza di mercatura.</p>
<p>Vivono per la maggior parte ritirati a lor Castelli, et 
molti si trattengono al servitio de Prencipi. </p>
<p>Li popoli parte sono soggetti, et parte compresi nelle 
Terre franche.</p>
<p>Li soggetti, eccettuati li Boemi, sono honestamente 
trattati, tutto che restino da lor patroni assai caricati; 
ma lo fanno per via di volontarie contributioni, et 
popolar Diete, onde nelle gravezze, che pagano vi concorre 
il loro assenso. </p>
<p>Le Terre franche sono assolutamente libere, nè dipendono 
da altri, che da sè stesse, et sono tra esse assai unite. </p>
<p>Vinti quattro sono le principali, et se ne contano in 
tutto novanta due. </p>
<p>Può alcuna di esse da sè sola metter insieme forze di 
consideratione, abondando di denari essendo patrone di 
tutte le lor publiche entrate, nè restano sottoposte a 
mantenimento di presidij, nè a spese di frontiere. </p>
<p>Fioriscono di mercantie, di artefici, et di ogni arte 
mecanica, a che  gl'invita l'uso delle stuffe, dove 
Tedeschi stanno per la maggior parte dell'anno 
continuamente rinchiusi. </p>
<p>Tra tutte queste Città non pagano altra gravezza 
ordinaria, che di 15 mila fiorini all'Imperatore, 
sostengono però la lor portione delle contributioni, che 
restano deliberate nelle generali Diete. </p>
<p>Di questi Principi, et di queste Città si forma 
l'Imperio, che viene ad essere una gran Republica di 
diversi Potentati, che se tutti havessero l'istesso fine, 
et riconoscessero per loro Capo l'Imperatore, riuscirebbe 
potenza stimata, e temuta da tutto il Mondo. </p>
<p>Ma la diversità delle Religioni, la gelosia, che ha un 
Prencipe dell'altro, li disgusti, che tra essi passano per 
pretensioni, et occupationi di stati, la libertà, nella 
qual vogliono viver i popoli, et il gusto, che hanno 
universalmente di sottrarsi dall'obedienza, et dipendenza 
dell'Imperio, la rende debole, et fiacca assai.</p>
<p>Tuttavia si è pur veduto a tempi nostri, che ha fatto 
testa alle forze, et potenza de Turchi, et se quello che 
all'hora contribuì l'Imperio fosse stato amministrato 
rettamente, et se l'Imperator Ridolfo havesse almeno 
coll'avvicinarsi all'Essercito, dato calore a quelle 
imprese, il Turco nella passata guerra di Ongaria vi 
haverebbe lasciato del suo; fiorendo questa nobilissima 
Provincia di numerosissima militia; potendosi in un tempo 
medesimo in diverse parti di essa congregar in brevissimi 
giorni poderosi, et potentissimi Esserciti, i quali sì 
come si possono unire, et assoldare con pochissimi denari, 
così per mantenerli vi vuole somma inestimabile d'oro, 
essendo hoggidì ascesa a tant'alto prezzo la militia 
Alemana, che per sostener un Regimento di tre mille fanti 
vi vuole 25 mila ducati al mese, et per un Reggimento di 
mille cavalli, altrettanto, compresi li lor capi, correndo 
sempre le paghe de'morti et de'fuggitivi; et mancando la 
prontezza de'stipendij, sono Alemani facilissimi alla 
sollevatione. </p>
<p>Gran parte di queste ingorde paghe capita in mano di 
Colonelli, et Capitani; in tanto che, come un Cavalier ha 
comandato tre anni un Reggimento di Tedeschi, ne cava 
tant'utile, che resta ricco per tutto il tempo di sua 
vita, poichè vi avanzarà più di cento milte ducati. </p>
<p>Il consiglio di guerra di Sua Maestà conosce questo 
notabile, et insopportabil disordine, et hora per 
comandamento di Cesare va consultando, et pensando al 
rimedio, ma perchè li stessi Consiglieri sono tutti 
interessati, pretendendo ogn'uno d'essi in occasion di 
guerra di haver comando, et carica, si crede, che conforme 
all'uso Tedescho si porterà il tempo avanti, et non se ne 
farà altro. </p>
<p>La fanteria Alemana viene stimata assai per 
l'Ordinanza, et sì come in campagna aperta forma un 
squadrone atto a sostener qual si voglia gran impeto 
dell'inimico, così non vale nè per assalire, nè per 
difendere una fortezza, riuscendo di moto tardo, et 
malissimo atta a sostener un assedio, essendo avezza a 
viver largamente, et conducono sempre Tedeschi in campo 
grand'imbraccio di bagaglie colle lor mogli, et fanciulli, 
et il più delle volte mirano più alla difesa delle lor 
robbe, che all'offesa del nemico. </p>
<p>Servono Tedeschi indifferentemente a qual si voglia 
Prencipe, come fanno li Svizzeri, ma non si possono 
d'ordinario assoldar militie senza le patenti Imperiali. </p>
<p>Il Rè di Spagna tiene stipendiati molti Colonelli, et 
Capitani di quella natione, et ne accetta d'ordinario al 
suo servitio, et lo fa per diversi suoi fini, et per haver 
militie in pronto per qual si voglia occorenza; essendo 
sicuro per gl'interessi, che tiene con l'Imperatore, che 
non gli venirà mai impedita la levata, et per haver 
parte, et auttorità in quella Provincia per le 
occorrenze, che si potessero rappresentare, et 
particolarmente per la futura elettione di Rè de'Romani. </p>
<p>È stato sempre solito di questa Provincia essendo 
ripiena di così gran numero de'Prencipi, et composta di 
tante Terre franche, di riponer la sua difesa nelle leghe, 
et in uarij tempi ne hanno formato diverse secondo li 
fini, et interessi, che sono corsi all'hora, et pareva, 
che in questi ultimi anni restassero queste leghe assai 
abollite, et quasi che scordate; che riusciva con 
particolar servitio dell'interesse della Casa d'Austria. </p>
<p>Ma havendo voluto l'Imperator Ridolfo metter le mani nel 
Ducato di Cleves per la morte di quel Duca, pretendendo 
che quel Stato fosse decaduto all'Imperio essendo mancata 
la linea mascolina di quel Prencipe, et non l'havendo 
voluto acconsentir il Marchese de Brandemburg Elettore, et 
il Duca di Neoburg, che discendono da quella Casa per via 
di donne, et pretendendone essi il posesso, che hora anco 
lo godono, se bene ultimamente sono tra essi divenuti in 
discordia, come di sopra ho narrato, s'uniron questi con 
li Prencipi maggiori dell'Imperio, che furono l'Elettor 
Palatino, il Duca di Virtemberg, il Prencipe d'Analt, il 
Langravio d'Hassia, il Marchese d'Anspach, et molti altri 
signori di gran consideratione, et formorono una 
potentissima Lega, Capo della quale fu dicchiarito il 
Rè d'Inghilterra, et se vi accostorono poi li stati di 
Fiandra, et le Terre franche di Germania. </p>
<p>Questa lega formò un poderosissimo Essercito, che prese 
grandissimo vigore dalla dicchiaratione del Rè  
Christianissimo, che si armò potentemente a suo favore, 
et se non succedeva la improvisa et violenta morte di quel 
Gloriosissimo, et invittissimo Rè, indubitatamente 
levavano l'Imperio, et forse anco, per commune opinione, 
li Stati di Fiandra alla Casa d'Austria. </p>
<p>Inviò anco doppo la morte di Henrico Quarto la Regina un 
buon Essercito in Germania per far conseguir il posesso di 
detto Ducato di Cleves a Brandemburg, et Neoburg, come 
seguì facilissimamente.</p>
<p>Spagnuoli restorno afflittissimi, e travagliatissimi per 
questa potentissima Lega, avvedendosi, che Unione di 
prencipi così potenti, et che haveano così gran 
dipendenze, haverebbe apportato alli lor fini, et 
interessi gravissimi pregiudicij, onde presero 
rissolutione di contrapesar questa con la lega Cattolica, 
nella qual furono compresi il Pontefice, tutta la Casa 
d'Austria, li tre Elettori Ecclesiastici con altri 
principal Prelati di quella Provincia, et Generale di 
detta Lega fu dicchiarito il Duca di Baviera. </p>
<p>Dalla parte anco di questi si armò; ma segvita la morte 
del Christianissimo, et impossessati li due Prencipi delli 
stati di Cleves, si venne da una parte, et dall'altra di 
commun consenso alla depositione dell'armi. </p>
<p>Spiace all'Imperator presente grandemente queste leghe, 
et nella Dieta di Ratisbona ha usato ogni accurata 
diligenza per estinguerle, et annullarle; ma Protestanti 
non vi han voluto dar di orecchie, anzi che sempre più si 
van restringendo, et unendosi insieme, et queste nove 
comotioni del Ducato di Cleves faran maggiormente riunir 
li loro animi, et le lor forze; et se in Francia nel 
novello Rè risorgeranno li spiriti, et il valore del 
grand'Enrico, si potrebbero colorir li dissegni di 
quell'invitto, et magnanimo Prencipe. </p>
<p>L'essersi disuniti, et divisi tra essi li Prencipi di 
Germania è causato principalmcnte dalla diversità delle 
Religioni, essendosi introdotti in quella Provincia in 
diversi tempi varij riti, et contrarie Sette, et in un 
tempo medesimo ne sono state contate sino al numero 32, 
et ciò è causato principalmente per goder una perversa 
libertà per scuotersi da qual si voglia obligo, et per 
formarsi, ogn'un a capriccio suo, quella regola, et norma 
di viver, che più le piace; onde con questi fondamenti 
sono entrati li heresiarchi in Germania, che da Prencipi 
sono stati veduti, et abbracciati volontieri per usurpar, 
et appropriarsi come han fatto, gran numero di rendite 
Ecclesiastiche, et coll'haver levato l'obedienza al 
Pontefice Romano, si sono essi fatti signori assoluti 
delli Vescovati, et di ogn'altro beneficio Ecclesiastico. </p>
<p>Si ha veduto in brevissimo corso di tempo gran mutationi 
di Sette, et riti in  quella Provincia, ma hora 
prevale il Calvinismo, che è forse la più empia Setta di 
ogn'altra. </p>
<p>In questa cecità resta affogata l'Inghilterra, li Stati 
di Fiandra, gran parte della Francia, et il maggior numero 
de Prencipi di Germania; et se l'Elettor di Sassonia non 
sostenesse accuratissimamente il Luteranesmo, sarebbe 
quasi tutta la Germania Calvinista, tutto che tra questi 
risorga adesso qualche diversità, et contrarietà 
d'opinioni; ma li heretici nella Politica vivono molto 
uniti, et sono accuratissimi nelli loro fini, et 
interessi, s'intendono a cenni, et la loro principal mira, 
et oggetto è di far contrapeso alla grandezza, et potenza 
della Casa d'Austria, nè mirano, nè pensano in altro, 
che in procurar di cavarle l'Imperio di mano, et il 
maggior negotio, che sij hoggidì in quella Provincia, è 
la futura elettione di Rè de'Romani, dovendo l'essito di 
ciò dicchiarire se l'Imperio è per farsi hereditario 
Patrimonio di quella Casa; riuscendo molestissimo a tutti 
quei Prencipi così lungo, et diuturno posesso; che dà 
occasione, che Austriaci vengano odiati in estremo essendo 
questo d'hoggidì l'Undecimo Imperatore di Casa d'Austria, 
nella quale ha continuato l'Imperio, si può quasi dir 
senza alcuna interruttione di tempo, per il corso di 300 
anni; che riesce senza essempio. </p>
<p>Oltre di questi di casa d'Austria tre Prencipi hoggidì 
in Germania possono più d'ogn'altro pretender la 
Successione Imperiale, che sono il Duca di Baviera, 
l'Elettor Palatino, et l'Elettor di Sassonia. </p>
<p>Baviera ha l'Elettor di Colonia, ch'è suo fratello. </p>
<p>Et guadagnandosi il voto d'alcuno delli Elettori 
secolari, facilissimo le riuscirebbe d'haver il consenso 
delli due altri Elettori Ecelesiastici, che sono li 
Arcivescovi di Magonza, e Treveri: i quali conoscendolo 
per Prencipe zelantissimo in sostenere la Religione 
Cattolica, vi concorrebbero facilissimamente; ma l'esser 
Baviera tanto ardente nella Religione, et dimostrandosi 
aperto nemico de'Protestanti, le renderà il negotio, et 
la riuscita dificilissima, sì come nel stato, che 
hoggidì siamo, difficilissimo riuscirà al Palatino, et 
al Sassono, potersi quadagnar un voto de Cattolici; ma se 
il presente Imperatore mancasse senza haver dicchiarito un 
Rè di Boemia suo successore, che è il settimo Elettore 
dell'Imperio, riuscirebbe facilissimo, che Boemi 
nominassero per loro Rè alcuno de Prencipi Protestanti, 
et in tal caso, caderebbe indubitatamente l'Imperio in 
alcuno delli tre Elettori secolari, et il Palatino, che 
sarebbe portato dalla potenza, et auttorità del Rè 
d'Inghilterra, spuntarebbe più facilmente di ogn'altro; 
<foreign lang="lat">massime</foreign>, che per la poca  discendenza di quel 
Rè, si trova assai vicino a quella gran successione; et 
è sommamente neccesario, che l'Imperator sij sostentato 
da forze, et da potenza propria, poichè dall'Imperio cava 
così pochi emolumenti et così debole rendite. </p>
<p>Tutto ciò viene molto ruminato, et preveduto da 
Spagnuoli, che fanno tutto il lor sforzo, et con tutto il 
lor potere procurano, che segua quest'elettione di Rè 
de'Romani quanto prima, per goder il beneficio, che le 
apporta l'haver nella propria Casa il voto del Rè di 
Boemia, et con questo oggetto vanno continuamente 
spargendo per l'Imperio grossa somma d'oro; et per tenersi 
l'istesso Imperator ben affetto, et dipendente dalli lor 
fini, et dalla lor volontà, le donano ogni anno cento 
mille fiorini di pensione, e tengono ingolati tutti li 
Ministri, et Consiglieri Cesarei, nè lasciano cosa 
intentata per far seguir quest'elettione, sperando, che se 
ciò seguisse hora, dovesse la nominatione cadere 
indubitatamente in alcun Prencipe della Casa d'Austria, et 
è questo il maggior negotio, che sarà al presente 
trattato in questo Convento di Lintz.</p>
<p>Ma uno delli maggiori incontri, che habbi 
quest'importante materia, è la fortuna, che si fanno essi 
medesimi Austriaci; poichè vi pretendono l'Arciduca 
Massimiliano, nel qual doverebbe di ragione cader 
l'Imperio essendo il fratello più vecchio.</p>
<p>L'Arciduca Alberto di Fiandra, che resta portato sopra 
ogn'altro dall'auttorità de Spagnuoli, che sperarebbero 
cadendo in questo, di farlo trasportar nel secondogenito 
del Rè Catolico, che è destinato per signore, et herede 
delli Stati di Fiandra, et poco mancò, che nell'ultima 
elettione non ponesse il piedi avanti a Mattias; et vi 
pretende per terzo l'Arciduca Ferdinando di Gratz, come 
quello, che di questa Casa solo in Germania ha 
successione, et posterità, et in questo doveran cader 
tutti quei Stati Patrimoniali. </p>
<p>Faranno Spagnuoli ogni lor sforzo, acciò Alberto resti 
l'eletto Rè de Romani; ma si tiene, che penerà assai a 
far il colpo, poichè abbhorrisce grandemente tutta la 
Germania, che l'Imperio possi correr rischio di capitar in 
Prencipe Spagnuolo, essendo fresche nella memoria di 
ogn'uno le dissensioni, et fraccassi d'arme passati nel 
tempo di Carlo Quinto; onde è opinione universale, che 
Alberto sarà schiffato da tutti, se ben sono Tedeschi 
così dediti al denaro, e tanto interessati nell'oro, che 
ciò alletta Spagnuoli di andar machinando, e tentando 
anco l'impossibile. </p>
<p>L'Arciduca Massimiliano et per l'età, et per esser 
Prencipe placidissimo, nè abbhorrito da Protestanti, 
saria di più facile riuscita di ogn'altro, ma la verità 
è, che questo vive assai mortificato, nè sarebbe  
gran cosa, che egli stesso procurasse di avanzar, et di 
aiutar Ferdinando suo cugino come quello, che per trovarsi 
in età fresca, et ornato di discendenza, può sostener, 
et continuar l'Imperio nella Casa d'Austria, et in questo 
potrebbe cader l'elettione, se ben le riuscirà di gran 
contrario il professarsi grandemente geloso della 
Religione Catolica, et è molto dedito, et appassionato 
delli Gesuiti; ma si può concluder, che se l'elettione 
caderà in tempo del presente Imperatore, capiterà 
facilissimamente in Ferdinando; ma se la Casa d'Austria 
perdesse il voto di Rè di Boemia, potrebbe esser portato 
all'Imperio l'Elettor Palatino; che riuscendo, sarebbe 
l'ultimo esterminio della Religione Cattolica in quella 
Provincia, nè si haverebbe più da pensare, che l'Imperio 
fosse per capitare in Prencipe Cattolico.</p>
<p>Li Ellettori Ecclesiastici procurano et desiderano si 
venghi all'elettione per fuggir questo scoglio, ma 
l'Imperatore va volontieri procrastinando, eccitato anco 
dalli suoi Ministri, poichè segvita, che fosse 
l'elettione di Rè de'Romani decaderebbe grandemente 
d'auttorità, et di riputatione, perchè ogn'uno si volge 
al sole in Oriente, e tutte le negotiationi, e tutti li 
affari dell'Imperio sarebbero devoluti al novo Rè, et 
converebbe sua Maestà star da parte, et passar quasi vita 
privata, onde il negotio si potrebbe allungare; che riesce 
a favor de Prencipi Protestanti con notabile pregiudicio 
delli interessi della Casa d'Austria; la qual gode de 
stati proprij, ne'quali non ha che far l'Imperio, li Regni 
di Boemia, et d'Ongaria, l'Austria, le Provincie di 
Stiria, Carinthia, et Carniola, il Contado del Tirol, et 
Cinque Capitaneati, che sono Trieste, Pisin, et Fiume 
nell'Istria, et Goritia, et Gradisca nel Friuli. </p>
<p>Sono questi stati posseduti dall'Imperatore, dalli 
Arciduchi Massimiliano, et Alberto suoi fratelli, et dalli 
Arciduchi Ferdinando, Massimiliano, Leopoldo, et Carlo 
suoi cugini. </p>
<p>Li Regni di Boemia, et Ongaria si aspettano alla persona 
sola dell'Imperatore, essendo in lui decaduti per quanto 
affermano Boemi, et Ungheri per la loro elettione; ma per 
la pretensione di Casa d'Austria, per successione. </p>
<p>È cosa certa, che se l'Imperatore non fa nominar il 
successore a questi Regni in vita sua, vi saranno de 
rumori, et disturbi grandissimi, et è concetto 
universale, che li Baroni d'ambidue questi Regni si 
eleggerebbero a gusto proprio li loro Rè. </p>
<p>Riescono quei stati et per numero de Baroni, et per 
moltiplicità de sudditi, et per abondanza, et fertilità 
di tutte le cose neccessarie al vitto humano stimatissimi, 
et potentissimi, se ben l'Ongaria resta  grandemente 
deteriorata, et quasi che annichillata per la gran parte, 
che si ha usurpato il Turco.</p>
<p>Questa è stata per gran tempo bastante antemurale, et 
forte riparo di tutta la Christianità alle forze, et 
potenza de ottomani, et quando era retta da Rè naturali 
fioriva il nome Ongaro d'auttorità, et di riputatione; ma 
essendovi entrate le intestine discordie, et havendosi 
aperta la via al lusso, et alla dapocaggine per la 
debolezza di chi li ha retti, et per l'insolenza de 
proprij Baroni, è riddotta a tale, che poche Provincie si 
trovano hoggidì più rovinate, et più dissolate di 
questa; et l'ultima sua rovina è stata la perdita della 
Transilvania, dalla qual riceveva molto vigore, et gran 
forza, per poter unitamente resister alla potenza 
Turchesca.</p>
<p>Sono li Ungheri feroci assai, di costumi Barbari, di 
Sette diverse, et la maggior parte d'essi Luterani, et 
Anabattisti, et odiano naturalmente la Casa d'Austria; et 
sì come nelli habiti, et nelle lor maniere poco 
discostano da Turchi, così van accommodando il lor animo, 
et li lor pensieri a rendersi soggetti alle leggi, et alla 
tirannide Mahomettana; <foreign lang="lat">massime</foreign>, che il popolo viene 
tenuto da quei Baroni come veri schiaui, in tanto che 
molti d'essi desiderano sottrarsi da tanta barbarie, et 
rendersi affatto soggetti a Turchi. </p>
<p>Il Palatino, che sostenta la carica di Vicerè, è 
persona di gran seguito, sagacissimo, et aspira a farsi 
assoluto signore di quel Regno, tiene stretta intelligenza 
con Turchi, et se le verrà fatto, si ribellerà, et 
volgerà le bandiere contra l'Imperatore, che conosce la 
perfidia de suoi pensieri, ma non havendo modo nè forze, 
nè auttorità di poterlo reprimer, lo va dissimulando, et 
tollerando. </p>
<p>Le fortezze principali, che gode Cesare in Ongaria, sono 
Giavarin, et Comar, che fan frontiera al Turco, et 
Giavarin in particolare lo tengono assai ben guardato, 
concorrendo tutto l'Imperio a contribuire per il presidio 
di quella fortezza, sì come segue anco di Vienna, che 
resta nell'ultima parte d'Austria, esposta a confini 
d'Ongaria. </p>
<p>Il Regno di Boemia si dilata assai, et ha annesse le 
Provincie di Moravia, Slesia, et Alsatia.</p>
<p>Il Paese è fertilissimo, li nobili son ricchissimi, e 
tutto il popolo se bene soggetto assai, gode però 
grandissima abondanza.</p>
<p>Non vi sono fortezze, ma resta circondato da Monti, et 
dalla Selva Hercinia, se ben dalla parte di Moravia verso 
 Ongaria sta assai aperto, et esposto alle invasioni 
de Turchi. </p>
<p>Et sì come l'Imperator può facilmente cavar 
dall'Ongaria militie, et non denari, così la Boemia è 
atta a dar denari, et non soldati, non essendo quelle 
genti molt'atte a portar l'armi, nè a sofferir il 
travaglio della guerra. </p>
<p>Han però Boemi per tutto il corso della passata guerra 
contra il Turco sostentato per sei mesi dell'anno sei 
mille fanti, et due mille cavalli. </p>
<p>In questo Regno vi è un particolar uso, che è degno 
d'esser osservato da qual si voglia ben instituto, et 
regolato Governo. </p>
<p>Nella Città di Praga, che è Capo del Regno, vengon nel 
palazzo publico conservate sopra libri autentichi tutte le 
facoltà de Baroni, Cittadini, et Paesani di quella 
Provincia, et all'incontro del Bene, che ogn'un possede è 
dicchiarito l'aggravio di esso, se è fideicommisso, se è 
obligato a dote, a livelli, o ad altro, et quello, che non 
è dicchiarito sopra quei libri riesce invalido, et di 
niun valore, onde le comprede riescon sicurissime, le 
vendite facilissime, si levano i litigi, le difficoltà, 
et ogn'altro disturbo; che riesce a gran beneficio di quei 
popoli, et solleva quei habitanti da gravissime molestie. </p>
<p>L'Austria è il più antico stato, che posseda questa 
Casa, dalla qual Provincia prende anco il cognome, et 
gl'altri stati son quasi da questo dipendenti. </p>
<p>Nelle occasion di guerra può più giovar con le 
contributioni, che con l'armi per non valere nè di 
fanteria, nè di Cavalleria. </p>
<p>Dal Tirol sogliono uscir arcobuggieri molto eccellenti, 
et questo confina con li Stati di Vostra Serenità nel 
Bresciano, Vicentino, Veronese, Trivisan, Feltrin, et 
Bellunese. </p>
<p>Le entrate ordinarie, che Sua Maestà cava da questi 
stati, sono, si può dir, tutte impegnate, et le sue 
rendite hora si ridducono alle contributioni, che si 
estrahono giornalmente nelle particolar Diete, et queste 
si accrescon più, et meno secondo li bisogni, et le 
urgenze di Cesare, et conforme la volontà, et prontezza 
de sudditi, et quello, che può cavar d'ordinario, et 
estraordinario computato un'anno per l'altro, sarà.</p>
<p>Dall'Imperio seicento mille fiorini.</p>
<p>Dalla Boemia, et Provincie annesse un millione.</p>
<p>Dall'Ongaria settecento mille.</p>
<p>Dal Austria cinquecento mille.</p>
<p>Dal Contado del Tirol, et altri Paesi soggetti seicento 
mille. </p>
<p>Anco sopra queste rendite vi sono assignamenti di 
grossissimi debiti. </p>
<p>Con queste entrate si pagano le militie delle frontiere, 
si sostenta la Casa Imperiale, et le Corti delli 
Arciduchi, si fan le spese  ordinarie, et 
estraordinarie, et in capo all'anno, resta la Camera 
Imperiale sempre assai intaccata, essendo il denaro 
dilapidato da Ministri grandemente, nè ad essi mai si 
riveggono conti. </p>
<p>Si governano questi stati nell'Amministratione della 
giustitia, et nel Governo Civile, et Politico da sè 
stessi conforme li loro grandissimi, et amplissimi 
privilegi, che le sono da Cesare inviolabilmente 
osservati, nè l'Imperator s'ingerisce in altri, che in 
quelli, che sono della sua Corte, et che dipendono da 
essa, Giudice de quali è il Marescial Cesareo. </p>
<p>Et perchè dove è l'assistenza di Sua Maestà, vi 
concorre grandissimo corso di denaro, per la moltiplicità 
d'ambasciatori, et per la quantità de Prencipi, et altri 
signori, che ogni giorno capitano a quella Corte, passa 
per hora gran contesa tra Boemi et Austriaci, per haver 
ogn'un d'essi l'assistenza di Cesare, essendosi Boemi 
arricchiti con la lunga dimora, che ha fatto la Corte in 
Praga in tempo di Ridolfo, et hora vorebbero, che vi 
ritornasse Mattias; il qual gli dà cortese intentione, ma 
per non disgustar Austriaci, che desideran, che vadi a 
stantiare in Vienna, sta hora in Lintz, che è posto tra 
Vienna, et Praga, et col nutrir speranze in Boemi, et in 
Austriaci, cava da tutti grossissime contributioni. </p>
<p>Sua Maestà si regge coll'indrezzo di quattro Consigli, 
che sono, quello di Stato, quello di guerra, l'Aulico, et 
quello di Camera. </p>
<p>In quel di Stato si consultano, et risolvono tutti li 
affari più gravi, et importanti, che occorrono, et 
principalmente li concernenti materie di Governo, et di 
Stato. </p>
<p>In quello di guerra, tutto quello, che si aspetta a 
negotij militari. </p>
<p>Nel Consiglio Aulico si terminano tutte le controversie 
di Giurisdittioni, et li affari dell'Imperio. </p>
<p>In quello di Camera si tratta tutto il maneggio di 
entrate, spese, denari, et quello possi occorrer in simil 
proposito. </p>
<p>Li Consiglieri di stato sono Monsignor Glisellio, il 
Conte Traucen, il Camerier Maggiore, il Vicecancellier 
dell'Imperio, et il signor Baruitio. </p>
<p>Monsignor Glisellio è il più principal Ministro, 
c'habbia Sua Maestà, et tiene nel presente Governo 
suprema auttorità, essendosi fatto  assoluto 
signore della volontà dell'Imperatore, et posso dir con 
verità che il suo dominio eccede quello, che tiene il 
Duca di Lerma in Spagna. </p>
<p>Questo era Canonico d'una Chiesa in Vienna, persona 
privata, et nato bassamente; ma essendo vivacissimo 
d'ingegno, et di facondia incomparabile, et è stato 
famosissimo Predicatore, capitò casualmente 
nell'anticamera di Mattias, ch'era all'hora Arciduca, 
introdottovi da alcuni signori principali, et favoriti, et 
a poco a poco si è andato tanto avanzando, che ha escluso 
ogn'altro, et particolarmente quei, che le hanno aperto 
l'ingresso a Sua Maestà, et hora regge, et domina a modo 
suo. </p>
<p>La sua auttorità è passata tant'oltre, che doppo 
rissoluto, et stabilito un negotio nel Consiglio di Stato, 
et sottoscritto anco dal medesimo Imperatore, di sua testa 
lo altera, lo muta, lo rissolve, et senza conferir con li 
altri Consiglieri, lo fa di novo sottoscriver da Cesare, 
et fa le speditioni, onde al ritorno delle risposte, et 
delle essecutioni de'negotij, intendendo il Consiglio, che 
è stato esseguito tutto il contrario di quello, che fu di 
commune opinione stabilito, resta ogn'uno di quei signori 
stordito, et confuso.</p>
<p>Se ne son più volte doluti, ma non han potuto spuntare, 
et chi ha voluto calcitrar, a viva forza li ha fatti 
scacciar, et levar dal Governo, onde ogn'uno convien 
dipender da lui, et supportar questo suo assoluto 
dominio.</p>
<p>Si è fatto ricchissimo havendo conseguito più di 40 
mila taleri d'entrata, essendo stato l'alto Vescovo di 
Vienna, et Città nuova.</p>
<p>Ma superano le rendite, li grossi donativi, che di 
continuo le vengono sumministrati da ogn'un, che tien 
negotio in Corte, et li Prencipi maggiori le donano 
all'ingrosso, et Spagna sopra gl'altri.</p>
<p>È di natura enace, et ha concetto d'haver gran cumulo di 
denari, et mi è stato affermato, che in Venetia ne tiene 
una gran massa, temendo, che con la morte dell'Imperatore 
potrebbe esser neccessitato a ritirarsi, et perciò va 
ridducendo il suo havere in Paese alieno per poterne 
disponer in qual si vogli accidente. </p>
<p>Si tiene, ch'egli sarà Cardinale alla prima promotione. </p>
<p>Con questo io ho negotiato sempre, et ho procurato di 
tenerlo meglio affetto, che sij stato possibile, verso li 
interessi di Vostra Serenità, et posso dir d'haver 
passato seco honesta corrispondenza; che veniva dalla 
Corte assai ammirato; poichè io non m'introducevo seco 
con quei mezzi, ch'eran graditi da lui, et che usavano 
tutti gl'altri ministri de Prencipi.</p>
<p>Non è in concetto di molto veridico.</p>
<p>Procura di star bene con Cattolici, et Protestanti; ma si 
è fatto poco confidente degl'uni, et molto diffidente de 
gl'altri. </p>
<p>Cattolici  strepitano, che essendo egli 
Ecclesiastico, et Vescovo, adherisca et fomenti le 
pretensioni de Protestanti. </p>
<p>Questi si dogliono, e stridano, che l'Imperatore, che ha 
da esser Capo dell'Imperio, et indifferente con ogn'uno, 
si sij dato in preda di un Prelato, in man del quale 
habbiano da capitar tutte le loro negotiationi, e 
trattationi; ma egli con la sua astutia, et sagacità si 
va rapezzando con gl'uni, et con gl'altri, et in tutti i 
suoi negotij procura d'ingarbugliare, promette assai ad 
ambe le parti, et va portando il tempo avanti in tutti gli 
affari, ch'egli tratta, fuggendo, quanto sij possibile, le 
conclusioni, et stabilimento di essi. </p>
<p>Il signor Traucen è stato gran tempo principalissimo 
Ministro dell'Imperator Ridolfo, al qual cadè in 
disgratia perchè fu in sospetto di favorir li fini, et li 
interessi di Mattias, et si ritirò perciò a Vienna.</p>
<p>È sempre riuscito grato a Sua Maestà, tiene gran 
prattica, ma pensa a proprij commodi, essendosi fatto 
ricchissimo, et lasciando la briglia del Governo a 
Monsignor Glisellio, attende più alli suoi particolari, 
che alli publici affari. </p>
<p>Il Camerier maggiore è servitor vecchio di Sua Maestà, 
era povero assai, ma si va arricchendo, ha poca notitia 
delle cose di Stato, et pensa ad accommodare la sua 
fortuna. </p>
<p>Il Vicecancellier dell'Imperio è ministro vecchio, di 
gran prattica, et eruditione, viene tenuto per 
incontaminato, si dimostra poco sodisfatto di Cesare, e 
tiene desiderio di ritirarsi. </p>
<p>Il Signor Baruitio ha servito lungamente Ridolfo per 
Segretario, et Consigliere di Stato, nel qual carico 
continua tuttavia. </p>
<p>Porta a Monsignor Glisellio grandissima riverenza, et 
attendendo a raccoglier le sue ricchezze, va pensando di 
ritirarsi in Fiandra, di dove è naturale.</p>
<p>È questo sopra gl'altri dipendentissimo da Spagnuoli, e 
tutti questi Consiglieri tirano publica pensione dal Rè 
Cattolico. </p>
<p>Da che si può facilmente argomentar la lor volontà, et 
inclinatione verso questo Serenissimo Dominio. </p>
<p>Tutti li Consigli, et la somma di tutto il Governo 
dipende dall'auttorità, et voler assoluto di Cesare, che 
si trova in età di cinquanta sett'anni con assai buona 
salute, tutto che alle volte venghi molestato da gotta, 
che gli appoorta qualche poco di molestia.</p>
<p>È di statura mediocre, di ciera assai grata, et negotia 
con tutti assai benignamente. </p>
<p>Parla Tedesco, latino, et Italiano.</p>
<p>Non si fissa molto nelle facende, nè riceve molto 
disgusto dalli sconcerti dell'Imperio.</p>
<p>Gode grandemente della dignità Imperiale, alla qual non 
credeva di poter pervenire,  poichè, oltre 
all'Imperatore, havea l'Arciduca Ernesto maggior di lui, 
che morì in Fiandra, et hora, godendo del stato presente, 
poco si travaglia de'disturbi, che potrebbero succeder 
doppo la sua morte, e tutto che vegga ne'sudditi poca 
obedienza, et nei vicini poco rispetto, non se ne prende 
però molto travaglio, ma vive giocondissimamente, 
gustando di cumular qualche poca quantità di denaro, che 
le capita nelle proprie mani, et gode delle gioie, et 
altre gentilezze, hereditate dall'Imperatore suo fratello, 
consumando gran parte del giorno insieme con l'Imperatrice 
a rivolger li suoi gabinetti.</p>
<p>Si leva sempre a un hora, et a un hora medesima sente 
messa, desina, et cena, mangiando del continuo in publico 
in compagnia dell'Imperatrice.</p>
<p>Viene del continuo servito con le stesse vivande, et beve 
puntualmente tre volte al pasto.</p>
<p>Si diletta di Musica, di buffoni, et ha un pazzo stolido, 
che sta sempre nella sua stanza, nè si sà partir mai 
dalla sua persona.</p>
<p>Si trova senza speranza di discendenza, poichè havendo 
havuto commertio con diverse donne, mai ha havuto segno di 
posterità.</p>
<p>Ama l'Imperatrice, et l'accarezza assai.</p>
<p>Alli fratelli et parenti mostra pochissimo affetto, et 
anco di qua si cava, ch'egli sij poco inclinato alla 
nominatione di Rè de'Romani.</p>
<p>È Prencipe assai pio, ma si è però sempre intrattenuto 
con li Protestanti. </p>
<p>L'Imperatrice è di 28 anni, di bella presenza, ha 
faccia rotonda et allegra con bellissimi occhi, et è di 
carne bianchissima, et si assomiglia assai alli Prencipi 
di Mantoa, da quali per via della madre ella discende.</p>
<p>Attende a cumular più, che può, avvedendosi, che 
restando vedova, converrà ritirarsi con la madre in 
Ispruch. </p>
<p>L'Arciduca Massimiliano fratello dell'Imperatore haverà 
44 anni, assiste al Governo del Tirol, habitando in 
Ispruch.</p>
<p>È Prencipe religiosissimo, di gran bontà, e tiene fama 
di goder la Virginità.</p>
<p>Governa con gran carità li suoi sudditi, spegna quei 
stati, et ha qualche poco cumulo di denaro, essendo nelle 
spese assai risservato. </p>
<p>L'Arciduca Alberto, che è l'altro fratello di sua 
Maestà, vive in Fiandra, maritato con la sorella del Rè 
Cattotico, per la dote della quale governa, et gode quei 
stati.</p>
<p>È senza speranza di discendenza, et ricaderan quelle 
Provincie nel Rè Cattolico, che ha pensiero di 
sostituirvi il suo secondogenito. </p>
<p>L'Arciduca Ferdinando è cugino di sua Maestà. </p>
<p>Questo hora si trova al Governo di Vienna.</p>
<p>È di 31 anno.</p>
<p>Ha per moglie una sorella del Duca vecchio di Baviera.</p>
<p>Tiene tre figliuoli maschi, et due femine,  et solo 
di questa Casa di Germania ha posterità.</p>
<p>È assai buon Prencipe, Cattolichissimo, ma prodigo 
assai.</p>
<p>Ha speranza fondamentale di dover esser herede di tutti 
li Stati, che possede la Casa d'Austria in Germania, se 
ben vi aspira il Rè Cattolico alla maggior parte di essi 
come figliuolo di una sorella dell'Imperatore; adducendo, 
che li stati in Casa d'Austria sono pervenuti per via di 
donne, et devono anco le donne esserne l'herede in 
mancamento di maschi.</p>
<p>Ma ha trovato l'Arciduca un testamento dell'Imperator 
Ferdinando, che conditiona tutti li suoi stati nelli 
discendenti maschi legitimi; ma non resterà questa 
pretensione del Cattolico, di apportar qualche disturbo a 
suo tempo a questi Arciduchi. </p>
<p>Li fratelli di Ferdinando, sono Massimiliano, Leopoldo, 
et Carlo. </p>
<p>Massimiliano è prencipe assai spiritoso, et havend'io 
havuto occasione, come Ministro di Vostra Serenità di 
trattar con tutti li Prencipi di Casa d'Austria, non ho 
negotiato con più intelligente, nè più sostantiale di 
questo.</p>
<p>Hora assiste a Gratz, et ha il Governo della Stiria, et 
della Carinthia.</p>
<p>Gode 24 mila scudi di pensione dal Rè Cattolico suo 
cognato, et con quello assignamento, che gli fa il 
fratello, egli si tratta honestamente, et accumula anco 
qualche poco di denaro.</p>
<p>È temuto da sudditi, et rispettato da ogn'uno. </p>
<p>Leopoldo è di Chiesa, essendo Arcivescovo di Possa, et 
Argentina.</p>
<p>È di spiriti generosi, et elevatissimi; fa del soldato, 
e stando poco contento dell'habito lungo, vorrebbe 
maritarsi, e travagliare, ma trovandosi con la compagnia 
di tanti fratelli, è più ricco d'humori, che di stati, e 
penerà a trovar incontro de suoi generosi, et vasti 
pensieri. </p>
<p>Carlo, che è l'ultimo, è di gran bontà, è lui anco 
Ecclesiastico, godendo diversi Arcivescovati con privilegi 
Pontificij.</p>
<p>Sta sempre in campagna alle caccie, e si trovò un giorno 
in gran pericolo d'esser ucciso da alcuni orsi salvatici.</p>
<p>Vive modestamente, et dipende da ogn'uno de'fratelli. </p>
<p>Havendo Vostra Serenità inteso la natura, et pensieri di 
Sua Maestà, può facilmente far la consequenza, di che 
inclinatione ella sij verso li Potentati del Mondo; 
poichè essendo dedita alla quiete, et alla pace, si può 
tener, che da sè stessa non sij per piegar alli turbini, 
alle novità, et all'armi, che si potrà anco più 
distintamente comprender con la notitia delle particolari 
corrispondenze, et intelligenze, che passa con li Prencipi 
maggiori. </p>
<p>Il Pontefice tiene poca auttorità in Germania, essendo 
quei Prencipi, et quei popoli per il numero maggior 
heretici, et il loro odio  particolare cade contra 
l'auttorità Pontificia.</p>
<p>L'Imperator però non resta di mostrar ogni segno di 
rispetto a Sua Santità come Vicario di Christo, et al 
Nontio, che risiede in Corte, viene usato ogni maggior 
dimostratione di amore, et honore, et questo procura 
quanto può mai di sostener le ragioni della Religione, et 
di tener in officio, et dipendenza quei Prelati verso la 
Santa sede.</p>
<p>L'esservi tra il Pontefice, et l'Imperator alcuni punti 
contentiosi in materia d'auttorità, causa, che tra essi 
non vi sij perfetta corrispondenza, ma il sperar Cesare in 
occorrenza di guerra, o con Turchi, o con heretici, di 
poter esser aiutato da Sua Santità, fa che passa tra 
questi Prencipi in apparenza buona corrispondenza. </p>
<p>Col Rè di Francia poco ha che far l'Imperatore, se ben 
in mio tempo hebbe Sua Maestà Cesarea qualche disgusto, 
per haversi il Christianissimo appropriate alcune 
prerogative nelli stati di Metz a confini di Lorena, che 
eran pretese dall'Imperatore, et fu perciò spedito un 
Ambasciatore in Francia.</p>
<p>Mostrano Francesi gran disgusto verso Cesare, per haver 
dato la precedenza in Corte Cesarea all'Ambasciator di 
Spagna, et per questo rispetto, non vi tiene il 
Christianissimo, suo Ambasciatore, ma un semplice Agente. </p>
<p>Nel resto si può dir, che trà queste Corone passi buona 
volontà. </p>
<p>Col Cattolico ha tenuto Mattias per lo passato malissima 
corrispondenza; poichè Filippo secondo hebbe seco 
grandissimi disgusti causati principalmente per la 
passata, ch'egli fece in Fiandra contra di lui a favor 
de'Stati suoi ribelli; perilche non volse mai riceverlo in 
gratia.</p>
<p>Ma doppo la sua morte, havendo il Rè presente rissoluto 
di astringer Ridolfo alla nominatione del Rè de'Romani, 
et havendo Mattias conseguito col favore, et braccio 
potente de'Spagnuoli l'Imperio, mostra assai buona 
volontà verso la Maestà Cattolica, che per tenerselo ben 
affetto le ha anco assegnato, come ho detto, cento mille 
fiorini di pensione, onde se ben l'Imperio professa di 
ricever dal Cattolico molti disgusti, per tener il Rè 
occupati molti feudi Imperiali, et particolarmente in 
Italia senza il consenso di Cesare come il Final, 
Piombino, Pontremoli, Serravalle, Madrignan, Coregio et 
molti altri, tuttavia va Cesare dissimulando, et procura 
da queste alterationi di cavar denari, et Monsignor 
Glisellio va hora pensando di conceder al Cattolico queste 
Investiture con la contributione di grossa somma d'oro, et 
spera Sua Maestà poter cavarne più d'un millione.</p>
<p>Ridolfo si  mostrava disgustatissimo oltre infiniti 
altri rispetti, perchè il Rè di Spagna stipendiava, et 
pensionava tutti li suoi Ministri; ma hoggidì di ciò non 
si fa conto alcuno, poichè l'istesso Capo, et patrone di 
tutti ne sta egli stesso interessato; in tanto che si può 
concluder, che tra questi Potentati passi adesso buona 
intelligenza, et corrispondenza. </p>
<p>Col Rè d'Inghilterra ha pochissimo, che far 
l'Imperatore.</p>
<p>Tra le nationi Alemana et Inglese passan molti traffichi 
nelle Terre Maritime. </p>
<p>In mio tempo capitò un Ambasciator Inglese per 
rallegrarsi con Sua Maestà per la sua assontione 
all'Imperio, et havea anco pensier di fermarsi in Corte 
per Ordinario, ma trattò con termini così superbi et 
odiosi, che non solo non fu corrisposto da Cesare di 
Ambasciatore in Inghilterra, ma furon dati all'Ambasciator 
Inglese tanti disgusti, che convenne con poca sua 
riputatione partirsi, et non essendo tra queste Corone 
occasion di negotio, rare volte hanno che trattar insieme. </p>
<p>Il Rè di Polonia ha havuto due mogli Austriache, tutte 
due sorelle dell'Arciduca Ferdinando, una delle quali 
vive, et con tutte due hà figliuoli, et passa tra questi 
Prencipi assai buona volontà, et vicinano assai 
quietamente. </p>
<p>Con li altri Prencipi settentrionali non ha l'Imperator 
interesse, et passa in universale Cesare con tutti loro, 
buon affetto. </p>
<p>Col Signor Turco resta sua Maestà interessata 
grandemente, tenendo seco gran tratto di confini 
nell'Ongaria, dove sono del continuo così grandi, et 
violenti scorrerie da ambe le parti, che si può dir con 
verità, che tra quei confinanti vi sij sempre guerra 
aperta; et se ben nell'ultima pace stabilita da Ridolfo 
con la Porta, vi era un Capitolo molto chiaro, et molto 
espresso, che il Gran Signore non si havesse punto da 
ingerire nelli affari di Transylvania, tuttavia, presa 
occasione Turchi dalle intestine discordie di quella 
Provincia, et dalla debolezza di Cesare, accettorno nella 
lor protettione il Gabort, che per li disgusti, che 
passava con Gabriel Battori, riccorse per aiuti, et favore 
a Constantinopoli. </p>
<p>Con quelle forze debellò il Battori, et sotto le Insegne 
Ottomane entrò nella Transilvania, et pose in tutte 
quelle fortezze et frontiere, presidij di Giannizzeri, 
anzi, che egli stesso si è dicchiarito per Vaivoda, et 
per Luogotenente del Gran Signore in quella Provincia, che 
convien cader assolutamente nella potenza Turchesca con 
infinito pregiudicio dell'interesse di Cesare, et 
dell'Ongaria in particolare, che hora resta cinta, et 
oppressa dalli Ottomani. </p>
<p>Cesare ha fatto alla Porta  grandissima 
condoglienza per il Negroni suo Ambasciatore, et fece 
constar chiaramente, che dal canto de Turchi restava 
assolutamente rotta, et annullata la pace stabilita con 
Ridolfo, ma Ottomani in vece di trattar, et metter le cose 
in negotio, han sempre più rinforzate le lor militie 
in Transilvania, et ingrossati quei presidij. </p>
<p>Confessa Cesare, che sarebbe neccessitato di riccorrer 
all'armi, et ben si avvede, che non può, nè doverebbe 
tollerar così grave et importante pregiudicio.</p>
<p>È però nelle passate Diete riccorso per aiuto 
all'Imperio, et alli suoi proprij stati, come fa tuttavia 
nel presente Convento di Lintz, pregando quei Prencipi, et 
essortando quei popoli a doverlo soccorrer, havendo 
tentato ogni via, et ogni strada per moverli contra 
Turchi; ma ha ritrovato in tutti universalmente 
grandissima renitenza, et solo il Rè Cattolico ha 
promesso 600 mila fiorini, et il Pontefice diede lui 
ancora intentione, che rotta la guerra contra il Turco, 
vi sarebbe concorso con qualche aiuto, et se ben Cesare 
non lascia di tentar anco per suoi particolari rispetti 
questa mossa d'armi, conoscendo benissimo, che disarmato 
viene poco stimato da ogn'uno, et facendosi guerra, la 
farebbe a spese d'altri, et anco con qualche avanzo si 
può però tenere, che non si farà altro, essendo tutta 
la Germania, et l'Ongaria medesima alienissima per loro 
particolari interessi di dar l'armi in mano 
dell'Imperatore; onde converrà la Transilvania restar 
a devotione del Turco; il quale havendo conseguito il suo 
intento, essendosi resa soggetta quella potentissima, et 
nobilissima Provincia, va hora tentando Cesare per la 
dicchiaratione di guerra, o di pace, et per quest'effetto 
si trova hora in Germania l'Ambasciator Ottomano, et non 
potendo l'Imperatore da sè, far cosa alcuna, nè essendo 
in stato di poter ricever aiuti bastanti per così gran 
mossa, si può concluder, che seguirà tra questi 
Potentati pace, o tregua reciproca, che durerà sino a 
tanto, che Turchi si rissolveranno di farsi padroni del 
restante di Ongaria, per aprirsi con quel mezzo una larga 
Porta per far grandissimi progressi nell'Imperio; che 
seguerebbe anco con grandissimo pregiudicio dell'Italia, 
la quale restarebbe esposta a notabilissimi, et gravissimi 
pregiudicij, che le potrebbero inferire le armi Turchesche 
da quella parte. </p>
<p>L'Italia è stata sempre grandemente stimata dalla 
Germania per havervi del continuo li Imperatori havuto 
gran pretensione, et se bene l'auttorità Imperiale resta 
in questa Provincia hoggidì diminuita, et quasi che 
annichillata affatto, tuttavia ne cava Sua Maestà 
continuamente de gl'utili, et in occasione di guerra con 
Turchi, ha conseguito de potenti aiuti. </p>
<p>Vive però ne gli Alemani un radicato pensiero, et 
volontà di assalir con l'armi questa Provincia; 
inclinando a ciò grandemente Protestanti, per l'odio 
particolare, che portano al Pontefice Romano, e tutti 
insieme vi vorrebbero ravvivar le ragioni dell'Imperio 
et arricchirsi con li bottini, et depredationi, correndo 
gran fama delle opulenze, et estraordinarie ricchezze di 
questi stati, et vi sono del continuo signori Italiani in 
Corte, che stando poco contenti della lor fortuna, et 
pretendendo esser da Prencipi d'Italia mal trattati, van 
spargendo tra quei Ministri di mali semi, et procurano 
d'eccitar di pessimi pensieri con la malignità de'loro 
ufficij.</p>
<p>Ma restano l'Imperator e tutti li Signori di Germania 
così occupati, et imbracciati ne'proprij disturbi et 
affari, che poco modo han di pensare a travagliar li 
vicini. </p>
<p>Tuttavia riuscirà sempre effetto della singolar prudenza 
di questo Eccellentissimo Senato il trattenersi con li 
Prencipi d'Alemagna passando con loro in tutte le 
occasioni, che si potessero rappresentare, ogni termine 
di cortese officio, et di ottima corrispondenza; tanto 
più, che vicinando Vostra Serenità per così lungo 
tratto di paese con quella Provincia, in occorrenza di 
bisogno, non le riuscirà forse difficile, di cavar anco 
senza le patenti Imperiali, secretamente, et alla sfilata 
buon numero di militia Tedescha, essendo ivi molto ben 
palese il desiderio, che tiene questa Serenissima 
Republica di veder abbassata la potenza, et grandezza 
della Casa d'Austria; che è l'istesso fine, et oggetto di 
tutta la Germania, oltre che si può tener per costante, 
che sempre, che Spagnuoli venissero all'armi con Vostra 
Serenità sarebbero tutti li Oltramontani prontissimi a 
soccorerla, et aiutarla, perchè non tornarebbe conto ad 
alcuno, che il Rè Cattolico s'impadronisse di questa 
Provincia; poichè superato questo punto, facilissimo gli 
riuscirebbe tentar l'universal monarchia, et rendersi 
tutti soggetti. </p>
<p>Nel Duca di Savoia, se ben è feudatario dell'Imperio, 
poco spera Cesare, sì come confida assai nel Gran Duca et 
per il stato, che possede, et per la prontezza di denari, 
che tiene.</p>
<p>Et sì come l'Imperator passato cavò grossi aiuti dal 
Gran Duca Ferdinando nella passata guerra di Ongaria, 
così si spera, che offerendosi l'occasione, farebbe 
il presente, lo stesso; tanto più, che è maritato in una 
Austriaca, sorella dell'Arciduca Ferdinando; et 
l'occasione, che dà disgusto a Savoia per la precedenza, 
obliga Fiorenza a mostrarseli grato, e tiene il Gran Duca 
in Corte un Ambasciator suo Ordinario, che viene ben 
veduto, et accarezzato. </p>
<p>Il Duca di Mantoa e feudatario di quella città et 
di tutto il Monferato è stretto parente di Cesare, et in 
queste'sue commotioni ha procurato Sua Maestà di 
favorirlo, essendo in sua gratificatione stati inviati 
diversi ordini Cesarei al Prencipe di Castiglione. </p>
<p>Gusterrebbero in Corte, che queste turbulenze restassero 
quiete, et sedate; et se bene Spagnuoli han procurato 
vivamente, che la Principina Maria fosse depositata a 
Milano in mano di quel Governatore, non vi ha però mai 
voluto prestar Cesare l'assenso, a gratification di 
Mantoa; et fu benissnno intesa la dicchiaratione fatta da 
Vostra Serenità a favore di questo Prencipe, gl'interessi 
del quale vengono aiutati, et portati dall'Imperatrice, 
ch'è sua prima cugina. </p>
<p>Modena è feudatario, ma essendo nota a Cesare la 
moderatione della sua fortuna, poco spera di poter cavare 
in qual si voglia occorrenza. </p>
<p>Parma, se ben è feudatario Ecclesiastico, tuttavia per 
haver molti sudditi dipendenti dall'Imperio, ne cava 
Cesare delli emolumenti. </p>
<p>Urbino non ha che far in Germania, et da qualche ufficio 
di complimento in poi, non tiene altro negotio nella 
Corte. </p>
<p>Genoa è stimata, come è in effetto interessatissima col 
Rè di Spagna; godendo però diverse Terre, che sono feudi 
Imperiali, nè cava Sua Maestà da quella Republica alcun 
utile, sì come fa anco da quella di Lucca. </p>
<p>Svizzeri, et Grisoni han sempre tenuto confederatione con 
l'Imperio, et hanno particolar alianza, et collegatione 
con la Casa d'Austria. </p>
<p>Quella con Svizzeri fu stabilita l'anno 1315, et con 
Grisoni del 1499. </p>
<p>Il patto principale è la difesa de communi stati.</p>
<p>Li Imperatori non hanno di gran tempo in qua rinovate 
queste leghe, perchè non vogliono pagarli nè pensioni, 
nè contributioni; oltre che abonda tanto la Germania di 
fanteria, che poco bisogno ha di Svizzeri, che non si 
accordavano manco con Tedeschi, essendo regnato sempre tra 
queste bellicose nationi, contention grande, 
presupponendosi ogn'una di esse il primo loco nella 
militar disciplina. </p>
<p>Mi resta considerare, che affetto, che volontà porti 
l'Imperatore a questa Serenissima Republica, che come 
parte più principale di questo discorso, me l'ho 
risservata a questo ultimo loco, acciò resti più 
impressa nelle menti delle Eccellenze Vostre. </p>
<p>Si può tener per indubitato, che torni il conto a 
Cesare, et a Vostra Serenità, una reciproca, et buona 
corrispondenza, per beneficio de communi sudditi, per 
quiete d'ambi li  stati, et per non dar modo al Gran 
Turco, che presa occasione dalle communi discordie, possi 
cercar d'opprimer alcuna delle parti, et la ruina del 
vicino riuscirebbe con troppo pregiudicio dell'altro; 
<foreign lang="lat">massime</foreign>, che può l'Imperatore far qualche bilancio 
con li aiuti dell'Imperio alla potenza terrestre de 
Turchi, et Vostra Serenità contrapesare le forze 
Ottomane Maritime; onde, quando non vi concorressero altri 
particolari interessi, et rispetti, si potrebbe dire, che 
passasse tra Sua Maestà et la Serenità Vostra ottima 
corrispondenza; ma li popoli di diversi Potentati, che 
vicinano insieme, sogliono ben spesso apportar a lor 
signori, travagli, et disturbi col far ingrossar il sangue 
de Prencipi, <foreign lang="lat">massime</foreign>, che vicinando Vostra Serenità 
per sì lungo tratto con la Casa d'Austria, possono del 
continuo correr materie di disgusti; tanto più, che 
essendo li Ministri Imperiali, et Arciducali poco ben 
affetti a questa Serenissima Repubblica, portano sempre 
alli lor Prencipi le occorrenze, che si offeriscono, con 
l'aculeo di veleno et di rabbia.</p>
<p>Vi è poi l'importante, et invecchiato negotio 
d'Uscocchi, che questo solo sarebbe bastante a nodrir 
diffidenza fra i più congiunti, et uniti Principi del 
Mondo. </p>
<p>Nel corso della mia legatione ho havuto occasione 
essequendo gl'ordini, et le commissioni di Vostra 
Serenità, di penetrar il fondo di questa fastidiosa 
materia d'Uscocchi.</p>
<p>Posso dir con verità, che ho ritrovato in Cesare assai 
buona volontà, havendo Sua Maestà sempre mostrato 
displicenza del ragionevole, et giusto sdegno delle 
Eccellenze Vostre, et ha anco dato segni di desiderarne il 
rimedio; ma il punto si ridduce a questo, che l'Imperator 
dà gl'ordini, et l'essecutione resta appoggiata 
all'Arciduca Ferdinando et suoi Ministri, che sono 
interessatissimi in questi affari; onde per questo 
rispetto non si può trovar assettamento a così grave 
sconcerto.</p>
<p>Hebbi anco occasione di trattar di questo spinoso negotio 
con lo stesso Arciduca Ferdinando, et suoi Consiglieri, et 
per li molti congressi, che ho passato con questi 
Prencipi, et lor Ministri, come di tempo in tempo diedi a 
Vostra Serenità distinto, et riverente conto, ho però 
havuto modo di scoprir, et penetrar li fini, et interessi, 
che vi tiene la Casa d'Austria. </p>
<p>Stima l'Arciduca, che convenga alla sua riputatione, et 
alli suoi particolari rispetti presso Turchi, di sostentar 
Uscocchi, riuscendo quella gente attissima a reprimer 
l'insolenza Ottomana; poichè favoriti dall'asprezza de 
siti, dal non haver modo Turchi di perseguitarli per mare, 
dalle spalle, et protettioni, che ricevono da sudditi di 
Vostra Serenità, apportano infiniti, et indicibili danni, 
et molestie alli interessi Turcheschi. </p>
<p>Serve questa militia li Arciducali senza stipendio, 
sostentandosi con le rapine, et con le rubbarie, delle 
quali restano partecipi li stessi Ministri dell'Arciduca, 
anzi, che il Vescovo di Segna ne riceve la Decima.</p>
<p>Sente tutta la Casa d'Austria, dispiacere, et disgusto 
per il Dominio, che giustamente gode questa Serenissima 
Repubblica del Golfo, et pare a questi Prencipi con le 
frequenti incursioni d'Uscocchi, di venir in certo modo a 
turbare il quieto possesso delle Eccellenze Vostre, et a 
violarle la lor pacifica giurisdittione.</p>
<p>Veggono, che per questa molestia conviene la Serenissima 
Repubblica spender all'ingrosso, et sentendo malissimo 
Austriaci, che le Eccellenze Vostre accumulino gran somma 
d'oro, prendono piacere, et gusto d'ogni occasione, che le 
neccessita a spender; onde concorrono tanti rispetti, et 
interessi dal canto d'Arciducali, che difficilissima si fa 
questa materia, et con l'essempio delle cose passate, si 
può tener per fermo, che se ben dall'Imperatore si 
otterranno ordini, capitolationi, et ogn'altro patto, et 
accordo, non sarà però cosa alcuna delle stabilite posta 
in essecutione. </p>
<p>Vostra Serenità tiene per conclusione indubitata, che 
non resteranno mai sedati questi disturbi se Uscocchi non 
sono assolutamente espulsi da Segna, e trasportati in 
altra parte; et Arciducali tengono, che ciò non si possi 
per modo alcuno essequire; poichè non essendo Segna 
habitata da altra sorte di gente, che da Uscocchi, 
restarebbe col levar tutti questi, quella Terra 
assolutamente distrutta, et hanno per risoluto, che ciò 
non si debbi, nè si convenghi effetuare. </p>
<p>Riesce anco impossibile il poter sperare, che Vostra 
Serenità si facci patrona di Segna, nè per via di un 
grosso esborso, nè col mezzo di concambio, se ben vi 
concoresse prontamente la volontà di Cesare, allettato da 
grossi donativi, poichè è quella Città membro del Regno 
di Ongaria, nè può Sua Maestà d'essa disponer senza 
l'assenso d'Ongari, i quali non possono udire di doverla 
alienare, stimando di gran servitio del lor Regno il 
possesso di quel Seno di Mare per le loro antiche 
pretensioni sopra la Provincia di Dalmatia; onde più, che 
si rumina questo travaglioso negotio, si trovano sempre 
maggiori, et più insuperabili difficoltà per 
accommodarlo; et se bene ogni cosa, che si potesse 
ricordar in questo proposito, patisce delle oppositioni, 
et contrarij gravissimi, tuttavia havendovi io fissamente 
applicato il pensiero, anderò discorrendo di quello, che 
si potrebbe forse in tanti anfratti, essequire; rimettendo 
il tutto all'incomparabil prudenza di questo 
Eccellentissimo Senato. </p>
<p>Crederei, che per dar  qualche assettamento a 
questi affari, fosse di neccessità prender qualche 
appuntamento con l'istesso Arciduca Ferdinando, et sarebbe 
bene, che Sua Altezza restasse sodisfatta, et interessata 
nell'accordo, che fosse preso; tanto più, che si scorge, 
che l'assedio se ben unico rimedio per reprimer alquanto 
l'insolenza d'Uscocchi, viene esseguito con infinito 
dispendio di Vostra Serenità, nè è bastante a far 
concorrer Arciducali a dar le debite sodisfattioni alle 
Eccellenze Vostre onde se si offerisse l'occasione, 
sarebbe forse bene stabilir con l'Arciduca medesimo 
quello, che restò ultimamente accordato in Vienna con 
l'Imperatore, et è in sostanza. </p>
<p>Che Segnani non infestino il Mare, et che non inferiscano 
danni alli vicini sotto pena della vita. </p>
<p>Che tutti li tristi sijno scacciati di Segna, ove sia 
introdotto un presidio Tedesco d'ordinario pagato. </p>
<p>A ciò si potrebbe aggiungere, che non fosse permesso 
alli sudditi di Vostra Serenità habitar in Segna, et che 
li stessi Segnani, che vi restassero, fossero stipendiati 
come lo stesso presidio Tedesco; che è in obligo anco 
l'Arciduca di fare; essendo stato solito della Casa 
d'Austria per li passati tempi di pagar prontamente 
Uscocchi in ragion di quattro ducati il mese per ciascuno, 
acciò non havessero occasione, et neccessità di 
reccorrer alle rapine, et rubbarie. </p>
<p>Et perchè l'Arciduca si trova hora in fortuna assai 
ristretta, et haverebbe difficilmente il modo di pagar nè 
questi, nè meno il presidio Tedesco, sarebbe però 
neccessitato a proveder per il trattenimento di quelle 
militie, et ciò potrebbe egli facilmente essequire col 
rinovar con Vostra Serenità il negotio de boschi, che 
altre volte è stato da lei trattato con Sua Altezza, et 
nella trattatione lasciarsi le Eccellenze Vostre ingannare 
di qualche cosa, con dicchiaratione, et obligo espresso, 
che l'esborso del denaro, che doverebbe farsi di tempo in 
tempo, fosse assignato per li stipendij delle genti di 
Segna; et quando Arciducali non stessero al stabilito, et 
permettessero a Segnani le solite scorrerie, sarebbe 
sempre in libertà di Vostra Serenità di levarli 
l'assignamento, che le havesse fatto, et romper il 
partito.</p>
<p>Et mostrando Austriaci di sentir sino all'anima la 
ritentione, che viene fatta di ordine delle Eccellenze 
Vostre di lor vasselli, che transitano per il Golfo senza 
toccar li porti di Vostra Serenità gustando però essi 
per questo particolar rispetto, che Uscocchi apportino 
alla navigatione delli disturbi, quando si potesse senza 
violar punto la pretiosissima, et intatta giurisdittione 
del Golfo, darle alcuna apparente sodisfattione, è da 
creder, che ciò  potrebbe giovar assai per far 
nascer alcun fermo, e stabile accordo in questo 
difficilissimo, e travagliosissimo negotio; il che 
riuscirebbe con particolar commodo della Serenissima 
Repubblica, che oltra il liberar li suoi sudditi da tante 
gravi molestie, e danni, resterebbe sollevata di un 
infinito dispendio.</p>
<p>Che conviene del continuo fare, et servirebbe per nutrir 
buona corrispondenza con Sua Maestà Cesarea, et con tutta 
la Casa d'Austria; oltre che si divertirebbe qualche grave 
perturbatione, che potesse un giorno sopravenire per 
questo particolar affare dalla parte de Turchi alle 
Eccellenze Vostre, <foreign lang="lat">massime</foreign>, che gusteranno 
grandemente Imperiali, che Vostra Serenità ricevi 
de'distnrbi dalle forze Ottomane, poichè sarebbero sicuri 
sempre, che il Turco fosse occupato con questo Serenissimo 
Dominio, di goder essi pace, e tranquillità grande; onde 
riesce a quella Corte dispiacevole, che Vostra Serenità 
vadi con tanta buona maniera destreggiando a 
Constantinopoli, et molto più per veder che stà sempre 
preparata alla guerra, tenendo il suo Arsenal munitissimo 
d'ogni apparato mititare, provedute le sue fortezze, 
mantenuti li sui sudditi in obedienza, et amore col mezzo 
della sua incorrotta giustitia, et per fiorir il suo stato 
d'abondanza, di opulenza, et di ogni maggior bene.</p>
<p>Cose tutte, che la rendono da suoi vicini grandemente 
ammirata, e stimata; et posso affermar con gran sincerità 
alle Eccellenze Vostre, che in Corte Cesarea viene la 
Serenissima Repubblica tenuta in grandissima 
essistimatione, et io come suo Ministro ho incontrato 
sempre ogni maggior dimostratione di honore, et son stato 
del continuo trattato del pari con Monsignor Nuntio, et 
con il Signor Ambasciator di Spagna, che è quel più, che 
si possi desiderare; et se bene ho havuto neccessità di 
trattar negotij spiacevoli, et di disgusto, son però 
stato sempre prontamente, et benignamente udito da Cesare, 
nè li Ministri mi han mai tenuto le orecchie chiuse, et 
ho sempre con gran libertà et vigore fatte palesi le 
raggioni delle Eccellenze Vostre, et posso dir con verità 
d'essermi avanzato assai nella gratia dell'Imperatore 
coll'haver in tante et così gravi occasioni accompagnato 
Sua Maestà, essendo sempre stato prontissimo in 
assisterle in tutti li viaggi, in tutte le Diete, nè mai 
mi è stato fatto alcun cenno di ordine Cesareo, ch'io non 
sij stato sempre de'primi a seguire, et ad assistere del 
continuo alla Corte; havendo essequito in ciò, come ho 
procurato di far anco puntualissimamente in tutte le altre 
parti, la mente, et li ordini delle Eccellenze Vostre, se 
ben convengo dire d'haver passato una difficilissima, et 
travagliosissima carica, essendo corsi molti, et molti 
anni, che alcun  Ambasciatore di questa Serenissima 
Republica non ha dato in tanti straordinarij incontri, in 
così lunghi, et continuati viaggi, et in tanti gravi, et 
eccessivi dispendij, come ho convenuto far io.</p>
<p>Et poi per giunta mi è stato neccessario passare molti 
gravi, et fastidiosi pericoli di peste, essendo anco 
mancato di questo male alcuno delli stessi servitori della 
mia casa; ma tutto ho sofferto, e tollerato prontamente, 
et patientemente, havendo procurato sempre di servir 
Vostra Serenità con quel termine, che ha ricercato il mio 
debito.</p>
<p>Et se ben le occasioni così grandi, et così 
straordinarie da me incontrate, han superato largamente 
la debolezza delle mie forze, non ho però avuto riguardo 
ad altro, che a sostener la dignità, et la grandezza 
publica, la qual mi sarà sempre efficacissimo stimolo di 
superar me stesso per accrtar col decoro, et con la 
riputatione di Vostra Serenità, et voglio sperare, che le 
Eccellenze Vostre haveranno almeno gradito la viva fede, 
et il gran zelo, con il quale ho ministrato questo loro 
importantissimo servitio; di che ne ho anco havuto chiaro 
testimonio con indelebile, et eterna mia obligatione per 
l'honore, che Vostra Serenità et le Eccellenze Vostre 
Illustrissime si sono compiaciute di farmi, col favorirmi 
della dignità della Consigliaria, et quelle gratie, che 
sarei in obligo di rendergli hora, mi risservo di farlo 
per tutto il corso di mia vita col progresso delle mie 
attioni, che non haveran altro riguardo, nè saran 
dricciate ad altro fine, che a bene, et degnamente servire 
questo Serenisismo Dominio, conforme a quello, che ha 
sempre fatto la mia Casa, et come procurano hora tuttavia 
di esseguire doi miei tratelli, che si trovano in 
servitio di Vostra Serenità l'uno al Governo di Bergamo, 
et l'altro di Treviso. </p>
<p>Fù mio Precessore la felice memoria dell'Illustrissimo 
Signor Francesco Priuli Cavalier figliuolo 
dell'Illustrissimo Signor Michiel, che terminò i suoi 
giorni in Praga in servitio delle Eccellenze Vostre et 
sigillò con la morte le sue honoratissime, et 
gloriosissime fatiche.</p>
<p>Lasciò a tutta la Corte desiderio di sè stesso, et fu 
gran perdita quella, che fecci Vostra Serenità, essendole 
prematuramente mancato un degno, et valorosissimo 
Ministro, che in quell'importante carica, sì come ha 
fatto in tutte le altre, ha con ogni maggior termine di 
splendore et di honore complito alla dignità delle 
Eccellenze Vostre, la qual hora resta degnamente 
appoggiata all'Illustrissimo Signor Giorgio Giustinian 
Cavalier mio Successore, che col semplice suo ingresso si 
è acquistato la gratia, et l'amore di Sua Maestà, et la 
benevolenza di tutta la Corte, essendo ornato di 
splendore, et di tutte quelle ottime qualità, che possono 
honorar un lor degno Rappresentante. </p>
<p>Trovai in Corte il Signor Secretario Marc'Antonio 
Padavin, valoroso et intelligente, et per il tempo, che 
ivi ha servito Vostra Serenità ha complito honoratamente, 
et compitamente al suo carico, conforme il proprio della 
sua benemerita Casa, non havendo tralasciato alcuna cosa 
per bene, et degnamente servire le Eccellenze Vostre. </p>
<p>Ho havuto per segretario messer Marc'Antonio Pozzo 
soggetto di non ordinario valore, et virtù, che ha 
servito per tutto il corso de suoi anni in diverse 
importanti cariche di terra, et di mare molti 
Rappresentanti delle Ecellenze Vostre; et per esser 
riuscita quest'Ambasceria ripiena di grandissimi et 
estraordinarij accidenti, ha anco convenuto superar la 
debolezza, et povertà della sua fortuna per servir 
degnamente la Serenità Vostra, sì come ha fatto senza 
riguardar punto qual si voglia suo gravissimo interesse.</p>
<p>Et essendo il solito di questo Eccellentissimo Senato, 
dar segni della sua munificenza a chi degnamente, et 
fedelmente le serve, supplico le Eccellenze Vostre di usar 
l'istesso termine di liberalità verso questo loro 
devotissimo servo, che con tutto il spirito, et con ogni 
vigitanza et accuratezza maggiore ha complito al lor 
servitio.</p>
<p>Sarà dall'Eccellentissimo Collegio proposta una gratia a 
favor suo, acciò possi con il cortese aiuto delle 
Signorie Vostre Eccellentissime monacar una sua sorella, 
et confida nella somma bontà della Serenità Vostra di 
poter ricever questo cortese testimonio della sua 
benignità, che lo riputerò fatto a me medesimo con mia 
infinita obligatione. </p>
<p>Sua Maestà si compiacque di honorar la mia partenza di 
Corte, facendomi per un suo Cameriero, presentar a suo 
nome alcuni argenti, che come cosa di Vostra Serenità 
stanno a suoi piedi; et se si compiaceranno le Eccellenze 
Vostre, col rilasciarmeli, darmi l'Ordinario segno della 
lor bontà, et liberalità, come humilmente ne le 
supplico, riceverò ciò per evidentissimo, et chiarissimo 
testimonio, che habbino aggradito questo mio riverente et 
sviscerato servitio. </p></div1></body></text></TEI.2>
