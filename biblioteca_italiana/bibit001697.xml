<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Descrizione delle pitture e sculture della città di Ferrara</title>
      <author>Carlo Brisighella</author>
    </titleStmt>
    <extent>328 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001697</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Descrizione delle pitture e sculture della citta di Ferrara</title>
        <author>Brisighella, Carlo</author>
        <editor id="ed">Novelli, Maria Angela</editor>
        <publisher>Spazio libri</publisher>
        <pubPlace>Ferrara</pubPlace>
        <date>1991</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>700</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Ferrara</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Ferrara</name>
      </respStmt>
      <item>Correzione linguistica</item>
    </change>
    <change>
      <date>2005-06-21T00:00:00.000+02:00</date>
      <respStmt>
        <name>Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-06-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1>
<head>I </head>
<head>CHIESA CATTEDRALE ANTICA </head>
<p>Cominceremo la nostra visita pittoresca dalla chiesa cattedrale, che fu edificata sopra la piazza comune, volta all'occaso, dalla magnanimità di Guglielmo Marchesello Adelardi cittadino principalissimo di Ferrara coll'autorità d'Innocenzo II Sommo Pontefice sotto 'l titolo del cavaliero di Cristo, e glorioso martire S. Giorgio. La fabbrica di questa gran chiesa, secondo che si truova scritto da diversi autori, non durò piú che il corso di due soli anni, rimanendo perfezionata nell'anno 1135 come si cava dalli seguenti due versi incisi sopra la porta maggiore
<quote rend="block">
<lg lang="lat">
<l rend="align:center">Anno milleno, centeno, terquoque deno </l>
<l rend="align:center">Quinque superlatis struitur domus haec pietatis</l>
</lg>
</quote>
</p>
<p>Lo scultore de' marmi, e delle figure con altri lavori, di tutta questa mole, e specialmente della facciata, dove molte figure di rilievo appariscono, rappresentanti il finale Giudizio si dice essere stato un tal Niccolò, che in que' tempi vivea, senza però sapersene né il cognome, né la patria, nulla altro dicendo li due versi che incisi orizzontalmente si leggono sopra la porta maggiore
<quote rend="block">
<lg lang="lat">
<l rend="align:center">Artificem gnarum qui sculpserit haec Nicolaum </l>
<l rend="align:center">Huc concurrentes, laudent per saecula gentes </l>
</lg>
</quote>
</p>
<p rend="italic">Questo Niccolò scultore non altri poter essere stato è da credersi che un tal Niccolò Pisano; né a piú verisimile conghiettura posso appoggiarmi, che alla similitudine del lavoro fatto da detto Niccolò nel duomo di Volterra con la sottoscrizione di due versi quasi del tutto simili a quelli della nostra cattedrale. E sebbene questo Niccolò Pisano, del quale parla il Vasari, vivesse molti anni dopo la fondazione della chiesa nostra, nulla di meno il divario non leva la ragione di credere, che bensí questa cattedrale fosse edificata da suoi fondamenti negli anni 1135, ma che l'incrostatura de' marmi al di fuori con tanta varietà di lavori, non fosse terminata che circa appunto gli anni, di Niccolò Pisano. </p>
<p rend="italic">E giacché il Brisighella nel suo ms non ha dato alcun conto dell'incrostatura di tanti lavori al di fuori, li quali tuttavia in gran parte sono rimasi, dopo la nuova riedificazione interiore, ne farò io qualche relazione per soddisfare al diletto del curioso pellegrino. </p>
<p rend="italic">Il Giudizio Universale in diversi compartimenti nella fronte del tempio sta di rilievo espresso, mostrandosi la parte degli eletti da una banda, e quella de' reprobi dall'altra. Cristo Redentore nella sua gloria in maestà, e podestà, circondato da varj santi, et angioli in diverse attitudini e maniere, secondo che la perizia di Niccolò scultore seppe esprimerci. </p>
<p rend="italic">La porta maggiore ha al disopra un S. Giorgio a cavallo in atto di trafiggere il drago; e li due lati della porta a colonnati, mostrano diversi Profeti, e Storie dell'Antico e Nuovo Testamento con arabeschi, ed intrecci all'uso di quel secolo. Né di minore osservazione degne sono le colonne, che s'avanzano in fuori, sostenute da due gran lioni massicci, sopra de' quali appaiono statue d'uomini incurvati a sostenerle. </p>
<p rend="italic">Sopra una delle porte laterali ch'è alla destra entrando in chiesa vedesi sporgere in fuori un gran busto con testa di matrona con nobile capigliatura, la quale comunemente dal popolo chiamasi Madonna Ferrara, ma dagli scrittori viene altramente chiamata una Donna Troiana, o la contessa Matilde, della qual figura scultore si può credere il medesimo Niccolò Pisano, essendo che ella era già incastrata nel muro della chiesa, dacché fu fabbricata, dalla parte sinistra, dove presentemente vedesi affissa la inscrizione di bronzo col busto di Papa Clemente VIII in una gran lastra di metallo, opera tutta di getto fatta da Giorgio Albenga bravo fonditore. </p>
<p rend="italic">Tornando alla parte destra si vede la statua del marchese Alberto Estense signore di Ferrara, vestito in abito monacale veramente bizzarro, ed ivi presso tutta incisa in una gran lastra di marmo la bolla bonifaciana per opera di Enrico da Colonia orefice l'anno 1394. </p>
<p rend="italic">Sopra la porta maggiore sporgendosi in fuori una ringhiera a foggia d'atrio, vedesi nel mezzo piantata una grande statua di Maria Vergine coronata col Bambino fra le braccia, e maggiore del naturale, la quale è di terra cotta, ivi collocata per divozione dal popolo l'anno 1427 essendo piú volte stata tutta indorata come ultimamente fu l'anno 1676 per cosí renderla piú maestosa. Questo è lavoro d'autore non conosciuto. </p>
<p>Entrando adunque in chiesa per la porta maggiore a mano destra nella prima cappella del batistero (<emph>dove anticamente era l'altare e quadro di S. Maria Maddalena e Lorenzo, opera insigne di Carlo Bononi, la quale ora sta in Bologna presso gli eredi dell'Avvocato Zocca</emph>) si vede l'immagine di Maria Vergine col Figlio Gesù in braccio di molta divozione a' fedeli e nell'ornato li quindeci Misteri del Rosario d'autore incerto.Questa immagine di Maria Vergine sulla tela era stata fatta dalla divozione del popolo e sopraposta ad un'altra di molta antichità dipinta sul muro, ma logora e consumata dal tempo, la quale poi in questi ultimi anni, cioè nel 1724, levatasi già la sovraposta tela, ha tornato a operare grazie ai fedeli con gran concorso di popolo. Il pittore che la dipinse fu Ettore Bonacossi, il quale altrove colorí altre molte immagini su i muri di detto tempio, le quali sono poi state abollite colla nuova fabbrica, e vivea negli anni 1440. </p>
<p>Il quadro di S. Francesco di Paola, che si vede presso è opera di Bartolomeo Solati. </p>
<p>Il S. Sisto Papa e Martire collocato ivi vicino fu dipinto da Ippolito Scarsella detto lo Scarsellino. </p>
<p>Nel primo altare che siegue è la tavola di S. Lodovico Re di Francia nel mezzo alli SS. Bernardo e Domenico, col ritratto di Lodovico Conchella fondatore di detto altare: il tutto per opera del famoso Benvenuto Tisio da Garofalo. <emph>Questo insigne quadro, per l'infelicità del sito dove era collocato, sotto d'una finestra, che gli portava molt'acqua si andò appoco appoco logorando e scolorendosi, onde resosi indecente, convenne levarlo, non rimanendovi altro di buono, che la testa di S. Lodovico e del Conchella, che ora in una celebre galeria di Roma sono collocate: onde l'Ab. Giuseppe Marsilj che di quell'altare era rettore, per rendere il dovuto culto a quel sacro luogo, levata l'antica ruinata tavola, alzovvi un moderno quadro coll'immagine di S. Lodovico Re di Francia in atto di orare, dipinta dal vivente Giacomo Parolini l'anno 1695. Nell'atto di rimettere questa tavola ed accomodare li suoi ornamenti si scoperse dipinta sul muro un'antica immagine di Maria Vergine addolorata, col Figlio morto sulle ginocchia, e diversi Santi lateralmente effigiati, con sotto le lettere antiche le quali esprimevan il pittore, che le avea colorite e diceano :</emph> <foreign lang="lat">Ettor de Bonacossis Pinsit l448. </foreign></p>
<p>L'altare de' SS. Vincenzo e Margherita con alcuni angioletti al disopra, è opera di Camillo Ricci discepolo dello Scarsellino, e della scuola di Sebastiano Filippi sono le SS. Maria Maddalena, Caterina, Apollonia e Lucia dipinte a guazzo per lo di fuori nell'ornato. </p>
<p>Nella cappella contigua è una Beata Vergine in nube col Bambino nelle braccia, e sotto di lei li SS. Giovanni Vangelista, ed Antonio Abbate d'ignoto autore. <emph>Per longo tempo è stato incognito questo dipintore: ma poi finalmente m'è riuscito di sapere, essere stato un Niccolò Roselli, non so se ferrarese, o di qual patria: so però, ch'egli ha molte cose dipinte in questa città, come nell'avanzarsi dell'opera scopriremo. Questo quadro ridottosi in pessimo stato, fu dal Can. Giacomo Antonio Cosmi rettore di detto altare, levato, e riposto nella sacristia, dove tutt'ora si conserva, collocandovene un altro in sua vece nuovamente fatto da Giovanni Battista Cozza pittore, che da molti anni ha preso qui domicilio. E questo nuovo quadro parimente rappresentante la Immaculata Concezione di Maria Vergine, e li SS. Giovanni Vangelista, ed Antonio Abbate coll'occasione della nuova fabbrica è stato levato, et appeso a i muri della chiesa.</emph> </p>
<p>Li SS. Giovanni Vangelista e Bartolommeo Appostolo con li ritratti di due della nobile famiglia della Sale collocati all'altare contiguo, furono dipinti dal gran Dosso Dossi, pittor ferrarese. Ma non è questa la tavola originale. Fu essa levata e portata a Roma, nel tempo della devoluzione di questo stato alla chiesa romana, lasciandovi quello che presentemente vi si vede, ch'è una copia del primo fatta con gran diligenza da Ippolito Scarsellino. Sul muro poi al disopra nella volta sono colorite a fresco diverse azioni del Vangelista S. Giovanni per mano del medesimo Dosso, <emph>le quali coll'occasione della nuova fabbrica sono state demolite.</emph> </p>
<p>Rimpetto al detto altare, dietro al pulpito sul muro sta dipinta una numerosa Istoria detta di Santa Iffigenia, o Eugenia, della quale fu il pittore Cesare Filippi ferrarese. <emph>A questa sacra immagine, aveva preso il popolo una particolare divozione, la quale perché s'era osservato che degenerava in superstiziosa e vana osservanza a cagione di certi segni, che venivano fatti sul muro, fu impedita, col coprirsi di grosse tavole d'ordine del Card. Del Verme Vescovo di Ferrara. Rimase poi affatto atterrato questo muro colla demolizione del maestoso pulpito, che chiudeva quell'arco: questo fu già fabbricato l'anno 1515 dalla pietà d'un sacerdote beneficiato di quella chiesa, e fu distrutto l'anno 1716, avendo l'ultima volta predicato sopra d'esso il Rev.mo P. Bonaventura Barberino ferrarese cappuccino, ora predicatore eloquentissimo del Palazzo Appostolico</emph>. </p>
<p>Passata la porta di fianco detta de' Mesi (per li dodeci mesi dell'anno, che in marmo vi sono scolpiti) da Sebastiano Filippi fu dipinta la Circoncisione del Salvatore, tenuta molto in conto dai dilettanti , e collocata all'altare detto del Nome di Dio. <emph>La Porta detta de' Mesi laterale del duomo, la quale usciva sulla Piazza grande di S. Crespino aveva molte sculture rappresentanti i simboli di ciaschedun mese dell'anno, ed erano di buon lavoro, diverso dalle altre Storiette del Vecchio Testamento le quali in marmo greco parimenti erano scolpite sulle due colonnate di detta porta la quale fu spogliata de' suoi marmi, e murata l'anno 1716 con l'occasione della nuova fabbrica della medesima chiesa</emph>. </p>
<p>Il seguente altare lavorato di statue di terra cotta rappresenta la Deposizione di Cristo dalla croce. Il suo artefice è sconosciuto e l'opera non è considerabile. </p>
<p>Al salir de' gradi, vedesi l'altare della Madonna detta della colonna, <emph>perché da una colonna della chiesa dove era dipinta, e dove operava molte grazie ai fedeli, che la presero in venerazione, fu levata col muro stesso su cui era colorita, ed ivi collocata, essendo pittura d'Ettore Bonacossi</emph>. Per ornamento di questo altare vi sono diversi quadri incorporati, ne' quali stanno dipinte alcune sante immagini: cioè l'Annunciazione di Maria Vergine per opera di Giacomo Bambini pittor ferrarese, che parimente dipinse li SS. Francesco d'Assisi, Carlo Borromeo, e Francesco di Paola. Li SS. Giorgio e Maurelio al disopra col Padre Eterno sono di Cesare Cramer detto Croma pittore ferrarese. </p>
<p>Siegue l'altare del Santo Angiolo custode nella crociera fabbricato a spese del Card. Magalotti Vescovo di Ferrara. Il quadro che rappresenta un maestoso Angiolo, che custodisce un leggiadro bambino, accennandogli con la destra mano il cielo, è lavorato in Roma d'ordine del medesimo cardinale, ma non n'è chiaro l'artefice. </p>
<p>Il Croceffisso di bronzo con le quattro statue pure di bronzo rappresentanti la Vergine madre, S. Giovanni Vangelista, SS. Giorgio e Maurelio protettori di questa città, alcuni vogliono che fossero modellate da Alfonso Lombardi scultor ferrarese. <emph>Sull'artificio di queste statue nacque gran controversia nell'anno 1678 fra 'l Cavaliere Alfonso Maresta e D. Giuseppe Masi mansionario &lt;di&gt; detta cattedrale in occasione che il Card. Vescovo Cerri le fece levare dall'altar maggiore dove erano collocate su d'un grande architrave, e trasportare nel sito dove presentemente si trovano, e adornano assai nobilmente quell'altare, che serve per trappasso al coro invernale contiguo. Voleva l'uno che fossero state lavorate e collocate in quel sito l'anno 1400 e l'altro nel 1515 fondando la loro opinione su diversi autori, come si vede nella Scrittura apologetica del Maresta stampata nell'anno 1678 .Ma io, nessuna di queste opinioni accordando, e nemmeno quella del Vasari dove tratta di Filippo Brunelleschi, dirò col fondamento delle antiche memorie dell'Archivio Capitolare esserne stato l'artefice Antonio Marescotto frate gesuato ferrarese eccellente fonditore di metallo, unitamente con altri compagni fra li quali il piú insigne era Ippolito Bindelli da Verona, al quale unitamente col Marescotti fu addossato il lavoro della statua equestre del Marchese Niccolò d'Este che si vede sulla piazza in faccia alla cattedrale, e ciò fu l'anno 145l per comandamento d'Agostino Villa Giudice de' Savj.</emph> </p>
<p><emph>Siegue l'altar maggiore, rimaso isolato alla romana dopo levate come s'è detto di sopra, le mentovate statue</emph>. Dove alla destra nell'uscir del coro sopra 'l sepolcro d'Urbano III Sommo Pontefice vedesi una tavola <emph>di vaga cornice adorna</emph> con l'immagine di Maria Vergine in piedi rapita e sollevata in gloria con le mani giunte creduta di Benvenuto Tisio Garofalo, <emph>intorno alla quale si ha quella tradizione, che narra il Guarini fol. 19, 21</emph>. </p>
<p>Il Giudizio Universale nel catino del coro dipinto fu fatto da Sebastiano Filippi detto Bastianino, scolaro di Michelagnolo Bonarroti, <emph>come ben si vede dal disegno, e dal l'invenzione, dove fra l'altre cose è notabile il ritratto della donna di detto Sebastiano collocato fra le anime reprobe, e colorito di piú bianco e aperto colore che le altre figure, e ciò fu nel 1577. </emph></p>
<p><emph>La volta, o l'arco dell'altar maggiore era composto di pietruzze a musaico rappresentanti varie figure d'Angioli, di Profeti, e di Santi fino dall'anno 1135 come si vedeva scritto in un cartellone tenuto da un angelo, lavorato pure a musaico: ma questo fu distrutto nella rinovazione della interior chiesa agli anni passati, non rimanendovi altro vestigio che una testa di Maria Vergine la quale dal Card. Del Verme fu fatta con destrezza levare intiera, e ristringere in una cornice, collocata poi di suo ordine in una colonna del presbiterio sopra il baldachino pontificale</emph>. </p>
<p>L'altare del Venerabile non ha alcuna pittura. <emph>Solo nella cappella, appesi a i muri si veggono tre pezzi di quadri semicircolari, li quali stavano già nelli tre archi dell'altar maggiore prima che si levassero le statue accennate qui al n. 23</emph>. L'uno d'essi rappresenta la Rissurrezione del Salvatore, ed è opera di Cesare Cramer detto Croma. Il secondo figura la Natività di Cristo nel presepio, ed è colorito da Francesco Naselli, finalmente il terzo mostra l'Ultima Cena del Signore, ed è lavoro d'Ippolito Scarsellino: <emph>ed io lo credo piuttosto di Giacomo Bambini suo scolaro, opera per altro bellissima</emph>. </p>
<p>L'altare di S. Lorenzo fatto già a spese del Card. Vescovo Magalotti ha la bellissima tavola rappresentante il detto Santo levita steso sulla graticola alla presenza dell'Imperadore Valeriano, dal famoso pennello di Giovanni Francesco Barbieri detto il Guercino da Cento, ed è della sua prima e piú forte maniera. <emph>Ora questo quadro è trasportato all'altro altare nel sito di rimpetto a quello dov'era vecchiamente</emph>. </p>
<p>Allo scendere de' gradini evvi la cappella Bertoni coll'altare alli SS. Antonio e Cristoforo dedicato, li quali santi con un'immagine di Maria Vergine sulle nuvole stanno espressi su d'una tavola da mano non conosciuta, benché moderna. </p>
<p>Seguita il S. Niccolò Vescovo di Mira al contiguo altare dipintovi in trono di nuvole con angioletti, e sotto d'esso il ritratto di Giovanni Battista Dalle Aste rettore di detta cappella dipintovi in mezza figura l'anno 1583 di buona maniera, ma fin'ora incognita. </p>
<p>Contiguo alla porticella laterale <emph>oggidí chiusa</emph>, che va in Gorgadello, avvi l'altare del SS.mo Crocefisso opera antica di rilievo in legno massiccio di terribile aspetto, e che muove a venerazione. <emph>Questa divota immagine è stata disegnata, e intagliata in rame, e pubblicata alle stampe dal vivente diligentissimo Andrea Bulzoni, ad instanza del Rev. Sacerdote D. Giuseppe Petrucci beneficiato in questa chiesa</emph>. </p>
<p>L'altare contiguo ha una tavola su cui si vede Maria Vergine col Bambino in piedi sulle nuvole, e sotto d'essi li SS. Pietro Appostolo, Girolamo, Caterina Martire e Maurelio, opera antica di Domenico Panetti <emph>pittore ferrarese</emph>. </p>
<p>L'altare della Beata Vergine detta la Madonna Bianca o del Pane, ha una gran statua di bianco marmo, che rappresenta Maria Vergine a sedere col Bambino sulle ginocchia, che tiene un melo granato nelle mani: et è di scultore finora sconosciuto. I quadri laterali, che rappresentano li SS. Biagio et Agata in uno, e li SS. Carlo Borromeo, et Apollonia nell'altro sono dipinti da Giacomo Bambini. Gli altri due, ne' quali si vede S. Mattia Appostolo e S. Lorenzo Martire furono dipinti da Giovanni Vengembes pittore fiamingo. </p>
<p>Li SS. Pietro e Paolo Appostoli, con in lontananza la caduta di Simon mago, che s'alzano all'altare contiguo sono opera di Domenico Monna pittore ferrarese. </p>
<p>La tavola poi, che all'altro altare serve d'ornamento alla Beata Vergine di rilievo, ha una gloria d'angioli, due de' quali coronano la detta immagine, e al disotto vi sono due ritratti in profilo, <emph>uno de' quali è Curzio Forni fondatore di detta cappella, e l'altro uno della famiglia Banchi</emph>; è opera del famoso nostro pittore Giuseppe Mazzuoli detto il Bastarolo. Dalle parti poi fuori dell'ornato si veggono due quadri appesi, l'uno con la Conversione di S. Paolo, e l'altro con la Fuga di Maria Vergine in Egitto, e sono dipinti da Giacomo Bambini. </p>
<p>Nell'ultima cappella all'uscir di chiesa, chiusa di vaghi cancelli, e denominata la cappella Fontana si vede il bel quadro dipinto da Ippolito Scarsellino ad instanza di Mons. Giovanni Fontana che eresse detto altare. Su d'esso sta rappresentata Maria Vergine sulle nubi col graziosissimo suo Bambino nelle braccia, e al disotto due figure in piedi, in abito vescovale, e sono li SS. Ambrogio Arcivescovo di Milano, e Geminiano Vescovo di Modena. Sul muro ancora lateralmente a detto altare stannovi dipinti dalla stessa mano i fatti piú insigni di detti Santi. Al disopra poi nelle vele dell'arco vi espresse l'Annunziazione di Maria Vergine compartita in due grandi figure l'una per parte, con nel mezzo ancora l'Eterno Padre.La testa della Beata Vergine, in occasione di demolirsi questo altare per la nuova fabbrica, è stata d'ordine del Sig. Card. Ruffo conservata, e segatone il muro, trasportata nelle stanze vescovili. </p>
<p>Le portelle dell'organo furono cosí al didentro, come al difuori colorite da Cosimo Tura detto Cosmè pittore ferrarese rappresentandovi dall'una parte l'Annunziazione di Maria Vergine e dall'altra il Santo cavaliere Giorgio in atto d'uccidere il drago, e difendere una regina. </p>
<p><emph>Sopra la porta maggiore al di dentro, il gran quadro che mostra S. Giorgio a cavallo in atto anch'esso d'uccidere il drago, è lavoro a guazzo di Gioseffo Menegatti pittore ferrarese fatto ad instanza del Can. Morellini, che lo donò a questa chiesa</emph>. </p>
<p>Nella sacristia il gran quadro che mostra la Deposizione di Cristo Signor Nostro dalla croce è la miglior opera che uscisse dalle mani del nostro pittore Domenico Monna. </p>
<p>Il Presepe che in piccolo sta colorito nell'arco della porta della sacristia, o sia del campanile, è di Cosmo Tura detto Cosmè. </p>
<p><emph>Ha questa chiesa otto bellissimi arazzi, rappresentanti la vita, e le azioni delli SS. Giorgio, e Maurelio nostri protettori, fabbricati negli anni 1552, 1553 e 1555 col disegno e con i cartoni del famoso Dosso Dossi. </emph></p>
<p><emph>Li sedili del gran coro, in numero già di 156, prima della nuova fabbrica, furono lavorati e ornati di varie architetture, e disegni di bizzarra invenzione da Giacomo de' Misan celebre intarsiatore ferrarese della contrada di S. Steffano nel 1525. </emph></p>
<p><emph>Il miniatore delli grandi e preziosi libri corali fatti da fra' Giovanni da Luca franciscano ad instanza di Bartolomeo della Rovere Vescovo di Ferrara fu Cosimo Tura detto Cosmè assistito da' suoi scolari</emph>. </p>
</div1>
<div1>
<head>II </head>
<head>CHIESA CATTEDRALE MODERNA </head>
<p rend="italic">L'interior parte di questa chiesa intanto non corrisponde all'esteriore, in quanto che di struttura totalmente moderna, ha quelle parti che alla moderna architettura convengono. Il Card. Taddeo Luigi Dal Verme vescovo di questa chiesa mal soffrendo, che una cattedrale sí cospicua minacciasse in tante parti, e principalmente nel tetto, ruina e in varj siti cominciata fosse a di formarsi, consultato avendo con visite replicate la perizia di piú architetti, fu conchiuso, non potersi ella risarcire in modo che durevole insieme, e maestosa fosse, senza fargli onninamente mutar faccia nell'interno, che però trovandosi egli nell'anno 1712 in Roma, esposta al Santissimo Pontefice Clemente XI di gloriosa memoria questa necessità, impetrò dalla pontificia clemenza un buon aiuto di denaro, tanto che provedutisi que' primi materiali, che bisognavano, nell'anno medesimo cominciossi a demolire l'antico ordine, e ripiantarne un nuovo di moderno disegno, valendosi di peritissime maestranze. Là dove pertanto l'antico tempio era compartito in cinque navi, si ridusse a sole tre; e dove si vedea una selva di colonne rottonde sostenere i molti archi d'ordine gotico, si ripiantarono colonnati quadri, e massicci, che rinchiudessero in sé le antiche colonne.Cosí parimenti là dove numerosi altari di varie forme piú o meno sontuosi l'adornavano, ora rimane da soli 17 rivestito, cosí portando la pianta fatta per commissione del Card. Del Verme; il quale però non poté avere il contento di vedere ridotto a buon termine il suo disegno, stante che nel mese di gennajo del 1717 dopo solo averne terminata una terza parte, e cominciato il resto di questo tempio, fu da Dio chiamato al premio delle sue gloriose fatiche. Ma Iddio ben presto ne risarcí, anche con vantaggio, il danno destinando a questa chiesa per vescovo, non meno che per restauratore, e completore, il Card. Tommaso Ruffo, il quale appena giuntone al possesso nell'anno medesimo 1717 ripigliò con magnanimità, e profusione indicibile la sospesa fabbrica e coraggiosamente in pochi anni la ridusse a quel termine, in cui presentemente si vede; ma perché pur nel mentre ch'io scrivo, qualche cosa ancora rimane da perfezionarsi, io (parlando delle pitture e sculture di questa chiesa) non serberò l'ordine degli altari come nelle altre chiese si farà, ma anderò esponendo le cose quali anderanno venendo alla luce e si veranno producendo dalla generosa munificenza d'un sí liberale ristauratore. L'altare de' SS. Giovanni Vangelista e Bartolommeo è lo stesso, che si descrive nell'antecedente capitolo al num. 17. </p>
<p rend="italic">Parimenti l'altare de' SS. Vincenzo e Margherita, quanto al quadro, è il medesimo che descrivemmo e nell'antecedente narrazione al num. 15.I i marmi che ne compongono l'ornamento, e le colonne che lo sostengono erano dell'antico deposito d'Urbano III. Le due statue nelle nicchie laterali lavorate di stucco sono opera di Andrea Ferrerio, che con una espresse l'Arcangelo S. Michelle e con l'altra graziosamente S. Antonio da Padova col Bambino Gesù. </p>
<p rend="italic">Tutto di nuova invenzione e di fini marmi composto si è l'altare del Transito di S. Giuseppe dipinto con magistrale maniera dal vivente Giacomo Parolini per ordine del Canonico Giuseppe Fioravanti, che a tutte sue proprie spese arricchí questa chiesa d'un sí nobile altare, aggiungendovi ancora le due statue di marmo rappresentanti l'una S. Gioachino padre e l'altra S. Anna madre di Maria Vergine, lavorate dal diligente scalpello di Andrea Ferrerio. </p>
<p rend="italic">Il seguente altare di Maria Vergine detta della Colonna e totalmente lo stesso descritto nell'antecedente capitolo al n. 21. </p>
<p rend="italic">L'altare di S. Lorenzo è lo stesso descritto antecedentemente al num. 28 sennonché ha mutato sito. </p>
<p rend="italic">Parimente l'altare del SS.mo Crocefisso di bronzo è il medesimo di cui parlasi al num. 23. </p>
<p rend="italic">Cosí pure l'altar maggiore, et il catino del coro non ha circa le pitture novità alcuna che lo diversifichi da quanto si disse nell'antecedente descrizione alli num. 24, 25. </p>
<p><emph>Nel presbiterio, oltre l'immagine di Maria Vergine detta Liberatrice, della quale si parlò al num. 24 dello scorso capitolo, si vede di rimpetto ad essa dall'altro lato che viene ad essere</emph> <foreign lang="lat">in cornu epistolae </foreign>dell'altar maggiore un gran quadro donato alla chiesa dal Card. Del Verme nel quale sta dipinta l'immagine del Salvatore in piedi spirante maestà, quale dicesi che apparisse ad una pia matrona per mostrarle il modo col quale egli vestiva nel tempo che soggiornava qui in terra. Il quadro è dipinto in Roma, ma non me n'è pervenuto a notizia l'autore. Il Card. Del Verme lo soleva tenere appeso nella Camera dell'Udienze, e mostravalo a i sacerdoti per indicar loro la norma del vestire ecclesiastico. </p>
<p>L'altare del SS.mo Sacramento tutto di fini marmi lavorato con un ben architettato ciborio fatto dal Ringhiera scultor veronese, ha due Angiolini tenerissimamente espressi in marmo dallo scalpello d'Andrea Ferrerio, il quale eziandio scolpí gli altri due grandi ne' corni dell'altare, in atto di venerare l'Augustissimo Sacramento. </p>
<p>Nel prospetto poi di questa cappella il vasto quadro che lo riempie, e mostra l'Ultima Cena fatta dal Redentore co' suoi Appostoli, stando egli in atto d'offerire il pane all'Eterno Padre, è meravigliosa operazione piena di maestà, colorita dal vivente Giacomo Parolini. </p>
<p>L'altare della Circoncisione, quantunque abbia mutato sito, è però lo stesso del quale si parlò nell'antecedente descrizione sotto 'l num. 19 senonché al disopra vi fu dipinta una Gloria d'angioli col nome SS.mo di Gesù da Antonio Ferrari, figlio di Francesco. </p>
<p>Scendendo i gradini vedesi sull'altare della prima cappella una tavola, che esprime la Gloria di tutti i santi, con Maria Vergine al disopra, coronata dal Figlio Gesù, il tutto dipinto da Francesco Francia orefice bolognese, come lo attestano le lettere, che vi si leggono scritte di sotto, le quali dicono <foreign lang="lat">Francia Aurifex faciebat. </foreign></p>
<p>Siegue l'altare del Croceffisso, il quale è il medesimo di cui nell'antecedente discorso si favella al num. 31. </p>
<p>L'altare detto del Fontana, quanto al quadro che rappresenta S. Ambrogio e S. Geminiano è lo stesso che noi riportammo descrivendo la cattedrale antica al num. 36. </p>
<p>Il lampadario con sí bell'artificio lavorato, il quale si vede appeso dinanzi all'altare dell'Augustissimo Sacramento è intaglio di Filippo Porri. </p>
<p>In tanto che si anderanno lavorando altri quadri per le cappelle, che sono rimase vuote, io m'appiglierò a descrivere il nuovo coretto per la stagione invernale fatto ad instanza di questo Capitolo per intercessione di Mons. Girolamo Crispi già Arciprete di questa cattedrale poi Uditore in Roma della Sacra Rota, e presentemente Arcivescovo vigilantissimo di Ravenna, che impetrò il denaro sufficiente dalla generosa munificenza di Clemente XI di gloriosa memoria. Fu questo coro adunque lavorato tutto di nuova invenzione nel sito ove era l'antica sacristia maggiore, la quale nel tempo d'inverno uffiziavasi a maniera di coro, stante la vastità del coro grande, molto freddo in tale stagione. L'artefice de' sedilj, e degli stalli fu Alessandro Saratelli intarsiator bolognese, e tutto questo lavoro durò dall'anno 1703 fino al 1704, in cui cominciossi ad ufficiare questo nuovo coro. Il pittore della quadratura che vi si vede sí nel prospetto come nei lati fu Francesco Ferrari eccellente freschista. Alcuni quadri custoditi in nobili cornici si vedono appesi in questo coro: e sono un'immagine di Maria Vergine col Bambino, un S. Giorgio, et  un S. Maurelio, li quali erano già nell'altar maggiore prima che si levassero le statue di bronzo, e furono dipinti dal nostro Girolamo Carpi eccellente pittore dell'età sua. </p>
<p>Il repositorio, o sia custodia vaghissima delle sante reliquie, che è stato fabbricato sopra l'altare di questo coro per impulso e coll'assistenza del diligentissimo benefiziato Don Pietro Levanti sacrista maggiore di questa chiesa è cosa pel suo lavoro considerabile. Fra le altre reliquie insigni chiuse in argento, avvene una di S. Maurelio nostro protettore custodita in un bellissimo busto d'argento, lavorato da Zanobio Toni argentier bolognese, e donato l'anno 1725 dal Card. Ruffo a questa chiesa con solenne traslazione. </p>
<p>Per cagione di questo nuovo coro, convenne fabbricare in altro sito una nuova sacristia, per l'edificio della quale, la clemenza del mentovato Pontefice sovvenne del denaro bisognevole. In questa sopra la mensa degli apparati è collocato il bellissimo quadro del Monna di cui si parla nell'antecedente relazione al num. 39. Inoltre vi sono appesi diversi quadri avanzati dalla chiesa antica; oltre de' quali v'è un bellissimo ritratto del Card. Marco Antonio Guarini nostro istorico dipinto da Carlo Bononi e donato alla sacristia dall'Ab. Gioseffo Marsilj canonico. </p>
<p>Nella stanza capitolare contigua, dove si radunano li canonici a fare capitolo, vedesi un quadro con la Missione dello Spirito Santo dipinta da Giovanni Battista Cozzi, ed in una nicchia sopra d'una porta è una bellissima statua di Maria Vergine col Bambino, lavorata di terra cotta da Alfonso Lombardi nostro scultore, ed era già nella chiesa antica. </p>
<p>Nell'antica sacristia, la quale è nel piede della gran torre delle campane, e serve per li Beneficiati di questa chiesa, sonovi diversi quadri mobili; che si trovavano negli altari d'essa prima che si riducessero allo stato moderno. Eravi pure la custodia delle SS.me Reliquie, e questo sito rimaso vuoto per la traslazione d'esse al coretto invernale come s'è detto, ha dato luogo ad una statua d'un bellissimo Crocefisso di legno intagliato da Cassiano Olera per impulso del Rev. Don Antonio Cadini moderno sacrista della cattedrale. </p>
</div1>
<div1>
<head>III </head>
<head>MADONNA DELLA PIETÀ DE' TEATINI </head>
<p><emph>Continuando l'ordine tenuto da Marco Antonio Guarini nel suo Compendio Istorico, siegue la chiesa de' PP. Chierici Regolari denominati Teatini</emph>. Questi sovvenuti d'elemosine dalla liberalità de' buoni cittadini diedero principio a questa loro chiesa l'anno 1629 alzandola a tramontana sulla via della Gioveca col disegno del Cav. Luca Danesi da Ravenna, ponendovi la prima pietra il Card. Giulio Sacchetti allora legato di Ferrara e continuando sempre piú l'elemosine a beneficio della fabbrica, fu nell'anno 1653 in giorno di Pasqua di Ressurrezione aperta con allegrezza universale di tutti; nella quale il Card. Alderano Cybo pure in quel tempo legato di questa città, celebrò la prima messa con gran concorso di nobiltà e di popolo. </p>
<p>Nella prima cappella entrando in chiesa, a mano destra della porta maggiore vedesi un S. regorio Taumaturgo vescovo neocesariense, genuflesso con un angelo fulminante nell'aria,  et in terra alcuni cadaveri, opera di Costanzo Catanio pittor ferrarese. </p>
<p>Dipinse nella seconda cappella Abramo detto lo Scoccese il Transito di S. Giuseppe assistito da Maria Vergine e dal Figlio, cavandolo da una carta stampata. Li due quadretti mobili che si vedono appesi ai muri laterali di detta cappella, in uno Carlo Bononi pittore ferrarese colorí la Madonna col Figlio e S. Giuseppe, che lavorano di falegname. L'altro che mostra l'Angiolo custode è d'altra mano, che pure si vede alle stampe </p>
<p>La cappella che siegue è quella di S. Gaetano Tiene fondatore de' Chierici Regolari. Il quadro che mostra il detto Santo orante avanti ad un gran Crocefisso, con sopra l'Eterno Padre, è colorito da Alfonso Rivarolla detto il Chenda <emph>scolaro del Bononi</emph>. Avendovene poi Alessandro Naselli dipinto un altro nell'ornamento dell'altare al disopra fu d'ordine delli detti PP. cassato, ed in sua vece vi fu dipinto da Cesare Mezzogori pittor comacchiese lo Spirito Santo, lasciandovi gli Angioli, che v'erano all'intorno. Li quattro quadri compartiti dai lati del detto altare, rappresentanti diverse azioni di S. Gaetano sono lavoro del moderno Giuseppe Avanzi pittore ferrarese ed il Padiglione a fresco sul muro, con angioli che l'aprono, è del sopraccennato Mezzogori. </p>
<p>Nella cappella a mano sinistra dell'altar maggiore, gli Angioli intorno alla bellissima immagine, o statua della Beata Vergine, e l'Assunta dipinta nella volta, sono operazioni a fresco di Clemente Majoli. <emph>Questa vaghissima statua è stata ultimamente intagliata in rame dal valoroso bollino del vivente Andrea Bulzoni</emph>. </p>
<p>Tutte le pitture su i muri del coro furono fatte dal medesimo pittore Clemente Maioli, il quale figurò in tre gran quadroni a fresco, alcuni fatti piú celebri di S. Gaetano, mostrando in quello di mezzo allora quando il Santo rinunzia co' suoi compagni a piedi d'un vescovo le dignità, e co' voti solenni fondano sulla divina providenza la Religione de' Chierici Regolari. Nell'alto vi figurò la Provvidenza col cornucopia, ed alcuni angioli, ed al disotto l'Eresia dispettosa, ed infuriata. Nell'altro a mano destra vedesi il Santo maltrattato dalli soldati nel tempo del sacco di Roma, affinché confessasse l'oro che da essi si credeva nascosto. Il terzo finalmente esprime il Santo medesimo co' suoi compagni liberati dalle carceri di Roma ad instanza d'un colonnello, il quale convitato da un capitano, non volle accettare l'invito se prima non vide il Santo ed i suoi compagni in libertà. </p>
<p>Parimente il medesimo pittore colorí sopra le due cantorie il Santo, che predica la parola di Dio, e dall'altra parte il medesimo che amministra il SS.mo Sacramento. </p>
<p>Sonovi ancora altri quadri dipinti dal medesimo Maioli a olio situati presso le cantorie, e sono similmente fatti de' piú insigni di S. Gaetano: cioè quando il Santo fu dalla madre, ancor bambinello dedicato a Maria Vergine: quando ricevé dalla purissima Vergine il latte : quando ancor fanciullo distribuí a' poveri larghe limosine, e quando ricevè da un angiolo frutta di Paradiso per suo ristoro. </p>
<p>Siegue la cappellina contigua alla sagristia, dove è un bellissimo quadro dimostrante il S. Precursore Battista che predica al deserto, dipinto in Roma da Andrea Sacchi romano, scolaro del famoso Albano. </p>
<p>L'altare della Purificazione di Maria Vergine, detta delle colombine, ha il bellissimo quadro colorito dal gran pennello del famoso Giovanni Francesco Barbieri detto il Guercino da Cento, della seconda sua maniera piú tenera. </p>
<p>Li quattro quadri laterali a questo altare, rappresentanti la Natività della Madonna, l'Annunziazione, l'Assunzione al cielo, et altro, sono del mentovato Cesare Mezzogori, il quale pur fece il Padiglione e gli angioli a guazzo per vaghezza dell'altare. </p>
<p>Il quadro dell'altare di S. Andrea Avellino, apparato degli abiti sacri in atto di celebrare la Santa Messa sostenuto da un angiolo, e pittura di Camillo Ricci pittore ferrarese. E li due Miracoli operati dal detto Santo ancora vivente, li quali in due quadri stanno appesi al muro di detta cappella, furono lavorati da Camillo Setti scolare del Catanio. </p>
<p>La picciola immagine di Maria Vergine, che tra questa cappella, e la seguente si scorge appesa al muro in una custodia è quella della quale parla Marc'Antonio Guarini nel suo Compendio Istorico, pag. 38, ch'era nella chiesa vecchia. </p>
<p>Per l'ultimo altare è un quadro con l'immagine di S. Antonio di Padova fatta da un pittor bolognese, del quale s'è perduta la memoria. </p>
<p>Il Transito di S. Gaetano nell'arco sopra la porta maggiore al di dentro, con l'apparizione della B. Vergine al medesimo è d'Alessandro Naselli. E di Clemente Maioli sono gli Angioli coloriti sul muro nelli due finti poggiuoli laterali alla porta grande. </p>
<p>Tutti li quadri a oglio dipinti, in numero di quindeci, che compartiti si veggono con la Vita, e miracoli del Santo fondatore furono fatti insieme con altre pitture a guazzo in occasione della di lui canonizzazione dal mentovato Cesare Mezzogori, con l'aiuto di Giacomo Feletti pur comacchiese. </p>
<p><emph>Nella sagristia, il quadro che rappresenta S. Gaetano in atto di ricevere il Bambino Gesù portogli dalla madre Vergine Maria, è pittura d'un laico di questa religione nomato Gioseffo Maria Galletti fiorentino.</emph> </p>
<p><emph>Siccome il quadro che nella detta sagristia si vede nel suffitto lavorato al di sotto in su, che rappresenta Maria Vergine Assunta, è opera d'Alessandro Naselli. </emph></p>
<p><emph>Sparsi poi per varie stanze di questa religiosa casa si veggono diversi quadri, e ben grandi d'Alfonso Rivarola detto il Chenda scolaro del Bononi</emph>. </p>
</div1>
<div1>
<head>IV </head>
<head>ORATORIO DE' PP. TEATINI </head>
<p>Cnvertirono poscia questi Padri la loro chiesa vecchia nel presente divoto oratorio de' Fratelli della B. Vergine, dove celebrano la sua festività alli otto di settembre. Sopra l'altare unico, si vede colorita da Costanzo Catanio la Natività di Maria Vergine di buon gusto. </p>
<p>Altri quadri adornano le mura di quest'oratorio dipinti a oglio da diversi pittori. L'Annunziazione di Maria Vergine è di Gioseffo Bonaccioli pittore ferrarese. La Purificazione di Camillo Setti pittore ferrarese. Il viaggio di Maria Vergine in Egitto d'Alessandro Naselli, e il rimanente di Tommaso Capitanello, avendo Francesco Ferrari dipinto tutto il suffitto a guazzo. </p>
</div1>
<div1>
<head>V </head>
<head>ANNUNZIAZIONE DI MARIA VERGINE IN FORTEZZA </head>
<p>Marco Antonio Guarini nel suo Compendio Istorico, pone per capo di questo primo quartiere, S. Agata già priorato, e S. Giovanni Vecchio; ma essendo queste due chiese state atterrate insieme con Castel Tebaldo e quattromila e piú case per edificare la presente fortezza, in mancanza loro, darò principio da questa chiesa là dentro edificata per comodo della soldatesca sotto la protezione della Vergine Annunziata l'anno 1618.</p>
<p>Sopra l'altar principale vedesi colorita dal pennello d'Ippolito Scarsellino molto gentilmente l'Annunziazione di Maria Vergine titolare d'essa chiesa. </p>
<p>L'altro altare dedicato a Santa Barbara ha l'immagine di questa santa genuflessa in bellissima positura, e cosí ben disegnata che rassembra de' Caracci, e pure è lavoro del pennello del nostro Carlo Bononi. </p>
</div1>
<div1>
<head>VI </head>
<head>S. GIOBBE </head>
<p>Confraternita </p>
<p><emph>Non ostante, che questa chiesa sia stata demolita l'anno 1708 insieme coll'ospitale contiguo a uso degli ammorbati e questo affine di ampliare maggiormente la spianata che circonda la fortezza, contuttociò avendone Carlo Brisighella fatta la descrizione, non ho voluto preterirla, tanto piú, che essendosi quest'ospitale trasportato in una casa sulla via di S. Apollinare dove si ricevono gl'infermi nella sua stagione a purgarsi, può essere che col tempo si fabbrichi nuovamente la chiesa con tal titolo, stando ivi in custodia i quadri, che già si vedevano nella prima</emph>. </p>
<p>Del 1373 il Marchese Niccolò Zoppo fece innalzar questa chiesa al settentrione sull'angolo della strada detta la Rotta col titolo di S. Maria Bianca, la quale data poi ad uso alla Confraternita di S. Giobbe da Giovanni Battista Castelli qui trasferita, chiamossi dopo la chiesa di S. Giobbe, lasciando l'antico suo nome, vestendo questi confrati una cappa di tela rossa. </p>
<p>Nel primo altare a mano destra v'è dipinto S. Giobbe in piedi fatto da Domenico Panetti; e tutte le azioni del Santo, che in piú comparti ha intorno, furono colorite in picciolo da Ippolito Scarsellino di molto buon gusto. </p>
<p>Il quadro dell'altar maggiore, dove è Cristo nato, adorato dai pastori, nel mezzo de' quali il Profeta Reale suona l'arpa è di Giovanni Francesco Dielaj pittor ferrarese, e scolaro de' Dossi avendovi aggiunto al disopra lo Scarsellino, gli Angioli festeggianti in gloria. </p>
<p>La Vergine sacrosanta in trono col Bambino Gesù,  et a' piedi li SS. Antonio Abate Giobbe Profeta, Pietro Martire, e Vito furono coloriti dal sopramentovato Domenico Panetti. </p>
</div1>
<div1>
<head>VII </head>
<head>S. BIAGIO </head>
<p>Similmente questa chiesa, ch'era parrocchiale, fu demolita, ad effetto d'allargare la spianata della fortezza, l'anno 1708. Ma perché le pitture principali, che vi erano, furono trasportate nell'altra chiesa parrocchiale di S. Maria Nova, dove tuttavia si veggono esposte, non mi prenderò la briga di descriverle qui quali furono da Carlo Brisighella esposte, volendone io dar conto in occasione di descrivere i quadri della seguente chiesa, che ha assunto eziandio il titolo di S. Biagio, unito a quello di </p>
</div1>
<div1>
<head>VIII </head>
<head>S. MARIA NUOVA E S. BIAGIO </head>
<p><emph>Abbenché questa chiesa nell'ordine tenuto dal Guarini sia posposta, contuttociò, avendo essa assunto in sé il titolo dell'antecedente parrocchiale di S. Biagio demolita, ho stimato convenevole qui farne la descrizione prevertendo in questo il metodo, che per altro in tutta l'opera si è tenuto</emph>. </p>
<p>Questa chiesa, ch'è volta a ponente, è una delle piú antiche della città, ritrovandosene memoria fino nel MCXI quando diede nome ad una delle porte della città. <emph>Ella è parrocchiale, ed ha sotto di sé ancora tutte le anime ch'erano della già demolita parrocchiale di S. Biagio, per unione fatta dal Card. Vescovo Del Verme. </emph></p>
<p><emph>Entrando in chiesa, sopra la porta maggiore, si vede appeso tutta l'icona e quadro ch'era già ad un altare nella chiesa di S. Biagio, dove Ippolito Scarsellino colorí con la sua solita vivezza S. Biagio Vescovo e Martire fra li SS. Apostoli Pietro e Paolo; con due angioletti al disopra che tengono l'ostensorio dell'Eucarestia</emph>. </p>
<p>Il primo altare, entrando a mano destra, è ad onore del Redentor Croceffisso che vi si vede di rilievo in legno scolpito da Giovanni Cremasco detto l'Anticristo. </p>
<p>Nell'altra cappella della nobile famiglia Bonlei è una tavola sopra dipintovi S. Antonio Abate in mezzo alli SS. Antonio di Padova e Cecilia Vergine e Martire; e nell'ornato un Padre Eterno. Questa già venne eccellentemente colorita dal pennello di Benvenuto Garofalo. Ma nella devoluzione di questo stato alla S. Sede fu trasportata a Roma con altre belle e insigni pitture, lasciandovi la presente copia fatta con diligenza da Ippolito Scarsellino. </p>
<p>Nella cappella che siegue è un S. Sebastiano a guazzo sopra la tela, il quale ha per parte fuori dell'ornato li SS. Gregorio Papa e Francesco di Paola, d'artefice non conosciuto. <emph>Questa cappella presentemente è demolita, e il quadro di S. Sebastiano resta appeso al muro della chiesa senza altare, dove che le altre due immagini sono state collocate lateralmente ad un altro altare di rimpetto</emph>. </p>
<p>Ha l'altra dalla parte dell'epistola dell'altar maggiore una Beata Vergine col Figlio poppante nella braccia, ed è lavoro assai grazioso di Sigismondo Scarsella padre di Scarsellino. </p>
<p>La tavola antica dell'altar maggiore appesa al coro divisa in molti comparti ha diverse sorti di pitture. Li SS. Giovanni Batista, Girolamo, Agostino, Antonio di Padova, Francesco e Caterina, con la Strage degli innocenti  et alcune altre storiette situate ne' comparti al disotto sono di maniera assai antica, <emph>e sembrano di quel Lodovico Mazzolino del quale parla il Guarini alla pag. 351</emph>. Nel mezzo poi a detti comparti il maggiore e miglior quadro, il quale rappresenta la Caduta della neve sul monte Esquilino di Roma, col Pontefice Liberio che disegna la chiesa di Santa Maria Maggiore, vedendosi al disopra sulle nuvole la Beatissima Vergine, è opera diligentemente fatta da Ippolito Scarsellino. </p>
<p><emph>L'altare di S. Biagio colla sua statua in abito pontificale, è lo stesso che era già nella parrocchiale di questo titolo demolita. I quadretti che gli servono d'ornamento sono di pittori diversi. Quattro furono coloriti da Carlo Bononi, e sono S. Cristoforo, la Madonna di Loreto, la Madonna di Reggio, e S. Lorenzo. Gli altri tre, che mostrano l'Annunziazione di Maria Vergine, la Visitazione della medesima e l'Assunzione, sono d'Ippolito Scarsellino</emph>. </p>
<p>La statua in legno della Beata Vergine in piedi, che si vede all'altro altare contiguo alla sacristia, fu lavorata dallo scalpello di Filippo Porri. </p>
<p>Il S. Michelle Arcangelo, che ha al disopra nell'ornamento dell'altare un S. Girolamo è opera delle ultime fatte da Alessandro Naselli. </p>
</div1>
<div1>
<head>IX </head>
<head>SANTA GIUSTINA </head>
<p>Conservatorio di zittelle </p>
<p>Fu già edificata questa chiesa dalli Monaci Cassinensi fino dell'800, unendola essi all'abbazia di S. Giustina di Padova. Nell'anno poi 1584 Paolo Leoni Vescovo di Ferrara eresse ivi il Seminario de' Chierici Rossi, <emph>il quale ivi è durato fino al mese d'aprile del 1721 nel qual tempo fu dalla mirabile munificenza del Card. Rufo nostro Vescovo, trasportato nell'antico palagio Trotti, o Costabili sulla via di Borgo nuovo. L'antico sito intanto del detto seminario colla mentovata chiesa di S. Giustina fu convertito a uso di conservatorio di zitelle, dal medesimo cardinale, per adempiere il testamento del pietoso cittadino Carlo Baronio, che lasciò tutte le sue facoltà a quest'uso</emph>. </p>
<p>Avanti d'entrare in questa chiesa osserverai sopra della porta, che riguarda la piazzetta contigua, una statuetta di Maria Vergine in mezzo busto di marmo, scolpita dal famoso Alfonso Lombardi. </p>
<p>Sull'unico altare di questa chiesa si vede una piccola immagine di Maria Vergine col Bambino Gesù fra le braccia, ch'è una delle migliori operazioni di Domenico Monna. Dalle parti di essa, Ippolito Scarsellino dipinse egreggiamente S. Sigismondo Re di Borgogna, Santa Giustina Vergine e Martire, e l'Annunziazione di Maria Vergine coll'Eterno Padre, e nell'estremità la Purificazione di Maria. Li Santi Pietro e Paolo pur ivi espressi sono d'altra mano. </p>
</div1>
<div1>
<head>X </head>
<head>SANTA MARIA BIANCA </head>
<p>Confraternita </p>
<p>Nel partirsi da S. Giobbe per andare a S. Biagio si truova a mano destra S. Maria Bianca confraternita, che diede quivi principio ad uno spedale l'anno 1401 il quale poi del 1437 venne ampliato con un oratorio, et ad instanza del Duca Ercole II la confraternita suddetta cesse a lui lo spedale per ricovero de' figliuoli orfani, sotto la cura de' PP. Somaschi, riducendo al piano l'oratorio, che prima era al disopra. </p>
<p>Nella presente chiesa, all'altar maggiore la tavola antica con la Purificazione di Maria Vergine e pittura di Niccolò Roselli, delle piú diligenti. </p>
<p>Sopra la porta al di dentro, vedesi un coretto, dove questa confraternita canta i divini uffizj. Ivi si vede un antico gonfalone lacero in parte, dove Sebastiano Filippi espresse Nostra Signora coronata da due angeli, e sotto di lei alcuni confrati in cappa bianca, come questi usano vestire. </p>
</div1>
<div1>
<head>XI </head>
<head>S. GABRIELLE </head>
<p>Monache </p>
<p>Fu questa chiesa da Eleonora d'Aragona duchessa di Ferrara fatta fabbricare volta al mezzogiorno, l'anno 1494, per introdurre in questa città l'ordine carmelitano anche nelle monache. </p>
<p><emph>Le due figure, cioè Maria Vergine e l'Arcangiolo Gabriello che stanno in mezzi busti dipinte sopra l'arco del portone che guida alla chiesa, per lo difuori, è opera a fresco di Francesco Ferrari, ormai dall'intemperie dell'aria distrutta</emph>. </p>
<p>Entrando poi in chiesa, il quadro sopra l'altare a mano destra con Maria Vergine e Gesù che porge l'abito al B. Simone Stok è lavoro moderno di Maurelio Scannavino pittore ferrarese. </p>
<p>Benvenuto Tisio Garofalo, rappresentò all'altar maggiore l'Arcangiolo Gabriele in atto d'annunziare la Vergine. </p>
<p>Di Tommaso Capitanello è l'altra Annunziata al terzo altare, e vi aggiunse al disotto le Sante verginelle Teresa di Gesù, e Maria Maddalena de' Pazzi. </p>
<p>Il suffitto, e suo fregio a fresco è di Carlo Borsatti. </p>
<p>Nella sagrestia evvi un quadro mobile dove si vede la Disputa di Cristo Salvatore nel tempio in piccole ma belle figure, opera dell'Ortolano. </p>
<p>Sopra l'arco della porta maggiore al di fuori vedonsi ancora li vestigi d'un'Annunziazione di Maria Vergine ivi dipinta dal Dianti. </p>
</div1>
<div1>
<head>XII </head>
<head>S. BENEDETTO </head>
<p>Nell'anno 1505 fu da' monaci benedettini della Congregazion Cassinese fabbricato questo bel tempio, essendo Vescovo di Ferrara il Card. Ippolito Estense e Giudice de' Savj Tito Strozza. Fu poi intitolata a S. Benedetto e consecrata a' 23 di marzo 1563. </p>
<p>Entrando in chiesa, nella prima cappella, a mano destra, è dipinto S. Giovanni Batista, che riprende Erode assiso alla mensa con Erodiade. In distanza si vede un servo ridente, che s'affaccia alla porta, nella persona del quale fu caricato Alfonso Rivarola detto il Chenda scolaro del celebre Carlo Bononi che rese immortale il suo pennello colorendo questo bel quadro. <emph>Da questa tavola n'è stata ricavata una assai lodevole carta coll'intaglio del valoroso bollino del vivente Andrea Bulzoni</emph>. </p>
<p>La seconda cappella ha S. Carlo Borromeo cardinale genuflesso dinnanzi ad un altare; ed è lavoro d'Ippolito Scarsellino. </p>
<p>Per la terza dipinse il medesimo Scarsellino assai spiritosamente S. Placido con la sorella Flavia, ed altri monaci uccisi dai corsari per la fede di Cristo. </p>
<p>Siegue il Crocefisso di rilievo in legno, del quale non è noto l'autore. </p>
<p>Indi annesso è l'altare di S. Benedetto, che si vede in atto di risuscitare un fanciullo morto, che gli giace a i piedi: pittura del mentovato Scarsellino, <emph>il quale in questa chiesa veramente operò cose meravigliose</emph>. </p>
<p>Il S. Lorenzo sopra la graticola steso dai manigoldi che si vede all'altro altare è opera d'Alessandro Tiarini pittor bolognese. </p>
<p>La tavola per la vasta cappella laterale dove sta collocato il SS.mo Sacramento, fu dipinta da Luca Longhi da Ravenna dipignendovi la storia della Circoncisione del Signore. Il suo nome si legge scritto su d'un'urna verso il termine del quadro. I quadretti dell'ornato, cioè la Vergine Annunziata, l'Adorazione de' Magi, la Purificazione e la Fuga in Egitto si stimano del medesimo pittore. </p>
<p>Nella cappella che siegue, vicina all'altar maggiore è un Cristo morto, sostenuto da due angeli: il tutto colorito da Sebastiano Filippi. </p>
<p>Quivi dalla parte dell'epistola, sotto la medesima nave si vede il nobilissimo deposito del nostro insigne poeta Lodovico Ariosto, col di lui busto ed effigie al naturale di fino alabastro con altre figure e il nobile epitafio fattogli dal nostro famoso Cav. Giovanni Battista Guarino. </p>
<p>L'Orazione di Gesù Cristo nell'orto, che si vede nella facciata del coro adorna di vaga architettura, fu l'ultimo lavoro in cui s'impiegassero i pennelli di Costanzo Catanio. </p>
<p>La Natività del Signore adorato dalla Vergine Madre, da S. Giuseppe, e dalli pastori con quel vaghissimo e tenerissimo Bambino,  et il ritratto di chi fece fare tal quadro è opera stimatissima di Giovanni Francesco Surchi detto il Dielaj scolaro de' Dossi. </p>
<p>Per l'altra cappella laterale corrispondente a quella del Ss.mo, Ippolito Scarsellino colorí, con particolare studio l'Assunzione di Maria Vergine al cielo, con gli Appostoli in vaghe e nobili positure, che la rimirano. Questo quadro è tenuto in gran conto non solo dalli professori, ma dalli dilettanti ancora, vedendosi in esso quale veramente fosse la maestria d'un sí eccellente pittore. Nel prospetto, o sia paliotto di questo altare sta colorito in tavola Cristo Signor Nostro in mezza figura con la croce sulle spalle per opera di Giovanni Andrea Ghirardoni pittore ferrarese. </p>
<p>Continuando sotto la nave sinistra, dopo l'altare della crociera siegue la cappella della Rissurrezione di Nostro Signore dipinta da Camillo Ricci allievo dello Scarsellino. </p>
<p>Nella cappella seguente è un'antica statua di Maria Vergine d'artefice non conosciuto. </p>
<p>L'altro altare è di S. Mauro Abate, che si vede genuflesso fra storpj e languenti, e sopra di lui effigiata la SS.ma Trinità per mano d'Antonio Busca pittor milanese. <emph>Fu questo quadro, pochi anni sono, levato, ed in sua vece ne fu riposto un altro di simil grandezza, e con la medesima espressione di S. Mauro in atto di curare gl'infermi dipinto da Gioseffo Avanzi; del che fu promotore il P. D. Ambrogio Naranzi monaco di quel monastero, il quale anche fece intagliare la detta storia in acqua forte dal vivente Andrea Bulzoni</emph>. </p>
<p>All'altare vicino è Santa Caterina condotta al martirio delle ruote in atto d'essere spogliata dalli manigoldi. Opera graziosissima del tante volte accennato Ippolito Scarsellino. </p>
<p>Nella penultima cappella Gioseffo Cremonese dipinse il quadro delli SS. Quattro Dottori di S. Chiesa. </p>
<p>IL S. Marco poi in atto di scrivere, cosí ben caricato in tutte le sue parti, che si vede all'ultimo altare nell'uscire di chiesa, è la piú insigne opera che mai colorita fosse dal bizzarro Gioseffo Cremonese disopra mentovato. </p>
<p>Tutta questa chiesa fu dipinta a fresco nelle cupole, ne' catini e nelle volte l'anno 1547 con istorie sacre di figure gigantesche,  et ancora diversi arabeschi: ma per quante diligenze io m'abbia fatte, non ne ho potuto sapere il nome del pittore, che consumasse ivi tanti colori. </p>
<p><emph>Nel reffettorio di questo monastero si vede un bellissimo quadro che ne occupa tutta la fronte, rappresentante le Nozze di Canna di Galilea dipinto dallo Scarsellino, essendo stato levato l'altro, che prima ivi era, dipinto per mano del Francia come accenna il Guarini alla pag. 64. </emph></p>
<p><emph>Nell'atrio di detto reffettorio vedesi al disotto in sú dipinta la gloria del Paradiso con molti angeli, e Santi,  et anime ivi rapite, fra le quali pure è il ritratto del grande Lodovico Ariosto fattovisi collocare esso vivente. Questa pittura se è de' Dossi, come comunemente si crede, al certo è stata modernamente ritoccata da altro pennello, essendo il colorito molto fresco, non ostante che sia in sito esposto all'intemperie dell'aria. Io però la credo di quel medesimo che dipinse la cuppola di questo tempio l'anno 1574, che trovo essere stato un tal Vincenzo Veronesi, e questa notizia è cavata dalle memorie dell'archivio di questo monastero sotto l'anno 1586, dove specialmente si fa menzione delle pitture fatte nel vestibulo del reffettorio</emph> </p>
<p><emph>Il capitolo dove si radunano questi monaci ha un bellissimo Cristo morto dipinto a fresco di Benvenuto Garofalo l'anno 1544 sul muro. </emph></p>
</div1>
<div1>
<head>XIII </head>
<head>LA CROCE DE' PP. DI S. FRANCESCO DI PAOLA </head>
<p><emph>Atterrata che fu da Alfonso I duca di Ferrara l'antica chiesa di S. Barnaba, diede principio alla fabbrica della presente chiesa volta all'oriente, l'anno 1549, ordinando, che per l'avvenire si chiamasse la chiesa della Croce, e dandola alli PP. Minimi dell'Ordine di S. Francesco di Paola. </emph></p>
<p><emph>Al primo altare a mano destra è una S. Febbronia Vergine e Martire, battuta alla presenza del presidente Lisimaco, fatta da Girolamo Aguzzi del Finale di Modena, il quale dipinse ancora nel chiostro di questo convento sul muro alcuni fatti di S. Francesco di Paola. Queste pitture del chiostro non appariscono piú tali essendo state modernamente rifatte come si dirà</emph>. </p>
<p>Il quadro della Visitazione di Maria Vergine a S. Elisabetta è di Sigismondo Scarsella padre di Scarsellino. </p>
<p>L'altare di S. Francesco di Paola ha un quadro con l'effigie di questo gran Santo dipinto in Francia secondo le vive sembianze del detto patriarca. </p>
<p>I due quadroni nel presbiterio all'altar maggiore rappresentanti l'Invenzione e l'Esaltazione di Santa Croce furono dipinti da fra Giovanni Battista Torretti laico di questa religione, che li cavò dalle stampe. </p>
<p>La SS.ma Annunziata a maniera della famosa di Firenze fu molto diligentemente espressa da Giacomo Bambini. </p>
<p>Tommaso Malmignati fu il pittore de' SS. Francesco di Paola, e Francesco di Sales all'altare che siegue. <emph>Altri dicono che fosse Bartolomeo Solatti</emph>. </p>
<p>La Concezione di Maria Vergine è della maniera di Leonardo Brescia, come pure il quadro del penultimo altare sopra del quale è Maria Vergine col Bambino, e li SS. Francesco di Paola, Antonio Abate, ed il Patriarca Abramo con dodeci Re ebrei nell'ornato. </p>
<p>Le Sante Verginelle dipinte a guazzo sul muro cioè Agata e Lucia, per parte d'un'immagine di Maria Vergine di basso rilievo Il sono opere del mentovato Girolamo Aguzzi. </p>
<p>Giuseppe Menegatti colorí a guazzo li sei quadri mobili de' Santi e Beati dell'ordine minimo, che si vedono appesi alle colonne della chiesa. </p>
<p><emph>Il chiostro ne' suoi archi, dalla pietà de'fedeli è stato a questi ultimi anni, illustrato con nuove pitture, in luogo delle antiche le quali, per la maggior parte erano di quel Girolamo Aguzzi, e s'erano ormai del tutto abbollite, che però è convenevole far qui la descrizione di quelle che fino al tempo presente sono state già fatte. E primieramente nell'atrio della sacristia se ne veggono quattro, che contengono diversi avvenimenti di quel santo patriarca e sono dipinti da Giuseppe Bazolla</emph>. </p>
<p>Entrando poi nel chiostro, e prendendo il cammino a mano destra. Il primo arco, dove si vede la cerva inseguita da cacciatori e rifuggiata dal Santo, è di Giuseppe Zolla. </p>
<p>Il secondo. </p>
<p>Il terzo mostra l'apparizione dell'Angelo al Santo, con l'insegna della Carità, ed è di Giuseppe Zolla. </p>
<p>Il quarto. </p>
<p>Il quinto che mostra la fabbrica della chiesa è di Giovanni Bonardi. </p>
<p>Il sesto con la fornace riparata dal Santo è di Giuseppe Cozzi. </p>
<p>Il settimo contiene una fanciulla risuscitata dal Santo, ed è opera di Carlo Bianchi. </p>
<p>L'ottavo. Il Santo fa cadere un monte che serviva d'impedimento al monastero è di Giovanni Battista Bonardi. </p>
<p>Il nono, e ultimo di questa prima facciata è dipinto in forma di prospettiva da Giovanni Battista Cozza, dove si vede la prodigiosa dispensa del pane fatto alli poveri. </p>
<p>Il primo nella seconda facciata rappresenta il passaggio che fa il Santo sul mare col solo mantello prosteso sull'acqua, ed è del medesimo Cozza. </p>
<p>Il secondo mostra il Santo, che attacca ad un frate un piede reciso da un'acetta è dipinto dal Zolla. </p>
<p>Il terzo fa vedere il Santo, che discorre ad un Re con diversi soldati; è dipinto da Giuseppe Tinti da Cento. </p>
<p>Il quarto dov'è il Santo che risana una piaga nella coscia d'un povero è del Cozzi. </p>
<p>Il quinto. </p>
<p>Il sesto, col Santo consolato dagli Angeli è primizia di Francesco Parolini. </p>
<p>Il settimo, è di Giuseppe Bazolla dove si vede il Santo che con un fascio d'urtiche risana una donna. </p>
<p>L'ottavo che fa vedere il miracolo della frutta è del Zolla. </p>
<p>Il nono ed ultimo di questa facciata in forma di prospettiva rappresenta il Santo che tiene a battesimo un figlio d'un Re: è del Bazolla. </p>
<p>Il primo della terza facciata fatto parimente in foggia di prospettiva rappresenta il famoso miracolo accaduto nel Giappone delli tre fanciulli risuscitati dopo tanto tempo per intercessione del Santo. Opera bellissima del Cozzi. </p>
<p>Il secondo è il Santo, che risana gli appestati d'Arles del Cozzi. </p>
<p>Il terzo è il Santo, che benedice la Regina per ottenere la fecondità: dipinto dal mentovato Bazolla. </p>
<p>Il quarto è il Santo che col solo suo bastoncello divide miracolosamente l'albero del castagno, dipinto dal Cozzi. </p>
<p>Il quinto mostra il Santo in atto di ricevere un dono d'alquanti frutti, di Giuseppe Zolla. </p>
<p>Il Sesto. Il Santo che libera una indemoniata del Bianchi. </p>
<p>Il settimo il Santo che maneggia il foco, del Cozzi. </p>
<p>L'ottavo contiene il Santo che libera dal tormento d'essere stirato da un cannone un povero soldato, del Bonardi. </p>
<p>Il nono ha dipinto l'asinello, che rigetta i ferri, del Bazolla. </p>
<p>Il decimo,  et ultimo di questa terza facciata fatto in forma di prospettiva rappresenta il Santo, che dà la regola delli tredici venerdí a diversi soggetti coronati, è del Cozzi. </p>
<p>Il primo della quarta facciata rappresenta il Santo che dispensa le candele benedette a diversi soldati, del Cozzi. </p>
<p>Il secondo fa vedere il Santo che rende la favella ad un fanciullo muto, opera di Felice Finetti scolaro del Cozzi. </p>
<p>Il terzo. Il Santo che miracolosamente forma il viso ad un fanclullino nato imperfetto, è del Cozzi. </p>
<p>Il quarto. Un fanciullo risuscitato dal Santo, del Bonardi. </p>
<p>Il quinto. Diversi soldati fugati dal Santo, del Cozzi. </p>
<p>Il sesto. Il Santo in estasi alla presenza dei re: del medesimo. </p>
<p>Il settimo. L'agnellino riscattato dalla fornace del Bazolla. </p>
<p>L'ottavo il Santo che spreme sangue dalle monete del detto. </p>
<p>Il nono. Una donna nella bara risuscitata di Francesco Robio. </p>
<p>Il decimo et ultimo. Il Santo morto di Carlo Bianchi. </p>
<p>Gli ornati di questi archi sono di Vincenzo Poggi. </p>
</div1>
<div1>
<head>XIV </head>
<head>S. NICCOLÒ </head>
<p>Fu già fabbricata questa chiesa dalla famiglia de' Pasqualetti,e dotata da Marco della medesima famiglia. Questa in altro tempo fu concessa alli frati della Congregazione di S. Girolamo di Fiesole; ma soppressa questa religione insieme con altre da Clemente IX Sommo Pontefice, fu da Innocenzo XI conceduta alli PP. della Congregazione Somasca l'anno 1689 alli 12 di luglio. </p>
<p>Sopra del primo altare a mano destra entrando si vede l'altare di S. Girolamo, con la Beata Vergine, e le Sante Lucia ed Apollonia fra le nuvole: il pittore delle quali immagini fu Tommaso Capitanello. </p>
<p>Pel secondo altare chg'è della nobile famiglia Riminaldi succede il bellissimo quadro dell'apparizione del Salvatore in forma d'ortolano alla Maddalena espresso dal valoroso pennello d'Ippolito Scarsellino. </p>
<p>Passata la porta laterale sopra del seguente altare nella cappella vedesi un'immagine di Maria Vergine di rilievo, dai lati della quale Carlo Bononi colorí in due quadretti li SS. Bernardo e Ildefonso genuflessi, che furono dell'ultime sue fatiche. </p>
<p><emph>Nella medesima cappella in una nicchia scavata nel maschio del muro, vedesi una gran statua di terra cotta rappresentante l'Arcivecovo S. Niccolò di Bari a sedere sul faldistorio vestito degli abiti pontificali, all'antico uso greco, che per la severità del volto, e l'austerità del disegno produce venerazione e timore insieme in chi lo mira. L'artefice è incognito, ma si conosce esser stato valentuomo. Era questa l'immagine del Santo titolare, che stava collocata al suo altare prima che vi fosse riposta quella che oggidí vi si scorge di lavoro moderno. Fu poi rinchiusa questa antica fra quattro muri dove lungo tempo è stata finché accidentalmente è stata scoperta</emph>. </p>
<p>Il quadro de' SS. Cosmo e Damiano con la Beata Vergine in cielo, all'altare dell'Arte de' Barbieri è fattura di Gioseffo Cremonese. </p>
<p>Siegue per l'altro altare la Decollazione di S. Giovanni Battista, la quale fu la prima opera pubblica, che si lavorasse da Cesare Croma ancor giovinetto, e ben si conosce esser cosa da principiante. </p>
<p>All'altare della crociera è la statua di S. Niccolò a sedere, vestito pontificalmente, d'autore incognito. <emph>Questa statua per costume antico si portava processionalmente per la città con molta venerazione ma poi col darsi in governo questa chiesa alli PP. Somaschisi si desisté di fare una tal processione</emph>. </p>
<p>Per parte della principale cappella al difuori dell'arco si vedono quattro quadri appesi, in uno de' quali Camillo Ricci espresse il Re David, e in un altro Santa Cecilia. Gli altri due sotto alli mentovati, vicini alla cantoria, che rappresentano li SS. Appostoli Pietro, e Paolo, sono sul gusto di Benvenuto Tisio Garofalo. </p>
<p>La tavola esposta nella facciata del coro, la quale dimostra la Vergine Madre col Figlio al seno  et angioli d'intorno,  et al piano S. Niccolò di Bari in mezzo alli quattro Dottori di S. Chiesa, è opera delle migliori di Sebastiano Filippi. </p>
<p>Gli altri due quadroni laterali, che empiono il coro, dimostrano l'uno il Serpente di bronzo innalzato da Mosè nel deserto per liberare il popolo d'Israele infestato, ed è opera d'Alfonso Rivarola detto il Chenda. L'altro piú graziosamente dipinto da Camillo Berlinghieri della scuola pur esso del Bononi, rappresenta la Pioggia della manna raccolta nel deserto. </p>
<p>Giovanni Battista dalla Torre scolare parimenti del Bononi dipinse il catino del coro, a olio, figurandovi il cielo aperto con Dio Padre, Gesù Cristo, la Vergine, e li SS. Giuseppe, Giovanni Battista, Giovanni Vangelista, Niccolò, Girolamo,  et altre figure ben disposte e colorite: che se quest'opera fosse stata terminata, ne avrebbe l'autore ricavata una gran lode, ma per un accidente occorsogli, convenne lasciarla imperfetta. </p>
<p>L'altare della crociera, ch'era anticamente della famiglia de' Gilardoni, ha un quadro di Giovanni Battista Benvenuti detto l'Ortolano il quale rappresenta Maria Vergine col Bambino, S. Giuseppe e li Santi Coronati Martiri, de' quali si legge il nome al disotto del quadro. </p>
<p>Tommaso Capitanelli figurò nel contiguo altare una Madonna col Figlio in collo sulle nuvole; e sotto S. Pietro Appostolo, S. Brigitta e S. Geltrude. </p>
<p><emph>Questo quadro fu levato l'anno 1705, e ve ne fu riposto un nuovo con dipintovi sopra l'Angiolo custode dal pennello di Carlo Bianchi allevato nella scuola di Roma. </emph></p>
<p><emph>Con tal occasione ancora fu lavorata dallo scalpello di Cassiano Olera bravo intagliatore una statua dell'Angelo custode pel voto fatto dalla città l'anno 1705 al tempo della grande escrescenza de' fiumi. Questa statua fu portata alcune volte in processione, ma poi non si proseguí, e rimase soppressa</emph>. </p>
<p>L'antico altare con l'immagine di S. Antonio da Padova è opera di Cosmo Tura detto Cosmè. </p>
<p>Il S. Carlo all'altare vicino, con S. Teresa e S. Gioseffo è di Gioseffo Cremonese. </p>
<p>L'altro S. Carlo nell'altare seguente, con la Madonna di Reggio è di Giovanni Battista Magagnino detto Farina. </p>
<p>Siegue il Crocefisso di rilievo d'autore incognito. </p>
<p>L'ultimo altare rappresentante S. Giuseppe in atto di lavorare di falegname (essendo pure dell'Arte de' Falegnami l'altare) dicesi opera del Capitanelli, ma sembra anche cosa di peggior gusto. </p>
<p>Gli ottantaquattro quadri compartiti nella suffitta di questa chiesa, continenti la Vita e i miracoli del Santo titolare, sono la maggior parte lavorati da Cammillo Ricci, e pochi altri di Cesare Croma. </p>
<p>Varj quadri mobili sono appesi alle pareti di questa chiesa sopra la cornice, che separa gli altari, e rappresentano diversi Profeti coi loro cartelloni. Non è chiaro chi li abbia dipinti, ma quattro se ne ravvisano usciti dalla scuola del Bononi. </p>
<p>Nella sacristia, vedesi un divoto Crocefisso intagliato al naturale in legno da Tommaso Gandolfi genovese. </p>
<p>Altrii quadri ancora si veggono appesi nella sacristia, li quali già una volta erano nella chiesa, e furono levati per riporvene di nuovi; ma i loro autori sono incogniti. <emph>Solo sopra la porta al didentro il Redentore che porta la croce al Calvario, si sa, essere di Francesco Fantozzi detto il Parma, scolaro d'Alessandro Naselli</emph>. </p>
</div1>
<div1>
<head>XV </head>
<head>S. GIOVANNI BATISTA </head>
<p>Confraternita </p>
<p>La Confraternita di S. Giovanni Batista dopo essere stata ricoverata sopra 'l reffettorio de' PP. Domenicani, Uguccione Contrarj, principale ministro d'essa, ottenne alcune casette fabbricate per uso de' poveri sulla Via della Rotta e vi fabbricò un oratorio a solajo l'anno 1491, il quale riuscendo poi scomodo alli confrati,  et alli cittadini per la salita, venne ridotta a pian terreno nella presente chiesa volta all'oriente. </p>
<p>Entrando in chiesa, il S. Giovanni nel deserto, che nel nicchio a mano destra sopra la banca della compagnia si vede, viene considerato per opera di Carlo Bononi. </p>
<p>Il primo altare mostra la Vergine Santissima coronata da due angioli, col Bambino nelle braccia, che fu colorita da Sebastiano Filippi: ma gli angioli che si veggono al disotto sono di Cesare Cromer detto Croma, il quale terminò quest'opera rimasa imperfetta. </p>
<p>L'altare Riminaldi in un vago quadro rappresenta Cristo Bambino nel presepe cosí pastoso e bello, adorato dalla Santissima sua Madre, da S. Giuseppe, e dal famoso iurisconsulto Ippolito Riminaldo, che ivi genuflesso ritratto si vede vestito in cappa bianca nella maniera, che nell'anno 1575 andò a Roma con questa Confraternita,  et orò avanti a Gregorio XIII Sommo Pontefice. Il suo pittore fu Giovanni Francesco Surchi detto il Dielai degno discepolo de' Dossi. </p>
<p>La pittura del Giudizio Universale sopra l'altare contiguo è uno schizzo in piccolo di Sebastiano Filippi, che seppe poi in grande cosí ben esprimerlo nel coro della cattedrale. </p>
<p>All'altar maggiore, li SS. Giovanni Batista e Giovanni Vangelista con due ritratti della famiglia Arivieri sono prodigiose produzioni d'un tal Calzolajo ferrarese, che in età assai avanzata datosi al diletto della pittura s'applicò allo studio d'essa sotto l'insegnamento de' Dossi, e riuscí assai lodevole. Dipinse ancora in questo quadro l'immagine di Maria Vergine col Bambino in grembo, e fuori del quadro il capo del Precursore decollato in un desco, e tre storiette di sua vita e morte. </p>
<p>Le sei figure colorite a oglio sul muro sono d'Ippolito Scarsellino. </p>
<p>L'altare che siegue vicino alla porta laterale ha un S. Giovanni che battezza Gesù Cristo nel Giordano di pittore non conosciuto. </p>
<p>Sopra la mentovata porta laterale sta un quadro mobile appeso, con Maria Vergine sulle nubi, e li Santi Domenico, Francesco d'Assisi e di Paola, ed al piano un Pontefice con alcuni potentati: il tutto è dipinto della miglior maniera di Domenico Monna. </p>
<p>Siegue l'altare di Santa Caterina vergine alessandrina fra 'l martirio delle ruote infrante, ed è opera di Sigismondo Scarsella. </p>
<p>Si credono dipinti da Cesare Cromer li dodeci Appostoli su altrettanti quadri bislonghi, che stanno appesi alle colonnate di questa chiesa. </p>
<p>Gioseffo Menegatti dipinse a fresco tutto il soffitto di questa chiesa, toltone il quadro, ch'è nel mezzo, rappresentante S. Giovanni Batista in atto di far orazione, ch'è di Costanzo Catanio. </p>
<p><emph>Ha questa chiesa buon numero di quadretti mobili sparsi per la chiesa sopra de' quali Gioseffo Cremonese dipinse l'Istoria della vita e morte di S. Giovanni Batista. </emph></p>
<p><emph>Nel cortile contiguo a questa chiesa, sul muro, ch'è superiore alla ringhiera, sta dipinto a fresco, il Battesimo di Cristo fatto da S. Giovanni, ritoccato quasi del tutto l'anno 1725 da Tommaso Raffanelli bravo freschista</emph>. </p>
</div1>
<div1>
<head>XVI </head>
<head>OGNI SANTI </head>
<p>Parrocchia </p>
<p>Salinguerra primo figliuolo di Pietro eresse questa chiesa l'anno 1148 nella parte superiore della città. È parrocchiale, ed ha sotto di sé le anime ancora della soppressa parrocchia di S. Croce eretta in beneficio semplice. </p>
<p>Le SS. Lucia, Apollonia, Maria Maddalena et Agata, che si veggono dipinte all'altare a mano destra sono di Domenico Monna. </p>
<p>Nel coro v'è un quadro con la Madonna incoronata dal Padre e dal Figlio, con sopra lo Spirito Santo  et al di sotto il ritratto d'un prete, il tutto di mano incognita. </p>
<p>Alla cappella di S. Ivone, oltre il Crocefisso di rilievo sonovi sul muro diversi Santi effigiati, di molta antichità, senza sapersene il loro pittore. Solo è noto che furono fatti dipingere da quell'Alberto Vigri conte e cavaliere, che fu zio paterno di Santa Caterina Vigri, il di cui corpo riposa in Bologna. </p>
</div1>
<div1>
<head>XVII </head>
<head>SANTA CROCE </head>
<p>Dall'antichissima famiglia Giocoli fu questa chiesa piantata l'anno 1090 con l'autorità di Guido Aretino Vescovo di Ferrara, che essendo parrochiale, sotto Gregorio XIII Sommo Pontefice fu ridotta a beneficio semplice, trasferendo la cura delle anime alla vicina chiesa d'Ognissanti. Per la sua antichità diroccata in parte, e resa indecente, fu quasi dai fondamenti riedificata dal Conte Ottavio Estense Tassoni Comendatore di S. Spirito, che n'era rettore. </p>
<p><emph>In questa chiesa, da pochi anni in qua, si è ricovrata la unione de' Lavoranti de' Calzolaj sotto l'invocazione, e protezione di S. Aniano discepolo di Marco Vangelista, il qual'era di professione calzolajo, che però ad onore di questo santo hanno nel coro alzato un gran quadro con l'immagine sua, dipinta dal vivente Aurelio Orteschi da Rovigo</emph>. </p>
<p>Gli altri quadri che si veggono in questa piccola chiesa sono di maestri incogniti, e non potutisi rinvenire per loro antichità e mala conservazione. </p>
</div1>
<div1>
<head>XVIII </head>
<head>S. DOMENICO </head>
<p rend="italic">Non serve qui, che si riferisca quanto delle pitture di questa chiesa ha scritto Carlo Brisighella, imperocché essendosi questa onninamente rinovata sí nell'interiore come nell'esterior pianta e nella disposizione degli altari, conviene per instruire il curioso lettore, e dilettante, appigliarsi all'ordine modernamente tenuto nella rinovazione d'essa chiesa, la quale quantunque consideri ne' suoi antichi fondamenti il suo primo principio fino dall'anno 1274, in cui vi pose la prima pietra fondamentale il B. Alberto Pandoni Vescovo nostro, nulla dimeno essendosi ridotta cascante e disadatta fu pensato bene ridurla all'architettura moderna, facendo ad essa mutar faccia, sí di fuori, come di dentro, e cangiandole fino il frontespizio, il quale fu rivolto all'oriente, dove'era l'antico coro e il coro fu riportato all'occidente verso le stanze del S. Offizio, dov'era l'antica porta maggiore. Si cominciò questa nuova fabbrica l'anno 1693 per architettura di Gioseffo Balduini architetto ferrarese, e già s'era incominciata la parte superiore del coro, e presbiterio; ma essendo occorse diverse diferenze tra chi comandava e chi serviva, rimase sospesa l'edificazione, fin a tanto che l'anno poi 1700 fu nuovamente riassunta, mutando l'antico disegno, per la direzione di Vincenzo Santini da Loreo capomaestro, che l'architettò, ed insieme vi lavorò coll'opera sua, di maniera che in pochi anni si ridusse a perfezione e uffiziabile, quantunque non ancora in questi giorni in cui scrivo sieno perfezionati gli altari. </p>
<p rend="italic">Daremo dunque principio alla visita  et alla descrizione delle pitture di questa chiesa nella maniera che oggidí sono disposte, essendovene ben molte di quelle ch'erano nell'antica chiesa, quantunque collocate in diverso sito, ma altresí molte nuovamente fatte, ed ivi riposte. </p>
<p rend="italic">Primieramente le quattro statue, che collocate in altrettante nicchie, si vedono nella nuova facciata tutte di marmo bianco, rappresentanti al naturale S. Vincenzo Ferrerio, S. Tommaso d'Acquino, S. Pio V e S. Antonino Arcivescovo, sono state lavorate dal valoroso scalpello d'Andrea Ferreri, scolaro del famoso Gioseffo Mazza bolognese, ora abitante col padre in Ferrara incaricato di diversi cospicui lavori. </p>
<p rend="italic">Entrando in chiesa la prima cappella a mano destra alza un quadro ultimamente fatto in Roma, sul quale è dipinta una Gloria di Santi, e fra d'essi distinguesi particolarmente S. Cristoforo per essere di mole gigantesca. </p>
<p rend="italic">L'altare seguente ha un quadro similmente fatto in Roma dallo stesso artefice dove fra gli altri Santi si scorgono S. Tommaso d'Acquino con le ali. </p>
<p rend="italic">Siegue l'altare del patriarca S. Domenico di marmi fini lavorato, dove si vede il quadro che si vedeva già nell'antica chiesa, il quale è del famoso nostro Carlo Bononi, e rappresenta l'immagine del Santo portata dalla B. Vergine in Soriano, accompagnata dalle SS. Barbara e Caterina alessandrina. </p>
<p rend="italic">Piú inoltrandosi, vedesi l'altare di S. Pietro Martire di Verona protettore della Santa Inquisizione, il quadro del quale è una delle singolari cose di Benvenuto Tisio Garofalo. Lateralmente a questa cappella sono appesi due gran quadri moderni, stabilmente ivi collocati. L'uno ci dimostra il miracolo fatto da S. Pietro Martire nel riunire col solo segno di croce la gamba recisa ad un giovine portatogli avanti: ed è opera di Giovanni Battista Cozzi, fra le prime che lavorasse in Ferrara. </p>
<p rend="italic">L'altro dimostra Maria Vergine corteggiata dagli angeli in atto d'apparire a S. Pietro Martire dipinto da Teresa Muratori pittrice bolognese, discepola valorosa di Giovanni Giuseppe Dal Sole. </p>
<p rend="italic">Questa stessa pittrice avea fatto un altro quadro coll'immagine di S. Domenico, la quale fu innicchiata sopra la porta laterale verso la piazza di S. Giovannino, ma per essere esposta ad un cocentissimo sole e soggetta a tutte le ingiurie dell'aria, ben presto svaní e rimase affatto perduto. </p>
<p rend="italic">Proseguendo verso l'altare maggiore vedesi l'altare di S. Tommaso d'Acquino in atto di contemplazione, ed è il medesimo che già vedevasi nell'antica chiesa lavorato dal pennello di Carlo Bononi. </p>
<p rend="italic">L'altar maggiore, e tutto seco il coro, ed il presbiterio ha diverse moderne pitture. Primieramente il quadro ch'è nella fronte del coro rappresentante gli Sponsali di Santa Caterina da Siena con molte altre figure è opera di Gioseffo Avanzi collocata ivi l'anno 1714. </p>
<p rend="italic">Nelli quattro angoli del catino sopra 'l presbiterio li Santi Domenicani ivi come innicchiati, ed il Padre Eterno nel mezzo d'esso catino furono dipinti da Francesco Robbio. </p>
<p rend="italic">Li due quadretti che sono incastrati nel muro sopra le due ringhiere, o poggiuoli laterali alla cappella maggiore, sull'uno de' quali è dipinto Cristo colla sammaritana al pozzo, e sull'altro, il Salvatore in forma d'ortolano, che apparisce alla Maddalena, sono opere di Giuseppe Avanzi. </p>
<p rend="italic">All'altare contiguo evvi un Crocefisso di rilievo ch'era già nell'antica chiesa,  et al disotto l'immagine della Madonna detta della Speranza ivi trasportata l'anno 1704 dacché l'anno 1700 adí 17 aprile fu scoperta in un muro di questa chiesa. Il pittore di questa immagine è incognito, essendo di molta antichità. </p>
<p rend="italic">Contiguo a questo è l'altare di S. Croce, dove si scopre il bellissimo quadro dipinto da Benvenuto Tisio Garofalo, e dimostrante il risuscitamento del morto fatto dal contatto del SS.mo Legno della Croce alla presenza di S. Elena imperadrice cosí vivamente colorita, che da alcuni è stata alle volte riputata per opera del gran Raffaello d'Urbino. </p>
<p rend="italic">Siegue l'altare del SS.mo Rosario, dover per ora sta a modo di provisione la bella statua di Maria Vergine,che si suole portare processionalmente ogn'anno nella prima domenica d'ottobre. In questa cappella si veggono appesi due moderni quadri votivi dipinti da Gioseffo Zolla, ne' quali si esprime la grazia ottenuta da D. Antonio Varani di Camerino allora quando nell'anno 1717 trovandosi in una peota per il fiume Po, rovesciataglisi la barca, fu miracolosamente salvato insieme con un religioso minore osservante. </p>
<p rend="italic">Le altre due cappelle non sono fino al giorno d'oggi provedute di quadri, e rimanerono vuote. </p>
<p rend="italic">Sparsi e compartiti per questa chiesa si veggono quattordeci quadri di buona misura con le immagini di diversi Santi dell'ordine de' predicatori, dipinti già da Maurello Scannavini l'anno 1690. </p>
<p rend="italic">Nella sacristia, invece dell'antico altare dov'era la statua di S. Lodovico Re di Francia Fatto fare da Lodovico Correggiari, nuovamente uno n'è stato fabbricato, dove si vede collocato un quadro rappresentante l'Annunziazione di Maria Vergine, opera di Sebastiano Filippi ch'era già ad un altare della chiesa antica. </p>
<p rend="italic">Compartiti poi ne' muri, e nelle pareti laterali di queste cappelle si vedono molti quadri e ben grandi, li quali già erano agli altari della chiesa antica, e non ancora hanno avuto sito proprio: e perché sono degni di particolare menzione, e forse un giorno saranno collocati negli altari che avanzano da fornirsi, ne daremo qui quella relazione che meritano, e che può instruire il curioso dilettante che visiti questa chiesa. </p>
<p rend="italic">Il quadro dove si vede la Madre di Dio in aria col pargoletto Gesù in seno, e sotto S. Pio V, a cui un angiolo annunzia la vittoria navale ottenuta contro 'l Turco l'anno 1571 e vi si veggono ancora il B. Alberto Magno, S. Vincenzo Ferrerio S. Gondesalvo, la B. Margherita di Savoia e S. Agnesa di Montepulciano, fu dipinto da Giovanni Battista Bolognini bolognese. </p>
<p rend="italic">La Natività di Maria Vergine in un gran quadro ch'era già all'altare del Rosario della famiglia Bevilacqua è opera d'autore sconosciuto, che la levò dalla carta stampata in picciolo dal Calotto. Cosí almeno scrive Carlo Brisighella, nella descrizione di questo altare. </p>
<p rend="italic">Il S. Carlo orante dinnanzi ad un Crocefisso, ch'era già all'altare de' Sacrati è opera d'Ippolito Scarsellino. </p>
<p rend="italic">La Santa Caterina da Siena con sotto un ritratto di chi la fece dipingere è lavoro di Sebastiano Filippi. </p>
<p rend="italic">Il S. Rocco e S. Lodovico Bertrando con Maria Vergine al di sopra uscí dal pennello d'Ippolito Scarsellino. </p>
<p rend="italic">Cosí pure il medesimo pittore colorí la S. Vergine e Martire Lucia fra li SS. Paolo, e Francesco che si veggono su d'un altro quadro ch'era già all'altare Perondoli. </p>
<p rend="italic">Il quadro che serve al banco della Compagnia del SS.mo Nome di Gesù, rappresentante S. Pietro Martire genuflesso dinnanzi ad una Croce rossa recatagli da un angelo è dipinto da Andrea Ghirardoni. </p>
<p rend="italic">La Madonna di Loreto in mezzo a due angeli è opera d'Ippolito Scarsellino. </p>
<p rend="italic">Il S. Liborio ginocchioni dinnanzi a Maria Vergine, ch'era già al suo altare alzato dal Marchese Ippolito Bentivoglio, che levò l'altro quadro della Circoncisione ch'era di Bastiano Filippi, è un bel lavoro di Benedetto Gennari da Cento nipote del famoso Guerzino. </p>
<p rend="italic">Altro quadro vedesi ancora con Maria Vergine assunta al cielo, nel quale, oltre gli Appostoli, che guardano nel sepolcro, si vede Santa Caterina S. Francesco e la B. Osanna Andreasi domenicana il tutto dipinto da Andrea Ghirardoni. </p>
<p rend="italic">Il S. Pio V moderno, che fu esposto l'anno della sua canonizzazione, conosce per suo autore Giovanni Battista Cozzi. </p>
<p rend="italic">Il S. Antonino Arcivescovo di Firenze, che dispensa limosine a' poveri è parimenti del sopraccennato Ghirardoni. </p>
<p rend="italic">Santa Rosa di Lima genuflessa avanti la gran Madre di Dio, che le porge il Bambino Gesù è opera di Giovanni Batista Bolognini bolognese. </p>
<p rend="italic">Il quadro mezzano che mostra S. Luca Vangelista in atto di dipingere il ritratto di Maria Vergine è fattura diligentissima di Camillo Ricci. </p>
<p rend="italic">Due quadri bislunghi, che mostrano, l'uno il B. Ambrosio Sansedonio, e l'altro il B. Giacomo Salomone dell'ordine de' Predicatori ambidue, furono fatti da Giovanni Battista dalla Torre degno allievo di Carlo Bononi, e con altri quadretti con sopra espressi alcuni fatti di S. Domenico dipinti da Lionello Bononi nipote di Carlo, adornavano l'antico altare di S. Domenico dove erano innicchiati. </p>
<p rend="italic">Una S. Maria Maddalena stesa in terra assistita da due angeli,  et in aria Maria Vergine col Bambino che addita alla Madre la detta santa penitente: è quadro disegnato, e colorito con una gran maestria da Ippolito Scarsellino, e che viene perciò molto apprezzato meritando d'essere collorato ad un qualche altare siccom'era prima nella cappella de' Perondoli sotto l'organo. </p>
<p rend="italic">La nuova fabbrica di questa chiesa fu veramente terminata l'anno 1717 in cui del tutto rimase libera dall'operare de' muratori. </p>
<p rend="italic">Nel recinto di questa chiesa al difuori, in luogo che corrisponde al coro, presso al Tribunale del S. Offizio, vi è un'immagine di Maria Vergine con S. Domenico,  et altri Santi tutti dipinti da Bartolomeo Solatti, e collocati in una nicchia, trasportandoli da altro sito dove erano parimenti fuori di chiesa prima, che si rifabbricasse. </p>
</div1>
<div1>
<head>XIX </head>
<head>SANTA CROCE DETTA LA CROCETTA DI S. DOMENICO </head>
<p>Oratorio </p>
<p>Questa è una sala in alto, posta al mezzogiorno, di rincontro alla porta maggiore (<emph>oggidí coro</emph>) della chiesa di S. Domenico, e contigua alle stanze della S. Inquisizione dove ordinariamente si sogliono fare le pubbliche abiure. Fu ceduta dalla Comunità agli Inquisitori <foreign lang="lat">pro tempore</foreign>, i quali avendola ridotta in oratorio l'intitolarono Santa Croce. </p>
<p>Salite le scale, vedesi sopra l'altar principale un quadro, dove Ippolito Scarsellino figurò mirabilmente Maria Vergine in aria col Bambino nelle braccia; e sul piano l'Imperatore Eraclio, che porta il legno della Santa Croce in Gerusalemme: e in otto quadretti per l'ornato fece li SS. Domenico, Tommaso d'Acquino, Giacinto, Pietro Martire, Lodovico Bertrando e Raimondo Domenicani. </p>
<p>Il secondo altare ha un Cristo di rilievo, nei di cui lati Cesare Mezzogori dipinse la Vergine Madre e S. Giovanni Vangelista. </p>
<p>Per il terzo è una bella, e vaga immagine di Maria Vergine col Bambino, tutta di rilievo, la quale dal S. Tribunale dell'inquisizione fu tolta ad un birbante che con poca decenza, e con modi improprj la portava in giro. </p>
<p>Nei quadri, che adornano questa sala, Giulio Croma colorí l'Ultima cena di Cristo il Lavar de' piedi agli Appostoli; l'Orazion nell'orto la Presa di Cristo. </p>
<p>Giacomo Bambini dipinse la Flagellazione alla colonna, e quando vi fu legato Gesù Cristo, la Coronazione di spine, L'<foreign lang="lat">Ecce Homo</foreign>; il portar della Croce, e la penosa Crocefissione, con la Deposizione dalla croce. </p>
<p>V'è di piú un Crocifisso dipinto anticamente con la Vergine e S. Giovanni,  et alli piedi S. Pietro martire genuflesso della qual pittura non si truova l'autore. </p>
</div1>
<div1>
<head>XX </head>
<head>S. STEFANO </head>
<p>Parrocchiale </p>
<p>Siegue la parrocchiale di S. Stefano situata all'occidente la quale dopo essere stata maltrattata dal terremoto l'anno 1570 a' 17 novembre venne ristaurata, e ridotta in tre navi. Nell'anno poi 1657, la congregazione de' preti dell'oratorio di S. Filippo Neri ne ottenne il possesso con la protezione del Card. Alderano Cibo in quel tempo legato di Ferrara. </p>
<p>Nella facciata della chiesa in due tondi si vede dipinta l'Annunziazione di Maria Vergine, essendo l'angelo da una parte, e Maria Vergine dall'altra, per opera di Francesco Ferrari bravo freschista, il quale nello stesso (e fu l'anno 1682), dipinse ancora a fresco tutto il suffitto della chiesa, istoriandolo sí di vaghe figure, come di nobile architettura. </p>
<p>Entrando in chiesa, il primo altare è dedicato a S. Filippo Neri tolto dai ferraresi protettore sopra le acque. Il suo quadro rappresenta il Santo vestito degli abiti sacerdotali, in atto di voler celebrare, apparendogli la B. Vergine Maria col Figlio nelle braccia: il suo pittore fu Antonio Randa della scuola di Guido Reni. </p>
<p>Li quadretti, che si veggono nell'ornato della Beata Vergine di rilievo all'altro altare con li SS. Giovanni Vangelista, Carlo Borromeo, Domenico, e Lucia, sono di Giacomo Bambini, e la Visitazione di Maria Vergine al di sopra è di Giuseppe Avanzi. </p>
<p><emph>Del gran Croceffisso che sta esposto nell'altare seguente non si sa l'autore: è però immagine molto divota, e che muove gran compassione</emph>. </p>
<p>Tutti li quadri della cappella maggiore che si veggono nei lati del presbiterio, e quelli ancora nel parapetto della cantoria, e sono l'Angelo custode, S. Michelle Arcangelo tutti in un quadro; Maria Vergine col Bambino, e S. Giuseppe che ritornano d'Egitto, e li Quattro Dottori della Chiesa e l'immagine di Maria Vergine nel mezzo, furono coloriti da D. Ferrante Baciocchi religioso di questa congregazione, siccome il S. Steffano sopra l'organo. L'Annunziazione sopra gli sportelli dell'organo è di Francesco Fantozzi detto il Parma: e la quadratura dietro la cantoria è di Giacomo Filippi </p>
<p>Dall'altra parte sul primo altare attacco al campanile si vede un quadro colle immagini de' Santi Leon Papa, Francesco di Paola, e Antonio da Padova dipinto da Giacomo Parolini l'anno 1689, e fu una delle prime sue tavole ch'esponesse in pubblico. </p>
<p>Sopra alla porticella del campanile in un quadro grande si vede S. Steffano lapidato: ed è opera dello stesso sopramentovato Baciocchi. </p>
<p>Giuseppe Avanzi a concorrenza del Parolini dipinse con maggior diligenza al contiguo altare il S. Francesco d'Assisi, che sviene al sentir il suono d'uno strumento musicale tocco da un angelo. Questo altare era già della nobile famiglia Catti ed ora è pervenuto per ragione di legato alla nobile famiglia de' Riminaldi. </p>
<p>Il quadro che serve di frontale alla Madonna di mezzo rilievo nell'ultima cappella è di Sigismondo Scarsella che vi colorí S. Giovanni Vangelista, S. Paolo Appostolo, e due angeli, che incoronano la suddetta immagine. </p>
<p>Li quadri mobili d'intorno alla chiesa, collocati al disopra di tutti gli altri e che rappresentano alcuni fatti de' piú insigni di S. Filippo Neri furono fatti da Antonio Bonfanti detto Torricella, da Orazio Mornassi, e da Tommaso Capitanelli, e il Padre Baciocchi sopracitato vi dipinse molti di que' quadri di mezze figure. </p>
<p>Altri quadri sono sparsi per questa chiesa in gran numero, essendosi compiaciuto il P.D. Agostino Querci sacerdote di questa congregazione di coprire i muri quasi tutti di quadri di varie grandezze e di varie mani. Fra d'essi i piú considerabili sono l'Annunziazione di Maria Vergine in due quadri a lato dell'altar maggiore: l'uno di Maurelio Scannavino, e l'altro dell'Avanzi. </p>
</div1>
<div1>
<head>XXI </head>
<head>ORATORIO DI S. FILIPPO NERI </head>
<p>Il P.D. Agostino Querci sopramentovato, avendo acquistato dal Duca di Modena una certa stanza contigua alla chiesa di S. Steffano, dove soleva essere il pubblico giuoco della palla, la convertí in un divoto e capace oratorio per le funzioni sacre secondo l'istituto di S. Filippo Neri. Questo appoco appoco dopo la morte del detto Padre, lavoratosi, e perfezionatosi, si è ridotto atto alle funzioni desiderate, avendo l'ingresso sulla pubblica via in faccia alla strada di S. Michelle. Fra li primi pensieri, che si prese chi fondò quest'oratorio, fu quello di far dipingere il quadro che dovea collocarsi sull'altare, e ne fu addossata l'impresa a Giuseppe Avanzi, il quale ben presto colorí su d'una gran tela S. Filippo Neri sollevato nella gloria del Paradiso nella vicinanza di Maria Vergine e del suo Figlio Gesù, con gran numero d'angioli,  et al disotto espresse i lavori, che si sogliono fare agli argini del Po in occasione d'escrescenza, disponendovi varie figure in diverse bizzarre attitudini. </p>
</div1>
<div1>
<head>XXII </head>
<head>MONTE DI PIETÀ· </head>
<p>Questa piccola chiesa, la quale piuttosto oratorio può chiamarsi, fu fabbricata per privato comodo de' ministri del Sacro Monte, acciocché ogni giorno avessero facile il modo d'ascoltare la S. Messa. La sua fondazione fu dell'anno 1507. </p>
<p>Non ha che un solo altare, al quale non è altra immagine che una Pietà, o vogliam dire un Cristo morto assiso sul proprio sepolcro fatto di basso rilievo, e colorito a bronzo. Quant'altro si vede sui muri di questo oratorio, sí nel suffitto come nel catino è lavoro a fresco di Gioseffo Menegatti. </p>
<p>Nella stanza della cassa, ove soggiorna il cassiere con altri uffiziali vedesi appeso un quadro con sopra Cristo morto, e Maria Vergine addolorata, fatto nella scuola di Carlo Bononi. </p>
<p>Cosí nella residenza de' provisori, ove di fanno le congregazioni, ristaurata in questi ultimi anni vedesi un quadro bislungo con sopra l'immagine del B. Bernardino da Feltre promotore e fondatore del Monte di Pietà, dipinto da Cosmo Tura detto Cosmè. </p>
</div1>
<div1>
<head>XXIII </head>
<head>S. GIULIANO </head>
<p>Questa chiesa fu edificata vicino al castello da Galeotto Avogari e da lui dotata, voltandola al mezzogiorno in un sito donatogli dal Marchese Niccolò III l' anno 1646. In essa hanno ricetto 4 Congregazioni: quella degli Orefici, quella degli Osti, quella degli Sprocani e quella de' Macellaj e tutte tre altresí vi hanno i loro altari. </p>
<p>Entrando in chiesa l'altar primo a mano destra mostra un S. Andrea Appostolo dipinto da Bartolommeo Solati. </p>
<p>Di rimpetto a questo v'è l'altare di S. Luca dell'Arte de' Macellaj, opera di Tommaso Malmegnati. </p>
<p>La pittura del quadro dell'altar maggiore, ch'è dell'Arte degli Orefici, è l'unica opera che si vegga in pubblico fatta da Paolo Grazzini orefice, il quale vi dipinse S. Eligio Vescovo di Noion in Francia, il quale dispensa le sue ricchezze ai poveri di Cristo: n'ebbe perciò il pittore in ricompensa dieci scudi dall'Arte sua. Carlo Bononi vi fece li quattro Angioli a chiaroscuro che si veggono dalle parti; e Camillo Ricci in nove piccioli compartimenti, che adornano questo altare, vi colorí diverse delle piú cospicue azioni del detto S. Vescovo. </p>
<p>Il quadro di S. Giuliano sopra il suo altare, ch'è dell'Arte degli Osti, è lavoro di più d'un pittore, perocché fu incominciato da Giacomo Bambini, che vi fece Maria Vergine col Bambino al collo, e Cesare Croma vi dipinse il rimanente. </p>
</div1>
<div1>
<head>XXIV </head>
<head>S. MARIA DELLA ROSA </head>
<p><emph>Anche questa chiesa è una di quelle che in molte parti, massimamente nella struttura degli altari e qualità de' loro quadri è stata mutata dacché Carlo Brisighella fece il suo manoscritto; e perciò cavando da quello quanto serve per le cose, che vi sono rimaste, noi la descriveremo secondo l'ordine, in cui presentemente si truova</emph>. </p>
<p>Questa chiesa dal Duca Ercole primo fu inclusa nella città, e data del 1466 alli Frati Eremitani della Congregazione del B. Pietro da Pisa osservanti della regola di S. Girolamo tra noi detti della Rosa. <emph>E la cagione di questa denominazione si è, perché la prima immagine sacra alla quale fosse eretto o altare, o oratorio in questo sito rappresentava Maria Vergine col Bambino nelle braccia  et una rosa nella mano, onde fu detta della Rosa. Questa immagine poi nella fabbrica della nuova chiesa fu levata,  et ora conservasi riposta nella sacristia come ognuno può vedere, ed è pittura di molta antichità, adornata poi con altre immagini di Santi all'intorno, di piú moderno pennello. </emph></p>
<p><emph>Il primo altare, che si trova nella prima cappella, a mano destra, mostra una tavola ovata, dove Steffano Figatelli da Cento dipinse l'immagine del B. Pietro da Pisa in atto di contemplare. La quadratura, e le altre pitture a fresco sul muro sono di Giacomo Filippi, ivi colorite nell'anno 1715. In questo sito era prima di Sepolcro di Nostro Signore con le statue, delle quali altrove si dirà</emph>. </p>
<p>Alla cappella della famiglia Naselli, che siegue, è il bellissimo quadro, che rappresenta Santa Barbara assisa in terra, presso d'un ruscelletto, in atto di considerare il mistero dell'ineffabile Trinità in esso, comecché da una sola sorgente si producano tre rivi. In lontananza si vede l'edificio della torre che dalli maestri si va alzando, e già mostrano d'essere giunti alle tre finestre. Quest'opera mostra veramente qual fosse la maestria del Bastaroli nella pittura, perché ha in sé tutte le perfezioni dell'arte; onde giustamente vien tenuta in riputazione da professori e dai dilettanti. <emph>Nell'anno 1726 è stata questa cappella e suo altare di nuovi ornamenti abbellito dalla medesima famiglia Naselli essendo autore di tutte le macchie, e quadrature Giacomo Filippi, e delle figure Giacomo Parolini, che anche in queste minuzie segnalò il suo pennello. </emph></p>
<p><emph>Giovanni Battista Cozzi ha colorita, pochi anni sono, la Santa Caterina Martire all'altare che siegue, in atto di ricever l'anello, dal Bambino Gesù. A quest'altare era prima un'altra tavola parimente di S. Caterina dipinta da Domenico Monna. Le pitture a fresco sono di Giuseppe Facchinetti scolaro di Antonio Ferrari, il quale in questi anni comincia a dar grandi speranze di se stesso</emph>. </p>
<p>La cantoria, con le portelle dell'organo al difuori furono dipinte da un medesimo pittore del quale non si sa il nome. Al didentro poi di dette portelle, il Bastaroli rappresentò in una S. Bartolommeo Appostolo, e nell'altra S. Girolamo in atto di penitenza. </p>
<p>Giuseppe Avanzi mostrò nel quadro della cappella vicina alla principale, la Vergine Annunziata dall'Arcangelo Gabriele. </p>
<p>Li due gran quadroni nella cappella maggiore, laterali al presbiterio sono fatiche del medesimo pittore Avanzi fatte l'anno 1688, figuranti una la Fuga di Maria Vergine in Egitto, e in lontananza la strage degli innocenti; e l'altra la Disputa di Gesù fanciullo nel tempio fra li dottori. </p>
<p>Parimenti nel coro li quadri che vi sono appesi (ad eccezzione di quello del B. Pietro da Pisa ch'è lavorato in Bologna) sono opere del medesimo Avanzi. </p>
<p>Le pitture che sono nel catino del coro non meriterebbono menzione; ma per soddisfare la curiosità del dilettante, altro non dirò, se non che furono fatte da Gioseffo Cantù bolognese, l'anno 168l. </p>
<p>Passata la cappella del Crocefisso di rilievo, che ha un S. Carlo di rilievo anch'esso ai piedi, che l'adora; sopra l'altare, che siegue, in faccia all'organo, v'è in un quadro S. Pietro Appostolo, S. Onofrio, e sopra di loro, Gesù Cristo e la Beata Vergine in gloria: il tutto è opera di Giacomo Galli. </p>
<p rend="italic">La moderna tavola de' SS. Onofrio, Eusebio, Paola, Eustochia, ed altri Santi, con disopra la SS.ma Trinità è fatica del vivente Steffano Figatelli da Cento collocata in luogo d'un quadro del Capitaniello, che rappresentava S. Girolamo in orazione. La quadratura e tutto ciò ch'è a fresco in questa cappella è una pruova del pennello di Andrea Ferrerio eccellente scultore. </p>
<p>Alla cappella seguente si vede una statua di Maria Vergine intagliata da Giovanni Cremasco detto l'Anticristo fatta l'anno 1646. Gli ornamenti e gli stucchi di questo altare con insieme la pittura a fresco sono fatiche del mentovato Andrea Ferreri. </p>
<p rend="italic">Per l'ultima cappella vedesi il Mortorio di Gesù Cristo steso in una bara, con la Madre e le altre Marie piangenti,  et altre persone ancora tutte effigiate in grandi, e massicce statute di terra cotta espresse come parlanti dal valoroso nostro Alfonso Lombardi. Le pitture moderne di questa cappella sono di Giacomo Filippi eccellente nella quadratura: le altre figure sono del mentovato Figatelli fatte l'anno 1713 in occasione che queste statue coll'altare furono trasportate dalla prima loro cappella ch'era appunto la prima a mano destra entrando in chiesa. </p>
<p>La pittura ch'è nel catino di mezzo, e dimostra una maestosa Maria Vergine di smisurata grandezza che ad ambe le mani sparge rose, effigiata al disotto in su, dicesi essere di Gioseffo Bastaroli, che s'ingannò nella proporzione dell'altezza. </p>
<p rend="italic">Il medesimo Figatelli disopra accennato, colorí a chiaroscuro tutti gli Apostoli,  et altre figure, che sono fra gli archi delle cappelle della nave di mezzo, dove prima erano altrettanti Santi dipinti da Carlo Borsatti. </p>
<p>Presso di questi religiosi si veggono parecchi quadri con mezze figure al naturale di varj Santi e Sante del loro ordine, dipinti dal Ghirardoni. </p>
<p rend="italic">cosí pure tutta la Storia del Profeta Reale David fu compartita da Gioseffo Avanzi in molti quadri, de' quali questi religiosi si servono in occasione di adobbare la loro chiesa per le solennità. </p>
<p rend="italic">Le due statuette che si veggono sopra le porte del coro a lato dell'altar maggiore, e rappresentano S. Girolamo, e il B. Pietro da Pisa, sono lavorate dal vivente Andrea Ferrerio. </p>
<p rend="italic">Nella sacristia si veggono appesi diversi buoni quadri ch'erano già a gli altari della chiesa, e specialmente un Cristo Salvatore morto sostenuto da Nicodemo, dipinto dal Bastaroli. </p>
</div1>
<div1>
<head>XXV </head>
<head>ORSOLINE </head>
<p>A mano destra poco distante da S. Maria della Rosa è la presente chiesetta volta a mezzogiorno, la quale per opera della marchesa Antiopa Pola Trotti, protettrice di queste vergini orsoline, con l'elemosine d'alcune pie persone fu edificata col titolo di Sant'Orsola nel qual giorno fu aperta l'anno 1684. </p>
<p>Sopra l'unico altare è l'immagine della Santa titolare con moltissime altre vergini, dipinte da Gioseffo Avanzi. </p>
<p rend="italic">Giuseppe Menegatti colorí il suffitto l'anno 1696: ma piú modernamente è stata questa chiesa dipinta a fresco con ordini d'architettura da Giuseppe Facchinetti ferrarese, essendo le figure riportate sí nel suffitto come nel resto della chiesa, di Carlo Bianchi. </p>
</div1>
<div1>
<head>XXVI </head>
<head>S. CATERINA MARTIRE </head>
<p>Monache </p>
<p>Da tre sorelle della famiglia di quelli da Marano, le quali vivevano sotto la regola di S. Domenico fu piantata questa chiesa e suo monastero l'anno 1290 dove poi s'introdussero diverse vergini a vivere sotto la medesima regola con la direzione de' PP. Domenicani. </p>
<p>La tavola dell'altar maggiore è una delle piú diligenti e compiute pitture di Sebastiano Filippi. Esprime ella nobilmente Maria Vergine sulle nuvole col Figlio nelle braccia, e sul piano le Sante Vergini e Martiri Caterina Alessandrina, e Barbara in atto d'orare. </p>
<p>Nelli due quadri laterali, l'uno che serve sopra la ruota, l'altro sopra 'l finestrino della comunione Carlo Bononi con molta diligenza e studio dipinse sopra dell'uno la Pioggia della manna raccolta dalle turbe ebree nel deserto, e nell'altro il Martirio di Santa Caterina illesa fra le ruote, opera tenuta in molta considerazione dai professori. </p>
<p>Sopra l'altare dalla parte del Vangelo all'altar maggior è un'immagine antica di Maria Vergine di rilievo d'autore non conosciuto. </p>
<p>Di rimpetto al medesimo vedesi in un quadro la Madonna di Reggio con sotto genuflessa la B. Giovanna dalla Croce fatto da Ippolito Scarsellino. </p>
<p>Il suffitto sí nella quadratura a fresco come nel quadro a oglio ch'è nel mezzo è l'ultima opera, che si dipignesse da Carlo Borsatti, e fu ciò nell'anno 1664. </p>
<p rend="italic">Nuovamente da Giacomo Filippi è stato dipinto sulla tela all'intorno di questa chiesa, un vaghissimo fregio d'architettura, sparsa in qua e in là di varj busti e figure da Giacomo Parolini. E questo lavoro è stato esposto la prima volta nell'anno 1725. </p>
</div1>
<div1>
<head>XXVII </head>
<head>S. MARIA DE' SERVI </head>
<p rend="italic">Nel descrivere questa chiesa non si mantiene l'ordine tenuto dal Guarini, perché la chiesa non solo ha mutata simetria e struttura, ma sito ancora essendo stata piantata di nuovo in diverso quartiere dal primo onde fa di mestieri inserirla in questo libro con questo nuovo ordine senza servare l'antico. </p>
<p>Demolita d'ordine d'Urbano VIII Sommo Pontefice l'antica chiesa e monastero di Santa Maria de' Servi nell'anno 1634, a cagione della nuova fortezza vicina, e pagati alli PP. per ricompensa settemila scudi dalla Camera Appostolica, furono comprate con essi alcune case nella via della Colombaja, e col disegno del Cavalier Luca Dainesi ravennate, addí 17 marzo dell'anno susseguente, diedero principio ad una nuova chiesa volta a settentrione; nei fondamenti della quale il Card. Steffano Durazzi pose la prima pietra con due monete, l'una d'oro, l'altra d'argento, alla presenza d'Orazio Trotti Giudice de' Savj, di molta nobiltà, e popolo di Ferrara. Prima dell'anno 1644 non si poté in essa uffiziare; ma andando in lungo la fabbrica, per mancanza di denaro furono sforzati li PP. del 1668 accorciare il disegno cominciato per ridur la chiesa in qualche forma atta a i divini uffizj. </p>
<p>Sopra l'altare della prima cappella a mano destra è un quadro con li Quattro Dottori di S. Chiesa, e Dio Padre, che corona la Vergine Madre: opera d'assai buon gusto, che si crede di Girolamo Carpi Ferrarese. </p>
<p>Per abbellire questa cappella, nelle parti laterali vi furono a opera di Giovanni Battista Risari e Girolamo Frusca collocati diversi quadri, l'enumerazione de' quali non occorre ch'io faccia, bastando che di tutti io accenni il pittore, che fu Orazio Mornassi. </p>
<p>Nella seconda, Sebastiano Filippi rappresentò mirabilmente e con gran diligenza l'Adorazione dei Re Magi al nato Redentore, e nell'ornato quella Sibilla, che predisse una tale adorazione. Per render poi frequentato questo altare, il P. Maestro Ippolito Sagatti pose a questo medesimo altare un quadretto (senza però occupare il maggiore) con l'immagine di S. Antonio di Padova. Li quattro quadri poi lateralmente disposti in detta cappella, li quali mostrano diversi fatti insigni e prodigiosi del taumaturgo S. Antonio da Padova, sono stati coloriti nella prima sua gioventú dal vivente Giacomo Parolini, il quale fin d'allora dava un saggio sí riguardevole di se stesso. </p>
<p>Per la terza cappella è un'immagine di Maria Vergine Addolorata di rilievo. Nei quadretti che servono di portelle alli reliquarj, che vi sono per parte, Giovanni Vengembes Fiamingo colorí le due Sante Marta,  et Agata. Li Santi che si vedono dipinti nel quadretto a' piedi della sudetta immagine sono d'autore incognito. </p>
<p>Quattro altri quadri adornano questa cappella, li quali furono dipinti dal sopracitato Mornassi, e figurano quattro insigni femmine dell'Ordine de' Servi. Uno di questi quadri fu a questi ultimi anni levato, ed in sua vece vi fu collocato un S. Lorenzo dipinto a Bologna da uno scolaro del Pasinelli. </p>
<p>All'altar maggiore non è alcun quadro: se non che sui muri laterali vi si veggono quattro Miracoli di S. Filippo Benizj dipinti a guazzo da Vincenzo Poggi <emph>bolognese</emph> tutti a chiaroscuro. </p>
<p>Le pitture del suffitto in varj comparti d'Angeli e nel mezzo Maria Vergine Addolorata, sono primizie del pennello di Francesco Ferrari. </p>
<p>Tutto il restante del suffitto della chiesa con i colonnati e la cappella di Maria Vergine Addolorata è opera a fresco di Filippo Cavari bolognese. </p>
<p>Nella cappella a destra della maggiore è una immagine di Maria Vergine di rilievo. Nei portelli de' due reliquiarj che la prendono in mezzo Costanzo Catanio espresse S. Giovacchino e S. Giuseppe </p>
<p>Tommaso Malmignatti dipinse in due quadri esistenti in questa cappella alcune geste di S. Sigismondo Re di Borgogna, e in due altri alcuni fatti di un Santo Pontefice e Martire. </p>
<p>In quella che siegue della famiglia Fiaschi è un divoto Crocefisso di rilievo con Maria Vergine e S. Giovanni li quali furono scolpiti da un frate laico di questa religione. Nel peduccio dell'ornato del Croceffisso suddetto, vedesi in picciole figure la Conversione di S. Paolo, S. Steffano lapidato, e una Fuga della Vergine in Egitto dipinte da Camillo Ricci. </p>
<p>Li quattro quadri laterali collocati in detta cappella esprimenti diversi Misterj della passione di Cristo furono a spese del Marchese Carlo Fiaschi lavorati l'anno 1696 da Giuseppe Morganti pistoiese. </p>
<p>Per l'ultima cappella dedicata a S. Filippo Benizio è un quadro antico sopra 'l suo altare, con la sua immagine circondata da tanti quadretti esprimenti le sue eroiche azioni: ma non se ne sa il pittore. </p>
<p>Bensí gli altri quattro quadri che lateralmente si veggono nei muri nella detta cappella, dimostranti alcuni fatti del medesimo S. Filippo Benizio, sono delle migliori pitture uscite del pennello di Carlo Borsatti. </p>
<p>Alcune pitture di stima possedevano questi Padri nella loro prima chiesa, che pel bisogno della fabbrica nuova furono appoco appoco vendute; e massime le migliori vedendosi solo nella sagristia una Natività di Nostro Signore cavata da un originale di Giovanni Battista Benvenuti detto l'Ortolano e due quadri di Francesco Naselli. </p>
</div1>
<div1>
<head>XXVIII </head>
<head>SANTA LUCIA </head>
<p>Monache </p>
<p>La fondazione di questa chiesa succedette nell'anno 1537 per opera di Vittoria Pasqualetti e Bianca Sardi compagne nobili ferraresi, dedicandola alla Vergine e Martire Santa Lucia. </p>
<p>Sopra l'altare a mano destra evvi la statua della Santa titolare lavorata di stucco, dietro della quale vedesi una tavola antica, che dimostra in pittura la Natività del Signore per opera di Benvenuto Tisio detto il Garofalo. </p>
<p>Nel quadro dell'altar maggiore, Sebastiano Filippi colorí Maria Vergine col Figlio sulle ginocchia e vicini ad essa, Santa Lucia e S. Matteo Appostolo. </p>
<p>L'Annunziazione della Vergine all'altare che siegue fu fatta da Domenico Monna. <emph>Ora questa tavola è levata, ed in sua vece n'è stata ivi collocata una nuova dipinta da Giovanni Battista Cozzi</emph>. </p>
<p>Il suffitto col fregio a fresco è di Giuseppe Menegatti. </p>
<p><emph>Nel contiguo cortile dov'è la porta del monastero si vede sul muro dipinta a fresco una tavola con sopra diverse monache sul gusto antico, e credesi opera di Jacopo Panicciato ferrarese</emph>. </p>
</div1>
<div1>
<head>XXIX </head>
<head>SS. PIETRO E PAOLO </head>
<p>de' mendicanti </p>
<p>Venne questa chiesa, la cui faccia è volta a settentrione, fabbricata l'anno 1565 dalla Comunità di Ferrara ad instanza de' PP. Cappuccini dedicandola alli SS. Pietro e Paolo, e abitata da loro per lo spazio di 52 anni, fu poi destinata per ricovero de' poveri mendicanti dell'uno e l'altro sesso; presedendo una onorevolissima congregazione per gl'interessi del loro mantenimento. </p>
<p>Il quadro dell'altar maggiore ha Cristo Signor nostro in gloria con li SS. Pietro e Paolo dalle parti, ed alcuni poveri mendicanti sotto, ch'è la piú bella operazione, che sia uscita dal pennello di Lionello Bononi nipote di Carlo, fatta col suo disegno e ritocca da lui talmente che molti la tengono per opera del medesimo Carlo. </p>
<p>Altri due quadri vi sono appesi per parte nelle pareti, ove Andrea Ghirardoni effigiò li medesimi due Santi titolari di questa chiesa. </p>
</div1>
<div1>
<head>XXX </head>
<head>S. MAURELIO DE' PP. CAPPUCCINI </head>
<p>Chiesa edificata da Enzo Bentivoglio sulla via di S. Benedetto per uso de' PP. Cappuccini, nei di cui fondamenti il Card. Orazio Spinola, legato allora di Ferrara pose la prima pietra angolare l'anno 1612, passandovi poi ad abitare li detti PP. l'anno 1615 poi che fu dal suddetto cardinale benedetta in onore di S. Maurelio martire e nostro protettore. </p>
<p><emph>Entrando in chiesa, a mano destra, prima d'entrare nella vicina cappella, vedesi affisso al muro un bellissimo quadro dimostrante l'Ascensione del Salvatore al cielo; ed è una delle piú geniali opere, e del miglior gusto di Giuseppe Bastaroli pittor ferrarese</emph>. </p>
<p>Nella prima cappella a mano destra vedesi Maria Vergine che porge il suo Unigenito a S. Felice di Cantalice cappuccino, ed è pittura di Carlo Bononi. </p>
<p>La Posata della Vergine Madre, che ritorna d'Egitto nella cappella contigua fu dipinta dal nostro Ippolito Scarsellino. </p>
<p>Nella terza cappella è il patriarca S. Francesco che riceve le stimate: questo quadro è lavorato da mano incognita, e si vede ch'è tolto da una stampa intagliata dal Sadler. </p>
<p>All'altar maggiore, Domenico Monna colorí nel miglior suo gusto, e che s'accosta a quello di Giacomo Bambini, la Visitazione di Maria Vergine a S. Elisabetta; e sotto d'essa li SS. Francesco d'Assisi, Chiara e Maurelio. </p>
<p><emph>Il ciborio, o sia tabernacolo di legni rari e preziosi, che si vede a questo altare fu donato a questa chiesa del card. Niccolò Acciajoli nostro legato l'anno 1682</emph>, il quale fece a sue spese anche tutto l'ornamento del quadro. </p>
<p>Sulle portelle delle finestre che guardano in coro Gasparo Venturini pittor ferrarese figurò li SS. Bonaventura,  et Antonio da Padova. </p>
<p>Li tre quadri appesi al muro fuori di questa cappella in cui sta dipinto il mistero dell'Annunziazione di Maria Vergine sono dipinti da Giovanni Andrea Ghirardoni. </p>
<p>Sopra l'altare della cappella seguente è una Madonna che adora il suo Bambino Gesù, la quale vien tenuta per opera del Francia;  et il S. Adriano decapitato, dipinto nella custodia del suo vero capo è opera fatta in picciole figure da Domenico Monna. </p>
<p>Nella cappella della nobile famiglia Bentivoglio, Sigismondo Scarsella detto Mondino padre d'Ippolito Scarsellino dipinse in un gran quadro Maria Vergine assunta al cielo, e sotto di lei li SS. Pietro, Paolo, Maurelio, Caterina, Chiara, Lucia,  et Elena. </p>
<p rend="italic">Questo altare in oggi è mutato, ne piú può vedersi un tal quadro, stante che ogni cosa fu incendiata e consunta da un fulmine caduto dal cielo la notte delli 6 luglio 1702. La divozione poi del Cav. Fra Ascanio Bentivoglio Comendatore Gerosolimitano ben presto a proprie spese fece rimettere questo altare collocandovi un ben lavorato Crocefisso di legno con Angeli  et altro, conforme piacque all'ingegnoso scalpello di Marco Beccari d'Armentier intagliator celebre; e fu ciò nell'anno 1703. </p>
<p>L'ultima cappella ha un S. Antonio di Padova in atto d'adorare il Bambino Gesù, dipinto da Costanzo Cattaneo. Le figurine che son nella base della cornice sono di Giacomo Bambino. </p>
<p>Il quadro chiuso nel muro fuori di questa cappella il quale mostra Maria Vergine in trono, col Figlio tra le braccia e sul piano S. Pietro Appostolo, ed un altro Santo, sono di Girolamo Carpi celebre nostro pittore. </p>
<p>Nell'altro che v'è dirimpetto, Gioseffo Cremonesi dipinse S. Carlo che adora il SS.mo Croceffisso. <emph>Questo quadro presentemente è nella Chiesa nova di Cortile, ed in sua vece evvi quell'Ascensione ch'è stato il primo quadro descritto in questa chiesa.</emph></p>
<p rend="italic">Verso la cappella maggiore sono incastrati due quadri nel muro colle cornici di gesso: l'uno mostra la Sepoltura di Gesù Cristo e l'altro fa vedere Maria Vergine col Bambino Gesù, e S. Giovanni Batista. Il primo è opera di Ippolito Scarsellino, e l'altro di Sebastiano Filippi, modernamente ivi collocate. </p>
<p rend="italic">Lo stendardo che pender si vede dal tetto, che dimostra S. Felice di Cantalice, è lavoro di Gioseffo Avanzi fatto nel tempo della canonizzazione di questo Santo l'anno 1713. </p>
<p rend="italic">Si veggono ancora distribuite in varie nicchie di questa chiesa sei vaghissime statuette di terra cotta rappresentanti li SS. Giorgio, Maurelio, Francesco, Antonio, Bonaventura e Felice di Cantalice lavorate con finezza di disegno dal vivente Andrea Ferreri, il quale pure di sua mano fece la mirabile statua di Maria Vergine della Concezione che si vede nel coro di questa chiesa dietro l'altar maggiore; la quale veramente è cosa spirante divozione. </p>
<p>Vedevasi nella porteria di questi Padri un S. Francesco abbracciato ad una gran croce, il quale essendo stato in piú luoghi ruinato, fu ridotto in miglior forma da fra Gabrielle da Ferrara laico cappuccino, laddove prima era di Carlo Bononi. </p>
<p rend="italic">Nel prospetto della scala di questo convento, piú vicino al coro v'è dipinta da Francesco Robbio l'immagine di Maria Vergine della Concezione. </p>
</div1>
<div1>
<head>XXXI </head>
<head>S. CATERINA DA SIENA </head>
<p>Monache </p>
<p>Ad instanza di suor Lucia da Narni (<emph>ora connumerata fra 'l numero delle Beate</emph>) il duca Ercole I fece fabbricar questa chiesa volta verso 'l mezzogiorno, ponendovi egli stesso la prima pietra fondamentale a'2 giugno 1499e dedicandola all'Annunziazione di Maria Vergine: ma dopo a cagione d'una rivelazione avuta dalla detta B. Lucia, venne intitolata S. Caterina di Siena quando da Meli&lt;a&gt;duse Estense vescovo di Comacchio fu consacrata. </p>
<p>Nell'ingresso di questa chiesa a mano destra, si vede sopra del primo altare lo Sposalizio di S. Caterina Alessandrina, col Bambino Gesù in braccio alla Madre con di piú li SS. Maria Maddalena, Domenico, Pietro e Paolo Apostoli e li due Giovanni Batista e Vangelista di mano d'Ippolito Scarsellino. </p>
<p>Il quadro dell'altar maggiore contiene Cristo Signore Nostro, che cambia il cuore con Santa Caterina da Siena. Opera di Marco Antonio Franceschini bolognese degno allievo del gran Cignano. </p>
<p>Due quadri ammovibili si veggono nella stessa fronte dov'è l'altar maggiore. L'uno è un Cristo Salvatore morto, assistito e deplorato da varj angeli, ed è fatica di Giacomo Parolini ferrarese, degno discepolo anch'esso del famoso Cignano. <emph>L'altro modernamente fatto rappresenta la B. Lucia da Narni allora quando dal Salvator Gesù Cristo riceve' il dono delle piaghe con assistenza di Maria Vergine e di Santa Caterina da Siena pittura di Giuseppe Zolla bravo paesista fatta l'anno 1710 allor quando dichiaratosi, ed approvatosi dal Sommo Pontefice Clemente XI il culto immemorabile della B. Lucia fu instituita qui la sua festa, ed esposto il suo santo corpo incorrotto, alla grata laterale dell'altar maggiore dove Antonio di Francesco Ferrari colorí varj ornamenti e macchie di marmi</emph>. </p>
<p>Sopra dell'ultimo altare è una tavola antica con sopra S. Caterina senese ed alcuni ritratti diligentemente fatti da Niccolò Pisano. </p>
<p>Antonio dall'Angelo fu il pittore de' quattro Santi Domenicani e dell'immagine di Maria Vergine che si vedono nel suffitto di questa chiesa. </p>
<p>Erano i muri di questa chiesa anticamente dipinti e istoriati a fresco con la Vita  et azioni prodigiose della B. Lucia da Narni per opera di Giovanni Francesco Dianti pittor ferrarese di buon nome: ma essendosi pel corso degli anni ruinate in gran parte e rese indecenti tali pitture furono affatto abbollite coll'imbiancare i muri l'anno 1664, rimanendovi solo due Profeti sopra la porta al di fuori. </p>
<p rend="italic">Nella stanza della ruota sopra la ferrata è un picciolo quadretto con Maria Vergine e S. Caterina da Siena, opera di Baldassare Estense. </p>
</div1>
<div1>
<head>XXXII </head>
<head>S. MARIA DEGLI ANGELI </head>
<p>Il Marchese Niccolò III Estense edificò la presente chiesa colla porta volta all'occaso, sotto 'l pontificato di Benedetto Papa XI e ne fece libera donazione alli frati predicatori, con autorità di Papa Eugenio IV e n'ebbero il possesso a' 21 novembre 1440. </p>
<p>Entrandosi in questa chiesa per la porta laterale vedesi il suffitto del presbiterio e del coro dipinto a fresco da Carlo Borsatti, che vi colorì ancora a oglio li cinque quadri nel maggiore de' quali vedesi espressa la caduta della volta di questo coro, che succedette a' 13 aprile 1664 in giorno di Pasqua di Ressurrezione, mentre che li PP. cantavano l'uffizio divino, restandone però tutti illesi per divina disposizione, e per intercessione di Maria Vergine la cui immagine conservasi nella facciata del medesimo coro. Negli altri quattro quadri espresse quattro Santi Arcangeli. </p>
<p>Le portelle dell'organo hanno, al di fuori S. Domenico, e S. Pietro Martire fatti da pittore non conosciuto; e la SS.ma Annunziata al di dentro e di Gasparo Venturini. </p>
<p rend="italic">Questa cantoria fu levata da questo sito, e piantata con piú ornamento e maestà sopra la porta maggiore l'anno 1704 e con tale occasione levarono dal suo sito l'antico famoso cavallo di rilievo, il quale già sosteneva una statua del Marchese Niccolò Estense, rimettendo il detto cavallo, indecente di stare in chiesa, nella biblioteca di questo convento, dove tuttavia si può vedere. </p>
<p>Nella prima cappella la S. Caterina da Siena in piedi con una faccia di mirabil bellezza, et un ritratto di Caterina Macchiavelli moglie d'Alessandro Farolfini ivi pur genuflesso come quegli che eresse questo altare, abbenché sia cosa di valoroso artefice, non è però mai a giudicio de' professori, opera di Tiziano come universalmente vien detto: <emph>sull'asserzione di Marco Antonio Guarini che nel suo Compendio istorico pag. 153 dice che tal pittura viene stimata di Tiziano. Ma la verità è, esser opera delle piú diligenti che uscissero dal pennello del miglior Francia di Bologna</emph>. </p>
<p>L'altare del Crocefisso di rilievo non ha memoria del suo scultore per altro molto antico. </p>
<p>La Penitente Maddalena nell'altro altare viene comunemente creduta di Lorenzo Costa pittor ferrarese. </p>
<p>All'altar, che siegue, vedesi Maria Vergine col Bambino Gesù, S. Rosa da Lima,  et il Santo Pontefice Pio V, de' quali fu il pittore Pietro Rigozzi. Il Cristo morto poi che sopra nel muro v'è appeso è di Lorenzo Costa. </p>
<p>Per la cappella della nobil famiglia Sacrati, Carlo Bononi, con uno spiritosissimo disegno dipinse Cristo Redentore risorto, il quale dà a baciare le sue santissime piaghe ad alcuni santi dell'ordine de' predicatori magistralmente ivi coloriti. </p>
<p>Nella prima cappella l'immagine di S. Domenico di Soriano fu dipinto da pittor dozzinale del quale non si sa il nome. <emph>Bensí li due quadri semicircolari che modernamente si veggono affissi ai lati di detta cappella rappresentanti l'uno gli Angioli banchettati da S. Domenico e l'altro il Risuscitamento d'un morto per intercessione del medesimo Santo sono fatture di Gioseffo Avanzi</emph>. </p>
<p>Sopra l'altare che siegue vedesi un quadro nuovo fatto fare nella città di Como dal P. Maestro Moretti da Forlí colà Inquisitore, il quale rappresenta S. Pietro Martire Inquisitore fra li SS. Paolo Appostolo, e Girolamo. Prima di questo quadro eravene un altro, in cui Lorenzo Costa avea dipinto S. Sebastiano, S. Pietro Martire e S. Girolamo, e al disopra in un quadro semicircolare un Cristo morto, e nel peduccio alcuni fatti eroici de' medesimi Santi in piccole figure ma logorate dal tempo; de' quali quadri oggidí altro non si vede che il Cristo morto nella cappella di S. Rosa come s'è detto. </p>
<p>L'altare di Maria Vergine del Rosario non ha pittura considerabile. </p>
<p>Tutte le pitture del suffitto furono fatte da due compagni venuti da Cento, i quali colorirono ancora a olio, Maria Vergine Assunta al cielo, S. Domenico che a confusione degli eretici pone il suo libro nelle fiamme e vi resta illeso, e li SS. Appostoli Pietro, e Paolo, li quali porgono un libro e un bastone al patriarca S. Domenico. </p>
<p>Alcuni santi dell'ordine, che sono appesi alle pareti fra le suddette cappelle, sono tenuti d'Andrea Ghirardoni fatti in sua gioventú. </p>
<p>Io mi ricordo d'aver veduto nel piccolo chiostro contiguo alla chiesa in faccia alla porta laterale, un quadro non mediocre, sopra del quale a guazzo o sia a tempra vedevasi dipinta l'immagine di S. Tommaso d'Acquino e quella di S. Caterina da Siena, di buon disegno per opera di Baldassar Estense pittor ferrarese, come dicevano le lettere che al disotto leggevansi colorite in un diamantino estense, e dicevano <foreign lang="lat">Baldassaris Estensis opus. </foreign>Ma le ingiurie dell'aria alla quale stava esposto, talmente lo consumò. E che reso indecente fu levato, e abbollito: addove se fosse stato in chiesa a quell'altare per cui da prima fu fatto, sarebbesi conservata piú lungamente questa memoria singolare d'un tal pittore, di cui appena altro si vede esposto al pubblico.
</p>
</div1>
<div1>
<head>XXXIII </head>
<head>ORFANE DELLA ROSA </head>
<p rend="italic">Nell'anno 1554 per dar luogo alli PP. della Compagnia di Gesù introdotti in Ferrara, passarono queste zitelle orfane ad abitare poco discosto da S. Maria degli Angioli, dove fabbricarono quest'oratorio volto all'occidente, nel quale all'altar maggiore è dipinta una Purificazione di Maria Vergine, presentando Santa Rosa da Lima con improprietà il Bambino Gesù al Santo vecchio Simeone, ed è una delle prime cose dipinte da Alessandro Naselli. </p>
<p rend="italic">Li quindeci Misterj del Rosario, che sono d'intorno alla Beata Vergine di rilievo sopra dell'altro altare si credono d'Ippolito Scarsellino. </p>
<p rend="italic">Il Croceffisso di rilievo all'altro altare è opera d'un antico scultore non conosciuto. </p>
</div1>
<div1>
<head>XXXIV </head>
<head>S. CRISTOFORO </head>
<argument><p rend="sc">DELLA CERTOSA </p></argument>
<p rend="italic">L'anno 1498 sotto 'l governo d'Ercole I Duca di Ferrara, fu dato principio a questa nuova chiesa de' PP. Certosini a cagione, che la prima fabbricata già loro dal Duca Borso, era in sito alquanto infelice. Dopo settantadue anni di questa nuova riedificazione restò ella in gran parte atterrata dal gran terremoto l'anno 1570 ma due anni dopo fu veduta risorgere dalle sue ruine, e rimaner restaurata nella maniera presente, e dedicata a S. Cristoforo com'era prima insieme col suo ducal monastero per la vastità e magnificenza sua nobilissimo. </p>
<p><emph>Questa maestosa chiesa è formata di dodeci cappelle, senza comprendervi né l'altar maggiore, né le due della crociera; e ciascheduna d'esse ha sopra l'altare un quadro a oglio dipinto, fatto da un medesimo pittore il quale, sebbene in alcun d'essi vi fece la marca del suo nome colle lettere N R e specialmente in quello della Natività del Signore nel presepe, ch'è il terzo entrando a mano sinistra in un sasso dipinto presso le ginocchia di Maria Vergine, con tutto ciò</emph>, non s'è però da me mai potuto scoprire. Contengono questi quadri l'Annunziazione di Maria Vergine; la Visitazione a S. Elisabetta; la Natività del Signore; l'Adorazione de' Magi; la Purificazione della Madonna; sia Disputa nel tempio; l'Orazione nell'orto; la Flagellazione alla colonna; la Coronazione di spine; l'<foreign lang="lat">Ecce Homo; </foreign>il Portar della croce al Calvario e Gesù croceffisso. </p>
<p rend="italic">Nessuno, meglio di me può dire quanto penasse Carlo Brisighella autore di quest'opera in cercare il nome di chi veramente avesse dipinti questi quadri, non tanto per questi soli, quanto perché molte e molte altre opere si veggono di questa mano sparse per tante chiese di questa città, le quali fanno fede non tanto del sufficiente buon gusto di questo pittore, quanto del molto credito in cui vivea a giorni suoi, se tante fatiche venivano addossate al suo pennello. Mi ricordo che questo onorato vecchio dopo aver cercato per tanti archivj, e rimescolate tante scritture si ridusse fino a far celebrare al quante messe per l'anime del purgatorio affine, che dassero a lui grazia di scoprire il nome di questo pittore. Quando finalmente Iddio si compiacque di consolarlo sugli ultimi momenti della sua vita, e ciò fu nell'anno appunto 1710 poche settimane prima ch'egli rendesse l'anima a Dio; mercé che essendo io allora Priore del Collegio de' Beneficiati della nostra Cattedrale, portatomi per urgente interesse alla Villa di Lago Santo diocesi della prepositura pomposiana sul labbro della Valli di Comacchio, entrando nella chiesa maggiore di detta Villa mi venne fatto di vedere nella fronte del coro d'essa sopra il sedile maggiore appesa una gran tavola dipinta della maniera stessa di questi quadri della Certosa, di cui ora parliamo, rappresentante Maria Vergine, S. Giovanni, S. Rocco e S. Antonio Abate. Mi accostai per vedere se su d'essa vi fosse la consueta marca delli N.R. veduta in altri simili, e trovai con mia indicibile consolazione le dette lettere non solo, ma l'ampliazione, e la spiegazion d'esse, leggendovisi in caratteri maiuscoli queste parole <foreign lang="lat"><hi rend="sc">NICOLAVS DE ROSELLI PINSIT.</hi> </foreign>M.D.LXVIII. Che però lieto e consolato d'un tale ritrovamento, insieme con l'anno in cui vivea tal pittore mi portai a Ferrara, ed ebbi campo di ragguagliarne il Brisighella, il quale per l'allegrezza ne pianse, e ne ringraziò Dio, incaricandomi, che nella sua opera dovessi, dovunque delle pitture di questa mano trattavasi, sottoporvi un tal nome. </p>
<p rend="italic">Niccolò Roselli adunque fu il pittore che dipinse li dodeci quadri della Certosa, corrispondendo non solo la maniera e il colorito, ma la marca delle lettere N. R. al <foreign lang="lat">Nicolaus de' Roselli </foreign>che leggesi in Lago Santo. </p>
<p>Sopra l'altare della crociera a mano destra si vede il Giudicio Universale fatto da Sebastian Filippi scolaro  et imitatore di Michel' Agnolo Bonarrotti, il quale colorí ancora le dodeci Sibille a guazzo nell'ornamento. </p>
<p>Tre gran quadri appesi al muro si veggono in questa parte di crociera. Uno dimostra S. Girolamo genuflesso, comunicato da mano sacerdotale, colorito da Francesco Naselli, e levato da quello che il grande Agostino Carazzi dipinse nella Certosa di Bologna, e si vede anco alle stampe. </p>
<p>Il secondo è il B. Niccolò Albergati certosino, Arcivescovo di Bologna e Cardinale, il quale col busto e testa di S. Anna benedice li monaci ivi genuflessi: e fu dipinto da un monaco certosino della scuola di Bologna. </p>
<p>Per il terzo sull'altro muro, Ippolito Scarsellino con buon gusto e maestà di disegno, espresse S. Brunone co' suoi compagni in orazione nell'eremo, dove vengono scoperti con meraviglia da Ruggiero conte di Sicilia che se n'andava a caccia nel territorio di Squillaci. </p>
<p>Al di fuori della cappella maggiore, lateralmente appesi veggonsi due quadretti bisquadri, ne' quali Carlo Bononi dipinse due Beati dell'Ordine cartusiano, cioè il B. Steffano Macconi,  et il B. Pietro Petroni da Siena, il quale per non celebrare la santa messa tagliossi da se medesimo l'indice della sinistra mano. <add resp="ed"><emph>In carta aggiunta fra le pp. 116-117</emph></add> 1622. 16 Aprile. Dati al Sig. Carlo Bononi Pittore à conto del Quadro del Reffettorio, come per sua ricep.ta .... s. 100 </p>
<p>22 Giugno. Dati per saldo del Quadro del sod.to: Reff.o, ove si rappresentano le Nozze fatte in Cana Galilea .... s.201 </p>
<p>Fanno .... s.54:60:moneta nostra </p>
<p>Con di piú un Regallo di venti libre di pesce <add resp="ed"><emph>Nel verso:</emph></add> 1624. Pagati al Sig. Carlo Bononi per il Quadro di S. Bruno in Cap.o .... s. 160 = </p>
<p>Fanno .... s.29:6:8 moneta nostra.L</p>
<p>L'altar maggiore ha sopra di sé un bellissimo tabernacolo fabbricato di diversi legni preziosi,  et adornato d'alcune statuette, e pitturine che si credono d'Agostino Carazzi. Sopra d'esso v'è un baldachino dipinto a oglio da Francesco Ferrari, che vi rappresentò il Padre Eterno con alcuni angeli. </p>
<p>Nei due gran quadri laterali del presbiterio, Gioseffo Avanzi l'anno 1696 figurò due fatti celebri di S. Brunone, cioè in uno, quando li sei compagni suoi, tentati dal demonio di partire ed abbandonar l'eremo furono confortati a rimanervi dalla Beatissima Vergine; nell'altro la celebre Apparizione di S. Brunone a Ruggero conte di Sicilia e Calabria, liberandolo miracolosamente da un grave pericolo della vita, che gli soprastava allora che stava all'assedio di Capua. </p>
<p>Il S. Cristoforo titolare, che si vede nel coro, di statura veramente gigantesca è opera di Sebastiano Filippi. </p>
<p>L'altare della crociera sinistra, parimente fu dipinto da Sebastiano Filippi, rappresentandovi la mirabile Ascensione di Nostro Signore al cielo, con gli Appostoli in varie forme disposti, che lo rimirano e dodeci Profeti in mezze figure a guazzo, che abbelliscono questo altare nel suo ornamento. </p>
<p>Altri tre quadroni quivi si vedono, li quali corrispondono a quelli della cappella all'incontro. In uno vedesi S. Anselmo Vescovo cartusiano, che restituisce la vita ad un uomo ucciso da una serpe. Nell'altro S. Ugo di questa medesima religione, il quale libera un indemoniato, de' quali quadri non è noto l'autore. </p>
<p>Il terzo, che rappresenta la Decolazione di S. Giovanni Batista è una delle migliori opere che sia uscita dal pennello di Gioseffo Avanzi, da lui molte volte corretta e migliorata col ritoccarla. </p>
<p>Nell'uscir di chiesa, per parte della porta maggiore vedonsi due quadri mobili di mano del cavalier Agostino Ridolfi da Cividal di Belluno, avendo rappresentato in uno, Cristo flagellato alla colonna e nell'altro Maria Vergine col Figlio nelle braccia, e S. Giuseppe vicino. </p>
<p>Contiguo al muro del presbiterio, internamente è un oratorio per uso di questi monaci, nell'altare del quale vedesi un bellissimo quadro rappresentante S. Brunone in atto d'orare con varj monaci anch'essi oranti in diverse fogge, dipinto da Carlo Bononi, il quale cosí intese di dimostrare le varie maniere di far orazione. </p>
<p>In una delle facciate del gran chiostro di questo monastero vedesi una prospettiva di colonnati dipinta a fresco, e nel mezzo d'essa l'immagine di S. Brunone sollevato verso 'l cielo <emph>dagli angeli, ed è opera di Gabriello Rossi bolognese il quale fu maestro del nostro Francesco Ferrari, per quanto egli di propria voce piú volte m'ha significato. </emph></p>
<p rend="italic">Nel reffettorio di questo monastero vedesi la mirabile e prodigiosa tavola colle Nozze di Cana di Galilea dipinta del piú fino gusto  et accordo dal nostro sempre memorabile Carlo Bononi: intorno alla qual tavola l'occhio umano non ha che desiderare. </p>
<p rend="italic">Sparse poi per le nobili stanze della vaga foresteria di questo monastero si veggono bellissime pitture, e specialmente molte del nostro Benvenuto Tisio detto il Garofalo dipinte a fresco,  et un ritratto della B. Lucia da Narni cavato dalla viva persona. Nell'oratorio poi, o cappellina delle stanze del P. Priore non può tralasciarsi di degnamente lodare ed ammirare una tavoletta rappresentante Maria Vergine col suo Bambino e S. Brunone genuflesso loro davanti con due angeli, che mostrano di fra sé discorrere: opera nobilissima e della prima forte maniera del Cav. Barbieri detto il Guercino da Cento. </p>
</div1>
<div1>
<head>XXXV </head>
<head>S. MICHELLE </head>
<p rend="italic">Parrocchiale </p>
<p rend="italic">Secondo l'ordine tenuto nel suo Compendio Istorico da Marc'Antonio Guarini, che noi seguitiamo, dovrebbe qui descriversi la chiesa di Santa Chiara delle Cappuccine, ma perché tal chiesa insieme col suo monastero, dacché scrisse il Guarini, ha mutato non solo struttura, ma sito; essendo stato il tutto trasportato fino a capo della Gioveca, noi pure colà rimetteremo il discorrerne, e tratteremo qui della chiesa parrocchiale di S, Michelle, ch'è di molta antichità essendo stata fabbricata fino dal 954, poi nuovamente riedificata del 1479. </p>
<p rend="italic">In essa sonovi pochi altari, e perciò pochi quadri ancora; onde cominciando dall'ingresso sopra la porta maggiore al di fuori si vede l'Arcangiolo Michelle in picciola figura dipinto a fresco da Francesco Fantozzi detto il Parma. </p>
<p rend="italic">Entrando poi in chiesa, l'altare a mano destra ha una immagine antica di Maria Vergine della quale non si sa l'autore. Bensí nel paliotto la picciola immagine è di Gasparo Venturino. </p>
<p rend="italic">Nel tabernacolo dell'altar maggiore sonovi inseriti alcuni quadretti molto gentili lavorati da Antonio Bonfanti detto Torricella. </p>
<p rend="italic">L'altare poi di S. Michelle dov'è l'immagine di questo Arcangelo, di S. Nicola da Tolentino e di S. Francesco d'Assisi fu dipinto da Camillo Setti. </p>
<p rend="italic">Gioseffo Bonaccioli dipinse la tavola dell'altro altare dove si vede Maria Vergine, S. Giuseppe, S. Carlo, e S. Filippo Neri e questo era l'altare al quale uffiziavano li primi preti dell'oratorio detti Filippini prima che fosse loro assegnata la chiesa parrocchiale di S. Steffano. </p>
</div1>
<div1>
<head>XXXVI </head>
<head>SS.ma TRINITÀ </head>
<p rend="italic">Chiesa già edificata dal secondo Marchesella Adelardi, volta al mezzogiorno, dove dalli Cavalieri Gerosolimitani, che ne hanno la comenda, fu accettata la Confraternita dell'Annunziata, aggregata a quella sopra la Minerva di Roma. </p>
<p rend="italic">L'altar maggiore ha sopra di sé l'Immagine della SS.ma Trinità di terra cotta in rilievo e dalle parti d'essa in due quadri la Vergine Santissima Annunziata, dipinta da Domenico Monna. </p>
<p rend="italic">All'altar, che siegue è una statua di San Lucia creduta d'Alfonso Lombardi. </p>
<p rend="italic">Per l'altro altare Antonio Bonfanti detto il Torricella colorí una Maria Vergine col Bambino Gesù e S. Giuseppe, cavata da una stampa del Correggio. </p>
<p rend="italic">In un angolo della chiesa vi è un sepolcretto d'alquante figure di terra cotta di maniera assai antica. </p>
<p rend="italic">Appeso al muro avvi un quadretto votivo con la SS.ma Trinità, e due ritratti: il tutto dipinto da Carlo Bononi. </p>
</div1>
<div1>
<head>XXXVII </head>
<head>S. PAOLO </head>
<p>S. Paolo addimandato S. Polo dopo riunato dal gran terremoto l'anno 1570, venne nuovamente riedificato dai fondamenti dalli PP. Osservanti Carmelitani col disegno d'Alberto Schiatti architetto ferrarese, ponendovi Alfonso II duca di Ferrara la prima pietra fondamentale a' 18 ottobre 1575 soggiacendo alla cura delle anime esercitata da uno di que' Religiosi Carmelitani della Congregazione di Mantova, che oggidí vi abitano.</p>
<p>Nel primo ingresso a mano destra, l'altare fabbricato già da Giorgio Milesi l'anno 1660, ha un gran Crocefisso di rilievo di maestro incognito, il quale era anticamente sopra la porta di questa chiesa al didentro. <emph>Le due statue di Maria Vergine, e di S. Giovanni, che sono nelle nicchie laterali sono di Filippo Porri, e ciò che v'è dipinto fino nel catino della nave, ch'è un S. Giorgio a cavallo è di Girolamo Grassaleoni</emph>. </p>
<p>Per il secondo altare Sigismondo Scarsella dipinse S. Alberto Carmelitano, che calpesta co' piedi il demonio in forma di donna, e nell'ornato undici storiette in piccolo con diversi fatti del Santo. <emph>Questo altare fu alzato dall'Arte de' Brentatori</emph>. </p>
<p>La Natività di S. Giovanni Battista in braccio alla raccoglitrice con S. Elisabetta in letto e S. Zaccaria intento alle parole dell'angelo, è bella espressione d'Ippolito Scarsellino, con insieme in alcuni piccioli quadretti diverse azioni del Santo Precursore. Questo altare è dell'Arte de' Fruttaroli. </p>
<p>Il seguente altare è della nobile famiglia Lollio, ed è alzato ad onore di Santa Teresa, che si vede su d'un quadro dipinta da Giovanni Battista Magagnini detto Farina. Piú bello era però da vedersi il paliotto su del quale era una tenerissima immagine di Maria Vergine col Bambino dipinta da Sebastiano Filippi, ora sparita. <emph>Le due belle statue de' SS. Giorgio e Maurelio che si veggono nelle nicchie laterali lavorate di stucco furono modernamente fatte da Filippo Becci scultor ferrarese</emph>. </p>
<p>La Vergine Annunziata ch'è all'altare della nobile famiglia Crispi, col ritratto d'Orlando Crispi che la fece fare è opera di Sebastiano Filippi, il quale ancora vi fece la bella immagine di Maria Vergine in un medaglione nel paliotto. <emph>Questa immagine presentemente è presso di Mons. Girolamo Crispi Arcivescovo di Ravenna</emph>. </p>
<p>Nella crociera, alla sinistra della porta, che va in sagristia è l'altare di S. Girolamo, la cui tavola è dipinta da Girolamo Carpi, ad instanza di Girolamo Fabiani, ed è lavoro tenuto in molto credito da professori. </p>
<p>La cappella, che siegue di S. Sebastiano è della nobile famiglia Mori, ed ha un antico quadro con l'immagine di S. Sebastiano ligato all'albero,ed alcuni ritratti della famiglia Mori, il tutto dipinto da Ercole Grandi detto Ercole da Ferrara. Al paliotto evvi una mezza figura di S. Sebastiano ch'è lavoro di Andrea Ghirardoni. </p>
<p>Nel prospetto del coro il quadro dell'Epifania con di sotto il ritratto del famoso mercante Palmiroli e di sua moglie, che lo fecero fare è opera di Domenico Monna. </p>
<p>Sopra la porta del coro, la quale va nel chiostro è un quadro mobile con l'immagine di S. Maria Maddalena de' Pazzi genuflessa dinnanzi al Redentore contemplando la sua SS.ma Passione, fatto da Giuseppe Avanzi l'anno 1671, <emph>la quale per essere primizia del suo pennello fu levata dall'altare per cui fu fatta e collocatovene un altro di Clemente Majoli</emph>. </p>
<p>L'altro quadro dirimpetto a questo, con un S. Martino Vescovo e due altri Santi, pare di Luca Longhi da Ravenna. </p>
<p>Il catino del coro che rappresenta il Ratto del Profeta Elia con diversi frati carmelitani ivi presenti è lavoro a fresco d'Ippolito Scarsellino l'anno 1596 a spese del Conte Giulio Estense Tassoni e ben si conosce essere opera sua giovenile assistita dal pennello di Sigismondo suo padre. Vi aggiunse ancora nella fascia dell'arco, un'immagine di Maria Vergine e tre Santi Carmelitani per parte. </p>
<p>Li due gran quadroni, che sono nei lati del presbiterio, l'uno rappresentante la Conversione, l'altro la Decollazione di S. Paolo con bizzarro intreccio di numerose figure, sono opere di Domenico Monna, che veramente poteva dirsi il grande intraprendente, non avendo ricusato il suo pennello d'affrontarsi a qualunque impresa, per grande che fosse. Furono questi quadri fatti per commissione del ricco insieme, e pio mercadante Giuseppe Palmiroli, che volle ornato quel santo sito di tali pitture. </p>
<p rend="italic">Il primo di questi quadri, cioè quello della Caduta e conversione di S. Paolo fu colpito da un fulmine la mattina delli 19 novembre 1722 e tutto da una parte fu ruinato, ma a spese dell'eredità Palmiroli fu ristaurato dal diligente pennello di Giacomo Parolini che lo ridusse al pristino stato. </p>
<p>Del medesimo Domenico Monna è parimente l'ovato a olio dipinto nella volta, col santo Appostolo suddetto rapito al terzo cielo da una gran moltitudine d'angioletti. Tutto poi l'arco a chiaroscuro, con le mezze figure de' quattro Vangelisti, e de' quattro Dottori di S. Chiesa è lavoro d'Ippolito Scarsellino. </p>
<p>Nel postergale degli scabelli del presbiterio, lateralmente all'altar maggiore sotto li due gran quadroni, li quadretti longhi con diversi Santi coloritivi sopra furono dipinti a questi ultimi anni da Francesco Robbio. </p>
<p>All'altare del SS.mo veggonsi quattro quadri d'Ippolito Scarsellino dipinti nel tabernacolo,  et adeguati al mistero eucaristico. Nelli due laterali de' muri Cesare Gennari effigiò Santa Beatrice in atto d'essere strozzata in carcere da un manigoldo;  et un Santo Pontefice all'incontro, martirizzato con punte di ferro roventi. </p>
<p>La cappella della Madonna del Carmine ha bisogno d'una particolare inspezione. <emph>Questa è di nuova aggiunta alla chiesa essendovi stata incorporata l'anno 1665 per architettura di Luca Dainesi. Tutto l'intaglio di quella grande icona con figure e arabeschi è opera di Giuseppe Giuliani da Imola intagliatore, fatta l'anno 1683</emph>. La statua di Maria Vergine è opera antica di sconosciuto scultore. Il Padre Eterno, ch'è nello scudetto al disopra, è di Francesco Robbio. </p>
<p>Le due storie dei due gran quadroni coloriti lateralmente alla detta cappella sul muro a fresco sono lavoro di Francesco Ferrari fatto l'anno 1681. In uno rappresentò S. Cirillo patriarca alessandrino nel concilio efesino quando sostenne e difese la maternità di Maria Vergine contro l'asserzione dell'eresiarca Nestorio. Nell'altro colorí la storia d'Elia quando impetrò la desiderata pioggia al Re Acab. Nelle nicchie di questa cappella dipinse ancora lo stesso pittore otto statue a chiaroscuro di varj Santi Carmelitani. </p>
<p>Li quadretti poi con espressi sopra diversi Miracoli di Maria Vergine del Carmine sono opera di Cesare Mezogori, essendovene alcuni però ancora piú moderni di Francesco Fantozzi detto il Parma. </p>
<p><emph>Il suffitto di questa cappella con Maria Vergine in gloria, e moltitudine d'angioli, come pure le vele della cappella con diverse figure a chiaroscuro, sono operazioni a fresco del valoroso pennello del vivente Giacomo Parolini fatte l'anno 1705</emph>. </p>
<p>Uscendo fuori di questa cappella, ed entrando nella contigua nave, il primo altare è quello della Purificazione di Maria Vergine dipinto, con tutte le altre cose che vi sono a olio e a fresco da Sebastiano Filippi. </p>
<p>Per l'altra cappella lo stesso Sebastiano fece ancora la Resurrezione di Cristo salvatore, con quant'altro adorna questo altare a olio e a fresco, eccettuatine li quadretti del paliotto ne' quali Carlo Bononi dipinse a olio l'Apparizione di Cristo informa d'ortolano alla Maddalena, e la gita de' due discepoli in Emaus: macchiette molto stimate. </p>
<p>Ippolito Scarsellino figurò nella contigua cappella la Venuta dello Spirito Santo sopra gli Appostoli nel Cenacolo: essendo d'altra mano ciò ch'è dipinto a fresco sul muro. </p>
<p>La Santa Maria Maddalena de' Pazzi, che nella penultima cappella si vede genuflessa dinnanzi a Gesù Cristo,  et alla Beata Vergine Maria, con li Santi Francesco d'Assisi,  et Alberto sono opera di Clemente Maioli fatta l'anno 1674. Tutta la volta col S. Francesco nel mezzo fu dipinta a fresco da Alfonso Rivarola detto il Chenda ingegnere e pittore della scuola di Carlo Bononi. </p>
<p><emph>L'ultimo altare è di S. Giuseppe, della cui statua Filippo Porri fu l'artefice: e sono di Domenico Monna le pitture a fresco e le altre ancora che si veggono per questa cappella</emph>. </p>
<p>Nel quadro sopra la porta maggiore collocatovi nel 1687, in vece del gran Crocifisso, ch'è all'altare Milesi, Carlo Bononi espresse la Madonna in aria, che porge il Bambino a S. Francesco genuflesso al piano che lo riceve. Questo quadro per la morte del pittore rimase imperfetto, e fu da Leonello Bononi nipote di Carlo terminato aggiungendovi per ordine del P.M. Scacchini il S. Angelo carmelitano che prima era abbozzato per un S. Carlo Borromeo. <emph>Era già questo quadro alla cappella dov'è l'altare di S. Maria Maddalena de' Pazzi. </emph></p>
<p><emph>Nelle nicchie di diverse cappelle di questa chiesa vi sono statue di Profeti e di Santi lavorate di stucco da Francesco Casella milanese, il quale a tutte per distinzione, sottoscrisse il suo nome in lettere grandi</emph>. </p>
<p>Tutta la cuppola col lanternino, la volta di tutta la crociera di mezzo dalla cornice in sú, con le figure de' Santi, che vi si vedono sono espressioni del sopramentovato Scarsellino; e le mezze figure e nella volta di mezzo e quelle de' lati degli archi delle accennate cappelle, furono fatte da Carlo Bononi, avendo dipinto il rimanente della chiesa a chiaroscuro con tocchi d'oro Girolamo Facini, Ippolito Casoli, e Girolamo Grassaleoni compagni. </p>
<p><emph>È questa chiesa proveduta di molti quadri mobili per uso di adobbarla solennemente. I piú grandi ed antichi furono lavorati da Costanzo Catanio l'anno 1664. Altri piú moderni sono di Francesco Robbi fatti nell'anno 1692: ed altri fatti a medaglioni di chiaroscuro a guazzo, sono di Francesco Ferrari, fatti d'ordine del P. Gasparo Fanzaglia gran benefattore di questa chiesa. </emph></p>
<p><emph>La statua, o busto del famoso Antonio Montecatino detto il filosofo, la qual si vede al suo sepolcro in questa chiesa, è spiritoso lavoro di Alessandro Vicentino scultore. </emph></p>
<p><emph>Nella sagristia oltre li molti quadri tanto del Catanio, quanto del Robbio, nel camerino ove sta il lavatojo delle mani vedesi appeso al muro un quadro d'antica maniera rappresentante il felice Transito di Maria Vergine con tutti gli Appostoli intorno: ed è opera di Michele Coltellini pittor ferrarese, del quale si veggono rarissime cose. </emph></p>
<p><emph>Nel primo chiostro avvi una capppellina, o sia oratorio fatto già dal celebre teologo carmelitano Giovanni Maria Verrato dove pure giace sepolto. La tavola dell'unico altare del qual oratorio, rappresentante S. Giacomo Appostolo, ed il ritratto del detto P. Verrati è opera del tante volte menzionato Niccolò Roselli. </emph></p>
<p>Sul sacrato, o cimitero di questa chiesa ampliato già coll'atterramento di varie case ivi contigue, l'anno 1690 fu dipinta sul muro in un ben lavorato nicchio una immagine di Maria Vergine in atto di dar l'abito a S. Simone Stok, ch'è opera di Gioseffo Menegatti fatta a fresco. 
</p>
</div1>
<div1>
<head>XXXVIII </head>
<head>CAPPELLA DUCALE o sia S. MAURELIO DI CORTILE </head>
<p>Anticamente questa chiesa chiamavasi Cappella Ducale: ora è chiamata S. Maurelio, e comunemente la chiesa nuova di Cortile. Fu questa edificata da Ercole I duca di Ferrara a comodo suo e della corte l'anno 1476, facendovi trasferire un'antica immagine miracolosa di Maria Vergine già colorita sul muro in vicinanza della cucina ducale, riponendola fitta nella parete alla sinistra dell'unico altare, che allora eravi. Ma dopo la devoluzione dello stato di Ferrara a Santa Chiesa, essendo stato questo luogo profanato in occasione, che nell'anno 1660 a' 3 gennaio per un repentino incendio s'abbruciò la gran sala e teatro degli Accademici Intrepidi, venne questa cappella trasformata in un teatro, nel quale addí 10 del medesimo mese  et anno si cominciarono a recitar le commedie. </p>
<p>Alli 6 d'agosto poi dell'anno 1692 per comando della singolar pietá del Card. Giuseppe Renato Imperiali allora Legato di Ferrara cominciossi a disfare il detto teatro per restituire il divin culto a questo luogo, come seguí nell'anno 1693. Fu pertanto dipinta tutta la facciata di dentro per mano di Francesco Ferrari, con varj stucchi lavorati da Filippo Becci, e nel mezzo fuvi fabbricato un altare, alzandovi un gran quadro dipinto da Francesco Sivolli pittor genovese, nel quale stava colorita Maria Vergine e li SS. Giorgio e Maurelio nostri protettori, al secondo de' quali fu la detta chiesa dedicata allora che dal Can. Domenico Maria Gatti, vicario capitolare fu benedetta solennemente sotto di 'l dí 3 febbrajo 1693. </p>
<p>L'antica immagine di Maria Vergine posta allora lateralmente all'altar maggiore in <foreign lang="lat">cornu epistolae, </foreign>della quale non si sa il pittore, essendo logora e quasi sparita, fu ritoccata da Francesco Ferrari, ed ivi stiede finché fabbricatasi di pianta una cappella laterale, ornata di stucchi da Filippo Bezzi, e colorita di maestose quadrature da Francesco Scala pittor ferrarese, ivi fu solennemente trasportata a' 16 marzo 1695: e posta sopra l'altare dove oggi ancora dalli divoti fedeli si venera con molto concorso. </p>
<p><emph>L'altra cappella in faccia a questa fu cominciata a fabbricarsi a' 24 settembre 1696 dal conte Cornelio Pepoli, ma per non so qual controversia restò imperfetta. Vi fu però fatto l'altare e sopra d'esso per modo di provisione vi fu collocato un quadro su cui è dipinto S. Carlo Borromeo orante per mano di Gioseffo Cremonesi</emph>. </p>
</div1>
<div1>
<head>XXXIX </head>
<head>S. LEONARDO </head>
<p rend="italic"> Di questa chiesa, Carlo Brisighella non ne fa alcuna menzione, perché fin'ora sfornita di quadri degni di particolar menzione. Con tutto ciò, seguendo io l'ordine delle altre secondo lo stile tenuto dal Guarini, dirò esser essa una chiesa di molta antichità, trovandosene menzione fino dall'anno 1293 in qua. </p>
<p rend="italic">All'altar maggiore il quadro situato nel coro, su cui è dipinto S. Leonardo titolare, e S. Tommaso d'Acquino è opera del tante volte menzionato incognito Niccolò Roselli. </p>
<p rend="italic">L'altro altare ha un'immagine di Maria Vergine ivi trasportata l'anno 1712, da un capitello vicino alla chiesa di S. Giovannino, dove avea cominciato a dispensar molte grazie a i fedeli che vi concorrevano. </p>
<p rend="italic">Il suffitto di questa chiesa è dipinto a guazzo da Carlo Borsatti. </p>
</div1>
<div1>
<head>XL </head>
<head>SPIRITO SANTO </head>
<p>Confraternita </p>
<p>Fu questa chiesa fabbricata da alcuni pii confratelli l'anno I6I6, ponendovi la prima pietra il Card. Giacomo Serra allora legato di Ferrara a' 8 agosto. </p>
<p>Il quadro dell'Annunziazione di Maria Vergine sopra l'altare a mano destra è opera riguardevole di Cammillo Ricci. </p>
<p>La Venuta dello Spirito Santo sopra gli Appostoli nell'altare di rimpetto a questo è dipinta da Gioseffo Mazzuoli detto il Bastaroli. </p>
<p>Per li ballaustri della cantoria Cesare Gennari dipinse tre quadri con varie Storie di David. Il David gia fatto re, che suona l'arpa è opera d'un romano di cui non si sa il nome. Costanzo Catanio espresse quando David pastorello custodiva gli armenti suonando il flauto, e Giacomo Parolino, quando troncata la testa al gigante Golia la presenta a Saule . </p>
<p>Nel coro evvi la Venuta dello Spirito Santo che si tiene di Scarsellino, il quale fece ancora l'altro quadro dell' Adorazione de' Magi appeso alla parete sopra l'organo. </p>
<p rend="italic"><emph>Sulla pubbllca strada nel muro di questa chiesa contiguo al campanile, modernamente è stata dipinta a fresco una immagine di Maria Vergine da Carlo Bianchi, laddove prima eravene una di Sebastiano Filippi, ma guasta assai dalle ingiurie del tempo</emph>. </p>
</div1>
<div1>
<head>XLI </head>
<head>S. ROMANO </head>
<p>Sta questa chiesa situata nella parte inferiore della città volta all'occaso sopra la piazza. Intorno ad essa, quantunque il Guarini voglia che sia stata eretta fino del 997, nulla di meno la nuova riedificazion sua apparisce chiara avvenuta nel 1128 da una inscrizione, che riferisce nelle contigue botteghe, e che si scoperse l'anno 1694 in occasione d'un repentino incendio successo nell'Appalto della polvere a questa chiesa connesso. Questa dopo essere anticamente stata stanza di monaci e d'altri, passò in comenda, e venne conferita con titolo di priorato, aggravandola della cura d'anime, essendo essa la principale parrocchia di questa città. </p>
<p>Entrando in essa per la porta principale, sopra il primo altare a mano destra evvi una immagine di Maria Vergine di Loreto, copiata da altra simile fatta già da Scarsellino per la chiesa di S. Domenico. </p>
<p>All'altro altare non è che una divota immagine di Maria Vergine d'autore sconosciuto. </p>
<p>Il S. Antonio di Padova nell'altare seguente è quadro moderno fatto da Giovanni Domenico Dalle Donne fiorentino soldato di questo presidio l'anno 1695. </p>
<p>Presso la sagristia v'è l'altare di S. Niccolò da Bari, del quale non si sa il pittore. </p>
<p>Nella tavola dell'altar maggiore sta dipinto il Martirio di S. Romano, a cui viene troncato il capo per la fede di Cristo alla presenza di varj personaggi, due de' quali tengono nelle mani accese facelle. Nell'ornamento poi si vede S. Lorenzo, che instruisce nella fede di Cristo S. Romano e dall'altra parte, il battezzar che lo fa il medesimo Santo levita. et in alcuni comparti quattro Angelini coloriti al vivo e due a chiaroscuro, e sopra nel baldachino un altr'Angelo di maggiore grandezza con la palma, e la corona del martirio in mano, il tutto per opera del nostro Sebastiano Filippi, che qui lavorò con gran diligenza. </p>
<p>Per l'altar laterale verso la piazza è un S. Benedetto fra S. Francesco di Paola, e S. Lucia d'autore sconosciuto. </p>
<p>Passata la porta di fianco, avvi la Presentazione di Maria Vergine al tempio lavorata da Niccolò Rosel(l)i. </p>
<p>All'altare del SS.mo Crocefisso vedesi il quadro con le immagini di S. Gaetano e S. Francesco di Sales dipinto l'anno 1695 da Giovanni Domenico Dalle Donne fiorentino, del quale disopra s'è parlato, nell'altare di S. Antonio. </p>
<p>Nell'ultimo è S. Vittorio Martire, a cui viene recisa la testa da un manigoldo, portandogli un angelo la palma e la corona del martirio, opera del suddetto Niccolò Roselli. </p>
<p>In sagristia vi è un'antica tavola a caselle con varie immagini di Santi dipinte da Cosmo Tura. </p>
<p><emph>Sopra la porta maggiore al di dentro è un quadro bislongo ch'era già ad un altare e rappresenta l'Annunziazione di Maria Vergine opera gentilissima dello Scarsellino</emph>. </p>
</div1>
<div1>
<head>XLII </head>
<head>S. M. DEL SUFFRAGGIO </head>
<p>Fu fabbricata questa chiesa dalla pietà di Giuliano Tomasi Vicario di S. Romano per uso d'una certa confraternita detta de' Conventuali, la quale prima si congregava nella chiesa di S. Stefano, e cominciarono ad officiar questa l'anno 1623, vestendo una cappa di color pavonazzo. </p>
<p>À primo altare a mano destra è una Madonna divota col Bambino Gesù lattante, e sopra di lei due angiolini che l'incoronano. In altri compartimenti sono effigiati li SS. Pietro, Francesco, Caterina, Lucia e nel mezzo S. Carlo, di mano sconosciuta. </p>
<p>L'altar maggiore non ha alcun quadro. </p>
<p>Lo Sposalizio di Maria Vergine con S. Giuseppe che si vede all'altro altare è opera di D. Ferrante Bacciocchi scolaro d'Orazio Mornasi, fatto prima d'entrare fra li Preti dell'Oratorio di S. Filippo Neri. </p>
</div1>
<div1>
<head>XLIII </head>
<head>S. CRISPINO </head>
<p>Oratorio </p>
<p>In capo alla piazza comune fu fabbricata questa sala, o oratorio per uso de' Calzolaj; ed infatti chiamasi comunemente Scuola de' Calzolari, perché ivi si radunano non tanto a far le loro orazioni ne' giorni festivi, quanto a tener le loro congregazioni,  et eleggere i loro uffiziali. </p>
<p><emph>Tutto il circondario esteriore di questa sala tanto verso la piazza quanto sulla via de' Contrarj; nell'anno 1675 fu dipinto a fresco da Francesco Ferrari, il quale vi colorí, non solo diverse imagini di Santi ma eziandio la famosa Cavalcata di Carlo Magno co' suoi principi e paladini, come, mi ricordo d'aver detto nella mia Storia di Ferrara al libro quinto pag. 225</emph>. </p>
<p>Salita la scala vedesi un oratorio pieno tutto di quadri diversi in un ordine, da varj pennelli dipinti. Passato l'altare del Crocefisso ch'è di rilievo, vedesi la Natività di Maria Vergine dipinta da Ippolito Scarsellino, del medesimo pittore è l'Annunziazione e l'Assunzione della Madre di Dio che si vede in coro nel mezzo. </p>
<p>Nel baldachino sopra l'altar maggiore vedesi un Padre Eterno di buona maniera, ma non ne trovo l'autore. </p>
<p>Li SS. Crispino e Crispiniano alla tavola del loro altare sono opera d'Orazio Mornassi. <emph>Questa nell'anno 1727 è stata levata ed in sua vece ha avuto luogo una nuova opera di Giovanni Battista Cozzi rappresentante li due Santi fratelli Crispino e Crispiniano genuflessi dinnanzi a Maria Vergine col Bambino Gesù, a cui mostrano gli ordigni del loro martirio. </emph></p>
<p><emph>Cinque quadri di Giacomo Parolini adornano ancora quest'oratorio e sono due del Martirio de' SS. Crispino e Crispiniano: la Disputa fra li Dottori nel tempio, SS. Giorgio e Maurelio nostri protettori: S. Caterina Vegri e la Beata Lucia da Narni, tutti fatti l'anno 1711 a spese dell'Arte de' Calzolai</emph>. </p>
<p>Due ancora ve ne sono di Lodovico Campalastro pittor ferrarese: l'uno dimostra la Visitazione di Maria Vergine a Santa Elisabetta e l'altro è a lui in faccia piantato, non ricordandomi ora la storia che contenga. </p>
<p><emph>Il gran quadro poi che riempie tutto il prospetto di quest'oratorio e contiene il Martirio de' SS. Crispino e Crispiniano con gran numero di figure è opera di Gioseffo Avanzi; la quale per la libertà di certe espressioni d'un cane, in una non convenevole attittudine, convenne che dal pittore si moderasse</emph>. </p>
</div1>
<div1>
<head>XLIV </head>
<head>S. CRISTOFORO DE' BASTARDINI </head>
<p>Da Barbara d'Austria moglie d'Alfonso secondo duca di Ferrara, fu riedificata questa chiesa col disegno d'Alberto Schiatti nella forma che oggidí si vede l'anno 1570, essendone priore Giacomo Colorno nostro concittadino, che in quest'opera molto s'affaticò. </p>
<p>Vedevasi sopra l'altar maggiore una tavola con Cristo morto in braccio alla Vergine Madre,  et altre figure dipinte da Giovanni Battista Benvenuti detto l'Ortolano; ma nella devoluzione di Ferrara alla chiesa fu levata e portata a Roma, ponendovi la presente copia di mano non troppo eccellente. </p>
<p>Gli altri due altari non hanno cosa, che meriti d'esser descritta. </p>
</div1>
<div1>
<head>XLV </head>
<head>SANTA MARGHERITA </head>
<p>Conservatorio </p>
<p>Per ordine della singolar pietà di Margherita Gonzaga duchessa di Ferrara furono raccolte l'anno 1595 molte zitelle, che andavano raminghe per la città, e poste in salvo, erano custodite con molta premura. Ma avvenuta la morte del Duca Alfonso suo consorte, portatasi ad abitare a Mantova, passarono queste sotto la cura del Giudice de' Savj, e Magistrato l'anno 1590 Quando poi del 1604 coll'aiuto d'altri buoni cittadini fu fabbricata questa chiesa volta all'occidente ad onore di Santa Margherita per memoria della sua prima fondatrice. </p>
<p>Sopra l'altar maggiore si conserva un quadro dove è dipinta la Santa titolare genuflessa, la quale mirando il cielo, attende il colpo dal carnefice, il quale con la spada alla mano vuol troncarle il capo alla presenza di molto popolo, fattura studiatissima d'Ippolito Scarsellino, essendo gli Angioli dell'ornamento al di fuori dipinti da Carlo Bononi. </p>
<p>La Vergine Santissima col Figlio in braccio, che da una parte ha S. Antonio da Padova, e dall'altra il B. Simone Stok il quale dalla medesima riceve lo scapulare, è opera di Giovanni Vengembes Fiamingo. </p>
<p>Il suffitto resta diviso in undeci comparti,  et in ciascuno di loro sta un quadro, sette de' quali rappresentano la Vita di S. Margherita. In uno de' tre maggiori Giacomo Bambino la espresse in una caldaja bollente assistita da ministri, che sollecitano il fuoco;  et in altro piú piccolo vicino alla porta figurò una matrona vestita di verde, intesa forse per la Speranza. </p>
<p>Nel grande di mezzo Giovanni Andrea Ghirardoni la dipinse in carcere tentata dai demonj, uno de' quali ha forma d'orribil dragone; e in picciolo effigiò una donna con corona e scettro sotto de' piedi. </p>
<p>Per il terzo pur grande, Carlo Bononi l'espresse mirabilmente mezzo nuda, legata ad un tronco, e battuta con verghe di ferro da carnefici alla presenza del presidente;  et in altro minore una figura, che sembra una Maddalena. </p>
<p>Ippolito Scarsellino col miglior suo gusto rappresentò di questa grandezza un'altra donna vicino alla porta corrispondente a quella del Bambino sopradetto. </p>
<p>Cesare Croma seguitò le gesta di detta santa in quattro quadri divisi. Nel primo la colorí custoditrice degli armenti, e vagheggiata dal presidente; nel secondo quando fu condotta alla presenza del medesimo tiranno, e quando prigioniera fu travagliata dalli demonj, e nell'ultimo si vede pure altra Storia della Santa suddetta. </p>
<p>L'altare della Beata Vergine non ha pittura consederabile. </p>
</div1>
<div1>
<head>XLVI </head>
<head>SANT'ANNA </head>
<p>Ospitale </p>
<p>La chiesa presente, dopo che fu inclusa nell'addizione erculea, fu riedificata sino dai fondamenti da Agostino Mosti, che la voltò ad occidente l'anno 1581. </p>
<p>Il primo altare a mano destra entrando per la porta maggiore contiene S. Caterina Alessandrina in atto di contemplare il mistero ineffabile della SS.ma Trinità. <emph>Sul pittore di questo quadro sono corse diverse opinioni. Alcuni lo hanno voluto di Luca Longhi; altri del Bastaroli, altri del Monna e per verità nessuno ha colto nel segno; imperoché nei catastri antichi di questo ospitale dove si contengono le memorie particolari, mi è riuscito di trovare scritto fin da que' tempi, che questo quadro fu dipinto da Giovanni Francesco Surchj detto il Dielaj, nostro pittore di molta considerazione</emph>. </p>
<p>L'altare secondo mostra una ben lavorata statua di S. Sebastiano, della quale per quanto appare nella sottoscrizione posta al disotto, fu l'autore Orazio Ghirlinzoni da Modena l'anno 1581. </p>
<p>Nella terza cappella vicino alla porta di fianco si vede un quadro con sopra dipintovi S. Eligio, o sia Alò, che fu prima fabbriciere e poi vescovo di Nojon in Francia, il quale dispensa limosine a poveri, e sopra S. Maria Vergine col Figlio in collo fatto fare l'anno 1573 dai massari dell'Arte de' Fabri; <emph>è opera di Niccolò Roselli</emph>. </p>
<p>All'altar seguente, ch'è alla sinistra del maggiore v'è il quadro con la effigie di S. Girolamo nel deserto: et  all'altro corrispondente alla destra sta S. Anna, colla figlia Maria e il Bambino Gesù con S. Basilio genuflesso. Il primo di questi quadri (ora che questi due altari sono stati demoliti) e sopra la porta maggiore al di dentro, e l'altro nella facciata del coro e sono opere nel mentovato Niccolò Roselli. </p>
<p>Il quadro posto nel coro con sopra li SS. Cosmo e Damiano Maria Vergine col Bambino e S. Anna sulle nuvole è creduto di mano del Dossi: ma i buoni professori chiaramente lo ravvisano per opera di Sebastiano Filippi, ne vi è alcuno che possa impugnarlo. <emph>Ora questo quadro e levato e riposto in sagristia alquanto scrostato</emph>. </p>
<p>Nella cappella passata la porta che passa nel chiostro dello spedale è una divota immagine antica di Maria Vergine alla quale servono per frontale due Angioli, e poco lontano un S. Giuseppe  et un S. Basilio: <emph>opere del detto Roselli</emph>. </p>
<p>A questa seguono per l'altar vicino gli Sponsali di Maria Vergine e S. Giuseppe <emph>del medesimo Roselli</emph>. </p>
<p>E per l'ultimo altare un bel Crocefisso dipinto con sotto un S. Eligio Vescovo, che abbraccia la croce, e con una mano alza una sella da cavallo, colorito da Gioseffo Mazzuoli detto il Bastarolo. </p>
<p><emph>Nelle portelle dell'organo sono dipinti li SS. Agostino  et Antonio Abate di mano del Roselli. </emph></p>
<p><emph>Passando poi nel primo cortile dov'è la porta, che sbocca sulla Giovecca vedesi nel muro della Infermeria delle donne al di fuori dipinto a fresco un bel quadro con sopra Maria Vergine, il Bambino Gesù, e S. Anna per opera di Giovanni Francesco Surchi detto il Dielaj. Ma perché le ingiurie dell'aria alle quali questo quadro sta esposto lo aveano col corso del tempo alquanto logoro, a questi ultimi anni è stata quest'opera ritoccata dall'amorevole pennello del vivente Parolini. </emph></p>
<p><emph>Entrando poi nella prima sala degl'infermi sul primo piano, vedesi, fra le altre cose la statua del B. Giovanni da Tossignano ristauratore di questo spedale vestito pontificalmente: e scolpito da Antonio Marescotto frate gesuato. </emph></p>
<p><emph>Salendo le scale dell'infermeria degli uomini, in faccia si vede un altare, dov'è l'immagine di S. Anna, di Maria Vergine e del Bambino Gesù, fatta dal mentovato Niccolò Roselli. </emph></p>
<p><emph>All'altare della Infermeria delle donne è una copia della tavola, che presentemente sta nella sacristia con li SS. Cosmo, e Damiano</emph>. </p>
</div1>
<div1>
<head>XLVII </head>
<head>S. CARLO </head>
<p>Con l'aiuto e protezione del Card. Carlo Pio di Savoja fu fabbricata la presente chiesa ad onore di S. Carlo l'anno 1613, e fu terminata l'anno 1623, per architettura di Giovanni Battista Aliotti detto l'Argenta. </p>
<p><emph>Al difuori tutte le statue di marmo bianco, tanto che riempiono le nicchie della facciata, quanto che stanno sulla cima del riminato furono lavorate l'anno 1720 da Angelo Putti scultor trevisano abitante in Ferrara</emph>. </p>
<p>Entrando in chiesa li Profeti coloriti a oglio nell'arco della cappella maggiore sono d'Ippolito Scarsellino, e il catino del coro a fresco è di Giuseppe Avanzi, il quale dipinse ancora nell'anno 1674 tutto il suffitto della chiesa in compagnia di Giuseppe Menegatti, di cui è la quadratura; e il quadro a oglio situato nel mezzo con le immagini di Maria Vergine, S. Carlo e S. Ambrogio e pure lavoro dell'accennato Avanzi. </p>
<p>L'altare di S. Carlo fatto dalla famiglia Maderni ha una statua. </p>
<p>L'altro altare dirimpetto, ha una Madonna in pittura con S. Domenico, S. Giorgio e S. Maurelio fatti da Domenico Robusti nipote del famoso Tintoretto. </p>
<p>Le quattro storie appese al muro, le quali contengono varj fatti di S. Carlo, sono opere di Carlo Borsatti. </p>
<p>Sopra la porta della chiesa al di dentro, il quadro che mostra S. Carlo in orazione con l'attentato di coloro, che cercano d'ucciderlo, è opera d'Antonio Bonfanti detto il Torricella. </p>
<p>Le quattro statue gigantesche de' quattro Dottori della Chiesa che sono nelle quattro nicchie maggiori, lavorate a stucco sono opera di [...]. </p>
</div1>
<div1>
<head>XLVIII </head>
<head>GESÙ </head>
<p>Nell'anno 1570 fu innalzata questa chiesa per li PP. della Compagnia di Gesù, nei di cui fondamenti il Card. Luigi d'Este et il duca Alfonso II posero la pietra angolare col disegno d'Alberto Schiatti, dedicandola al SS.mo Nome di Gesù. Nell'anno poi 1675 il P. Alfonso Novara volle ridurla in tre navi, e già cominciò a fondar le cappelle dalla parte . destra entrando in chiesa, alle quali in questi ultimi anni si sono aggiunte altre dalla parte sinistra. </p>
<p>Nella prima cappella a mano destra, all'altare alzato dalla nobile famiglia Crispi, si vede in un quadro l'Arcangiolo Gabrielle che annunzia alla Vergine Santissima l'incarnazione del Verbo, opera insigne di Gioseffo Mazzuola detto il Bastaroli, cui aggiunse nelle due basi de' colonnati in piccolo, li SS. Anna, e Gioacchino: li quali poi sono stati levati, e messi in porteria. </p>
<p>Al secondo altare evvi il B. Luigi Gonzaga genuflesso con alcuni angioli, che scherzano con gli sproni, co' quali il detto Beato soleva tormentarsi. <emph>Fu dipinto da Alessandro Naselli, ed ivi riposto, levandone un altro ch'era assai migliore, fatto da Costanzo Cattanio: questo quadro del Naselli pure anch'esso e stato levato l'anno 1727 a' 22 giugno: ed in sua vece ha ivi avuto luogo una nuova tavola disegnata e colorita a meraviglia dal valoroso pittore Gioseffo Crespi detto lo Spagnolo bolognese: vi si rappresenta S. Stanislao Koscka in atto d'esser comunicato dagli angioli, e S. Luigi Gonzaga in atto di venerazione a quel gran mistero vedendosi ancora al disopra Maria Vergine sulle nuvole con varj angioli</emph>. </p>
<p>Nella terza cappella è S. Francesco Saverio in atto di risuscitare un morto alla presenza di molti indiani. <emph>Opera fatta in Bologna l'anno 1635 da Vincenzo Pisani scolaro di Dionisio Fiamingo. Parimente questo quadro fu levato l'anno 1727 ed in sua vece vi fu collocato l'altro, che presentemente vi si vede, rappresentante la medesima storia, ma con tanta venustà e maestria che produce meraviglia in chiunque lo mira e considera la varia e viva espressione delle diverse azioni, che si rappresentano, tutte parlanti, e cosí bene accordate che tutte richieggono una particolar riflessione. Ne fu l'autore il disopra mentovato Crespi detto lo Spagnuolo mantenitore della buona scuola di pittura nella insigne sua patria Bologna</emph>. </p>
<p>L'altar maggiore ha un gran tabernacolo messo a oro nel quale sono quattro quadretti; in tre de' quali si vedono storie adeguate al sacrossanto mistero eucaristico, e in quello del mezzo, Maria Vergine col Figlio sulle ginocchia scherzante con S. Giovanni Batista, de' quali fu il pittore il rinomato Dielaj. </p>
<p>Francesco Ferrari dipinse a guazzo tutta la volta di questa cappella, facendovi in quadratura la Chiesa trionfante, e nel catino del coro Cristo in gloria con la croce in mano, ed alcuni angioli co' misterj della sua tormentosa passione, formandovi anche li SS. Ignazio Lojola, Francesco Saverio, Francesco Borgia  et altri Beati della medesima Compagnia. </p>
<p>Nella portella dell'organo è un Davide di mano del Bastaroli; e il quadro a oglio, che v'è sopra, con Cristo crocefisso, la Vergine Madre, S. Giovanni, e la Maddalena piangente a pie' della croce, è parimente del Bastarolo. <emph>Questo è stato trasportato al primo altare a mano sinistra l'anno 1727 come si dirà a suo luogo</emph>. </p>
<p>Il S. Ignazio Loyola fondatore della compagnia nella cappella che siegue è lavoro di Giacomo Bambini. </p>
<p><emph>Li tre SS. Martiri del Giapone, che in un quadro ovato si veggono sopra la porta del corridore, che va in sagristia sono spiritosi parti del vivente Parolini fatti l'anno 1722 in occasione d'una solenne festa quivi fatta per un'esposta reliquia di detti martiri, essendo rettore il P. Niccolò Maria Guinigi</emph>. </p>
<p>Per l'altare vicino, Giovanni Battista Bolognini dipinse S. Francesco Borgia svenuto avanti 'l SS.mo Sacramento, e sostenuto da due angioli. <emph>A questo altare sta esposto ancora un quadro minore coll'immagine del B. Giovanni Francesco de Regis della medesima Compagnia dipinta dal vivente Gioseffo Crespi detto lo Spagnolo pittor bolognese, di sopra mentovato</emph>. </p>
<p>La Natività del Signore, che in braccio alla sua SS.ma Madre riceve il latte, si dice essere d'uno scolaro del Procaccino di Milano. <emph>Non è piú questo il quadro che occupa  et adorna questo altare perocché in quest'anno 1727 è stato altrove portato, ed in sua vece ivi è stato collocato il mirabile quadro rappresentante il SS.mo Crocefisso con Maria Vergine, S. Giovanni e la Maddalena ai piedi dipinto con arte maestrovolissima dal Bastarolo, ed era già dimentico situato nel coro sopra dell'organo in tale altezza che appena vedevasi. Ora conosciutone il valore è stato qui collocato in buon lume e si può dire che abbia impreziosita quella chiesa, scorgendosi in questa tavola un gusto cosí fino, che talvolta s'accosta in Raffaelle e talvolta al Parmegiano, e pure l'autore ne fu il sopra mentovato ferrarese Bastaroli</emph>. </p>
<p>In alto sopra il coretto, ch'era già dipinto a grotteschi dal Bastaroli, vedesi una tavola appesa con l'Assunzione di Maria Vergine al cielo e gli Appostoli sotto, dipinta da Leonardo Brescia nostro concittadino. Sebastiano Filippi poi dipinse a guazzo il quadro, che v'è sotto, col Santissimo Nome di Gesù adorato da due angeli. </p>
<p>La metà del suffitto verso la porta, figurato a guazzo con due grandi quadri ottagoni a oglio, rappresentanti la Purificazione di Maria Vergine e la Circoncisione del Signore è opera del mentovato Bastaroli, il quale restò ingannato dall'altezza del sito, che per tali quadri dovrebb'esser piú alto, non avendo negli altri quadretti piccioli servato il punto del disotto in sú. L'altra metà verso l'altar maggiore fu dipinta dal Dielaj suo maestro, ch'era della scuola de' Dossi, con alcuni di que' quadretti a oglio, che vi si vedono,  et altri mobili distribuiti per la chiesa, con sopra alcuni Miracoli di S. Ignazio furono fatti dal sopraccennato Bolognini. </p>
<p><emph>Alcune stanze che servono per uso di scuole hanno pure alquanti quadri considerabili, come dire la Scuola Inferiore ha la Presentazione di Maria Vergine del Monna, la Scuola Superiore ha un'Assunta del Bambini, e la Scuola di filosofia un'Annunziazione del Monna</emph>. </p>
</div1>
<div1>
<head>XLIX </head>
<head>ORATORIO DELLA PENITENZA </head>
<p>Dalla cappella di S. Francesco Saverio si passa a quest'oratorio, dove sopra l'altare è la Purificazione di Maria Vergine uscita dalla stanza del Catanio, e nelli due quadri laterali Carlo Borsatti rappresentò Cristo fanciullo fra la Vergine e il suo sposo S. Giuseppe; e nell'altro, Cesare Mezzogori espresse la medesima Vergine in gloria coronata dal Padre e dal Figlio. </p>
<p>La Concezione della Madonna fu fatta da Francesco Bovini, la Natività, la Presentazione al tempio, e l'Annunziazione sono di Tommaso Capitanello: la Visitazione a S. Elisabetta è di Giuseppe Avanzi; l'Adorazione de' Magi del sopradetto Bovino; la Purificazione d'uno scolare del Catanio; il Transito di S. Giuseppe di Carlo Borsatti, Maria Vergine assunta al cielo, d'Alessandro Naselli,  et è delle sue migliori opere. Li SS. Ignazio e Francesco Saverio con alcuni loro miracoli sono di Giacomo Bambini, e tutte le pitture a fresco nel suffitto sono di Carlo Borsatti. <emph>Alcune cosette sotto le finestre sono di Francesco Fantozzi detto il Parma</emph>. </p>
</div1>
<div1>
<head>L </head>
<head>S. GUGLIELMO </head>
<p>Monache </p>
<p>Per continuare regolarmente la nostra visita pittoresca ci porteremo alla presente chiesa di S. Guglielmo, la quale fu già anticamente fuori della Città, e posseduta dalli frati eremitani di S. Agostino, e da essi ceduta ad alcune donne osservanti della Regola di S. Chiara, le quali dopo riformate da alcune discepole di detta Santa l'anno 1257, vennero assistite dai PP. Minori Osservanti, che ne continuano ancora la custodia. </p>
<p>Nel primo altare a mano sinistra è dipinta S. Caterina da Siena e S. Chiara, che adorano Maria Vergine ed è pittura d'Ippolito Scarsellino.</p>
<p>All'altar maggiore la Beata Vergine col Figlio in trono, e lateralmente il SS. Guglielmo, Chiara, Francesco, ed Antonio di Padova furono dipinti da Benvenuto Tisio Garofalo. </p>
<p>Sopra l'altro altare è una Vergine SS.ma col Figlio al collo e da lato li SS. Francesco ed Antonio da Padova, opera di Sigismondo Scarsella. </p>
<p>Il suffitto fu fatto l'anno 1680 col disegno, e colorito di due pittori. Tutto quello, che è di quadratura, è opera di Francesco Scala: e tutte le figure di qualunque grandezza sono il Maurelio Scannavino. </p>
<p>Avendo poi occasione Francesco Ferrari nostro pittore d'entrare nella clausura di queste monache, e sapendo io esservi colà dentro pitture di molto pregio, mi raccomandai all'amorevolezza sua, acciocché nel tempo in cui stava egli colà dentro a operare nel suo esercizio volesse compiacermi di farmene nota, ed in fatti egli soddisfece al mio desiderio col seguente catalogo: </p>
<p>Nella chiesa interiore Lorenzo Costa dipinse la B. Vergine assunta al cielo con sotto gli Appostoli al sepolcro. </p>
<p>Nel reffettorio Ippolito Scarsellino fece un S. Carlo Borromeo in orazione dinnanzi ad un crocefisso. </p>
<p>L'Ultima cena di Cristo co' suoi Appostoli in figure quasi al naturale fatta l'anno 1605. </p>
<p>Nel dormitorio una Beata Vergine in mezza figura  et in una cappellina dedicata alla Concezione una mezza figura d'un Salvatore che porta la croce. </p>
<p>Maurelio Scannavino dipinse per l'altare della cappellina sopradetta la B. Vergine a sedere col figlio in grembo e la luna sotto de' piedi. </p>
<p>Di Giacomo Bambino si vede in questo luogo una Santa Caterina martire. </p>
<p>Camillo Ricci fece in picciol quadro Maria Vergine, S. Giuseppe e S. Giovanni Batista. </p>
<p>Di Domenico Mona v'è nel reffettorio un gran quadro per lo traverso, è mostra la storia evangelica delle turbe saziate con cinque pani e due pesci. </p>
<p>Lo stesso fece pure un S. Girolamo in penitenza, e la Conversione di S. Paolo. </p>
<p>D'Alfonso Rivarola detto il Chenda si vede nel reffettorio una S. Caterina Martire in piedi grande al naturale fatta l'anno 1617. </p>
<p>Cosmo Tura detto Gosmè dipinsevi una tavola a caselle all'uso di que' tempi, posta sopra un altaretto di suor Argenide Botti; e vi si vede in picciole figure la storia di S. Eustachio, di S. Giorgio, di S. Cristoforo, e il mortorio di S. Chiara colle monache intorno al cattaletto piangenti; di piú lo Sposalizio di S. Caterina col Bambino Gesù; l'ultima Cena di Cristo co' suoi Appostoli, e in mezze figure Santa Lucia, Apollonia, Agata, Guglielmo,  et altri Santi. </p>
<p>Carlo Bononi nell'anno 1619 dipinse per il reffettorio di queste monache un gran quadro, dove dimostrò in figure quasi al naturale le Nozze di Cana in Galilea, e cosí bene espresse i commensali in varj scorcj, degradando sí bene il punto, e ponendo in lontananza un coro di suonatori, ed altre figure affaccendate, che non si può desiderar di vantaggio, talmente che questa può dirsi una delle migliori operazioni di questo pittore. </p>
<p>Il medesimo pittore colorí ancora tre quadri per le monache, li quali dopo la morte d'esse sono rimasi al monastero, e si conservano appesi nella cappellina detta del SS.mo Rosario; il maggiore de' quali contiene una Madonna di Reggio sulle nuvole, e sotto S. Giacomo Appostolo e S. Rocco. Nel secondo sta la B. Vergine col figlio sulle ginocchia, che scherza con S. Giovanni, e dall'altra parte evvi S. Caterina vergine e martire. L'ultimo, ch'è il piú picciolo mostra la B. Vergine in cielo col figlio nelle braccia e sul piano stanno li SS. Appostoli Pietro, e Paolo, che la mirano. </p>
<p><emph>Per lo difuori del circondario di questa clausura sulla pubblica strada detta di S. Guglielmo vedesi fabbricato un ben architettato capitello contiguo al muro, nel quale si conserva un'antica immagine di Maria Vergine per ornamento della quale avvi un quadro dipinto da Sigismondo Scarsella colle immagini di S. Rocco e di S. Sebastiano</emph>. </p>
</div1>
<div1>
<head>LI </head>
<head>SACRE STIMMATE </head>
<p>Confraternita </p>
<p>Con elemosine ricavate dai fedeli fu cominciata questa chiesa l'anno 1619, avendovi piantata la prima pietra fondamentale il Card.Jacopo Serra allora legato di Ferrara, rimanendo poscia perfezionata nel corso di due anni, cioè nel 1621. </p>
<p>Nella prima cappella dopo il deposito maestoso del Marchese Cesare Turco, si vede un quadro dipinto da Jacopo Bambini, il quale mostra la Beata Vergine in gloria con angioli, e al piano li SS. Carlo Borromeo e Francesco Saverio. </p>
<p>La cappella seguente ha una immagine di Maria Vergine lauretana fatta di stucco. </p>
<p>L'altar maggiore ha un bellissimo quadro fatto da Giovanni Francesco Barbieri detto il Guercino da Cento, della sua prima maniera, nel quale si vede S. Francesco d'Assisi nell'atto di ricever le sacre stimmate. </p>
<p>Hanno le due portelle delle due finestre laterali che guardano in coro due belle pitture di Carlo Bononi, cioè un S. Lodovico Tolosano,  et una S. Elisabetta Regina d'Ungheria. Della sua maniera è anche ciò che sta dipinto nei due reliquiarj sottoposti a dette finestre. </p>
<p>Nell'altra cappella che siegue è un bel Crocefisso con S. Maria Maddalena ai piedi piangente, opera del Bononi. </p>
<p>Del medesimo autore parimenti è il quadro dell'altra cappella, che mostra Cristo deposto di croce con Maria Vergine Addolorata. </p>
<p>Il quadro sopra la porta laterale con l'immagine di Maria Vergine di Reggio, S. Francesco, S. Ignazio Lojola, ed un ritratto è opera di Giovanni Andrea Ghirardoni. </p>
<p><emph>Nel coro si veggono appesi ai muri due gran quadri di mano di Gioseffo Avanzi l'anno 1701. In uno è l'angelo, che appare a S. Francesco mostrandogli l'ampolla coll'acqua pura, indicante la purità sacerdotale; nell'altro è quando il detto Santo Patriarca riceve l'indulgenza della Porziuncula, il tutto adorno di vaghi paesi. </emph></p>
</div1>
<div1>
<head>LII </head>
<head>S. MARIA MADDALENA DELLE CONVERTITE </head>
<p rend="italic">Anticamente chiamavasi questa chiesa S. Niccolò dal cortile; ma allora che il Duca Ercole secondo donolla ad alcune donne convertite, che con l'aiuto di pie persone ivi si radunarono a convivere, mutò faccia e nome insieme chiamandosi S. Maria Maddalena. </p>
<p rend="italic">Il quadro dell'altar principale contiene la B. Vergine col Figlio in grembo, S. Pietro, S. Francesco, S. Maria Maddalena, ed alcune monache di quel tempo ritratte per mano d'Ippolito Scarsellino, che ne fu il degno pittore. </p>
<p rend="italic">La Madonna di Loreto posta al suo altare è una copia di quella di Scarsellino, della quale si parla descrivendo la chiesa di S. Domenico. </p>
<p rend="italic">La Santa Maria Maddalena al suo nuovo altare, è produzione assai tenera insieme e maestosa del vivente Giacomo Parolini fatta l'anno 1722. </p>
<p>Si credono d'Alfonso Lombardi le figure di terra cotta che formano il Presepio vicino alla porta maggiore. </p>
</div1>
<div1>
<head>LIII </head>
<head>S. LUCIA VECCHIA </head>
<p>Sulla strada detta la Fasanaja vicino alla clausura de' monaci certosini, fu fabbricata questa chiesa, la quale poi dal vescovo Fontana fu aggregata al seminario l'anno 1590. </p>
<p>In essa v'è un solo quadro con sopra dipintavi l'immagine di S. Lucia in mezzo a diverse altre Vergini e Martiri, il qual quadro per esser fatto dal Magagnini, non merita alcuna considerazione. </p>
<p>Evvi ancora una statua di terracotta rappresentante S. Lucia, di sconosciuto artefice. </p>
<p>Lateralmente all'altar maggiore è una bellissima immaginetta di Maria Vergine sul muro, di qualche antichità, della quale il pittore fu Ercole da Ferrara. </p>
</div1>
<div1>
<head>LIV </head>
<head>S. GIACOMO </head>
<p>Parrocchia </p>
<p>Di molta antichità è questa chiesa, essendo stata fabbricata fino al tempo d'Adriano quarto Sommo Pontefice, e consecrata a' 12 maggio del 1359. </p>
<p>Prima d'entrare in chiesa vedesi sopra la porta laterale una immagine di Maria Vergine fatta di rilievo, la quale vien riputata per opera d'Alfonso Lombardi. </p>
<p>I due altari laterali in chiesa non hanno pittura considerabile. </p>
<p>Nel presbiterio li due altari pur laterali sono stati modernamente fatti l'anno 1708 dal vivente Giacomo Parolini, il quale vi espresse due fatti delli due SS. Filippo e Giacomo. </p>
<p>Del suo pennello pure è tutto ciò, che a fresco si vede dipinto sul muro del coro intorno all'antica immagine del Crocefisso in questa maniera adornata l'anno 1712 essendo rettore di tal chiesa D. Giuseppe Scacerna. </p>
</div1>
<div1>
<head>LV </head>
<head>S. AGNESE </head>
<p>Parrocchia </p>
<p>Dall'Abate di S. Maria di Pomposa fu questa chiesa innalzata a mezzogiorno col titolo di canonica, e dopo di priorato. Ma formatane una prepositura, rimase incaricata della cura dell'anime. </p>
<p>Sopra l'altare a mano destra della porta maggiore è una tela dipinta a tempra, con sopra le Sante Lucia  et Apollonia, di niuna stima; ma nelle tavole al di fuori, che già un tempo furono ornamento alla Madonna di Reggio di qui levata, e portata avanti sopra al vicino altare, Carlo Bononi vi dipinse a oglio con buon gusto in picciole figure le SS. Lucia e Caterina da Siena, tenute in molta stima. </p>
<p>Passata la porta di fianco vedesi la sopracitata Madonna di Reggio, che ha dalle parti in due quadretti le Sante Apollonia e Monaca in belle attitudini, dipinte dal medesimo Bononi. </p>
<p>Nel tabernacolo all'altar maggiore sono due storiette in tavola colorite a olio, e nel coro l'Ultima cena di Nostro Signore con gli Appostoli, operazioni antiche di pittore sconosciuto. </p>
<p>La bella S. Agnese al suo altare fu fatta a Modena dal Marescotti scolaro di Lodovico Lana, e non dal medesimo Lana come vien creduto, avendola io veduta a dipingere. </p>
<p>Per l'ultimo altare è un Cristo Crocefisso di rilievo, che ha dalle parti colorite a tempra sopra una tela le SS. Caterina e Agata, delle quali non si sa il pittore. </p>
</div1>
<div1>
<head>LVI </head>
<head>S. AGNESE </head>
<p>Conservatorio d'orfane </p>
<p>Radunò in questo luogo Ercole II duca di Ferrara alquante povere zitelle derelitte di padre e madre, le quali andavano raminghe per la città dopo esser cessata la peste l'anno 1554. </p>
<p>In questa chiesa, che una volta era ospitale, sono tre altari: due non hanno quadri, ma figure di rilievo, delle quali non si sa l'autore. Solo l'altar maggiore ha un bel quadro, dove il Bastaroli colorí la B. Vergine col Bambino nelle braccia, e sul piano le Sante vergini, e martiri Agnesa,  et Orsola. </p>
<p>Nella sacristia vi è un piccolo quadretto il quale rappresenta Sant'Agnesa in mezzo alle fiamme, e dai lati alquante verginelle orfane di questo conservatorio, colorite a macchiette da Ippolito Scarsellino.
</p>
</div1>
<div1>
<head>LVII </head>
<head>S. LUCA ORATORIO DE' MEDICI NELLO STUDIO PUBBLICO </head>
<p><emph>Per Breve pontifcio ottenuto dal Collegio de' Filosofi, e Medici di questa Università l'anno 1668 fu fabbricato quest'oratorio dedicato al glorioso Vangelista S. Luca medico, ad onore del quale vedesi eretto l'altare col quadro dipinto da Orazio Mornassi</emph>. </p>
</div1>
<div1>
<head>LVIII </head>
<head>S. CLEMENTE</head>
<p>Parrocchia </p>
<p>Chiesa priorale già volta all'occaso, ma poscia per renderla piú comoda, fu aperta all'oriente l'anno 1574 avendo cura d'anime. </p>
<p>In questa altro quadro non si vede, che uno nel coro in forma semicircolare, fatto a oglio, il quale rappresenta quel Santo Pontefice condennato alla cava de' marmi. Opera di Cesare Mezzogori comacchiese. </p>
</div1>
<div1>
<head>LIX </head>
<head>SS. COSMO E DAMIANO ORATORIO </head>
<p rend="italic">Benché questa chiesa, o oratorio non sia ancora né terminato né aperto in questo tempo in cui scrivo, nulladimeno perché so, essere già a quest'ora proveduto il quadro, che deve ornarne l'altar principale sono in caso di darne quel conto che merita. Fu già quest'oratorio cominciato a piantarsi dall'Arte degli Speziali cosí medicinali come aromatarj a' 21 maggio 1717 avendo essi acquistato quel terreno che prima era ad altr'uso, a fine di fare questo sacro ricetto non meno per le solennità, che per le loro congregazioni, e già d'anno in anno si va riducendo al suo termine. </p>
<p rend="italic">Fin da principio, essendo Massaro Antonio Simoni fu fatto il quadro il quale rappresenta li due Santi fratelli Cosmo e Damiano, per mano di Gioseffo Avanzi: e già è stato esposto a pubblica veduta in altra chiesa fino a tanto che si collochi al luogo destinato, terminata che sia la fabbrica d'esso. </p>
</div1>
<div1>
<head>LX </head>
<head>S. LORENZO </head>
<p>Confraternita </p>
<p>La chiesa di S. Lorenzo volta all'occidente fu prima un oratorio fabbricato l'anno 1500 ad onore della Madonna della neve, raccomandato alla protezione della Comunità di Ferrara, il qual oratorio per esser contiguo ad un forte castello, che quivi era, venne detto l'oratorio della Madonna di Castel Nuovo; e dopo chiamato di S. Lorenzo, <emph>dove è aggregata una Confraternita del SS.mo Sacramento ch'era già nell'antica parrocchiale di S. Biagio. </emph></p>
<p><emph>Questa chiesa non è piú quale si trovava (in materia di pitture) al tempo di Carlo Brisighella, e perciò conviene descriverla in altro modo, dacché l'industria e l'attenzione del Rev. D. Pietro Levanti sacrista della cattedrale, e Priore di questa Confraternita, morto l'anno 1726 si prese l'amorevole carico di risarcirla e ridurla in grado d'una delle più adorne chiese di questa città, coprendola tutta di pitture, e ornandola di maestosi, e vaghi altari. </emph></p>
<p><emph>Il Crocefisso di rilievo, che si vede all'altare a mano destra, fu ivi collocato l'anno 1712: ed è opera d'uno scultore padovano. Fu perciò da questo altare levato il primo quadro, che mostrava il Santo titolare, spogliato delle sacre vesti dinnanzi all'imperador Valeriano, che lo avea condannato ad ardere sulla graticola. Fu colorito da Ercole Bonacossa gentiluomo ferrarese, il quale ne fece un dono a questa chiesa. Ora questo quadro sta riposto nella sagrestia</emph>. </p>
<p>Per l'altar di rincontro, avvi una Vergine Maria miracolosa dipinta sul muro, per la quale fu già fabbricato l'oratorio. Il quadro poi che rappresenta S. Francesco d'Assisi fu dipinto da Lodovico Campalastri. </p>
<p><emph>Ad eccezione di due quadretti longhi l'uno rappresentante S. Sebastiano martire, e l'altro S. Niccolò vescovo di Mira ch'erano già all'altare della Madonna,  et ora sono dopo la porta maggiore li quali furono dipinti da Giovanni Battista Benvenuti detto l'Ortolano, tutti gli altri sono modernamente fatti ad instanza del mentovato don Pietro Levanti la maggior parte per opera del pittore Gioseffo Avanzi, che si pudò dire, coprì questa chiesa dal tetto al fondo tutta di sue pitture. Che però li SS. Pietro, Giorgio, e Maurelio, Annunziazione, li quattro Dottori, Giovanni Battista, Conversione di S. Paolo: Giovanni Vangelista, S. Luca, L'Epifania,  et altri, che facilmente si possono vedere sono tutti dipinti dal sopra mentovato Avanzi toltine due soli che sono sopra la cantoria, cioè gli Evangelisti S Marco, e S. Matteo, i quali riconoscono per loro autore Giovanni Bonardi pittor veneziano qui abitante. </emph></p>
<p rend="italic">Il S. Lorenzo poi che nella facciata dell'altar maggiore si vede con tutta la storia del suo Martirio è il principal quadro, che dal detto Avanzi fosse quivi dipinto. </p>
<p rend="italic">Tutto ciò, che di quadratura, e d'altro si vede dipinto di chiaroscuro sulle tele frapposte alli detti quadri è opera del vivente Giacomo Filippi bravo freschista. </p>
<p rend="italic">La quadratura che si vede nel suffitto fatta a chiaro scuro è una lodevole primizia del giovine Giuseppe Fachinetti allievo d'Antonio Ferrari, fatta l'anno 1722. </p>
<p rend="italic">Le figure che nel medaglione di detto suffitto si veggono e sono la SS. ma Trinità, L'Immaculata Concezione, S. Giorgio e Maurelio, S. Lorenzo, S. Francesco, e il ritratto del sottilissimo Scotto tutti dipinti a fresco, furono coloriti nel tempo medesimo da Giovanni Battista Cozzi. </p>
<p rend="italic">Nella sacristia si vedono appesi e ben custoditi alcuni quadretti rappresentanti diversi miracoli del SS.mo Sacramento, che erano già nel parapetto della cantoria, e sono di Tommaso Capitanelli. </p>
</div1>
<div1>
<head>LXI </head>
<head>S. GIUSEPPE </head>
<p>Li frati Agostiniani Scalzi furono introdotti in Ferrara dal Conte Cammillo Zavaglia, e diedero principio a questa loro chiesa sulla Via Grande, volta verso settentrione l'anno 1639, e in virtù delle limosine de' buoni cittadini terminata ed aperta nel 1646, e col tratto del tempo, nella presente forma adornata. </p>
<p>Nel quadro della prima cappella a mano destra evvi S. Tommaso di Villanova in abito pastorale, che dispensa limosine a poverelli fatto da Maurelio Scannavino l'anno 1694: e pitture a fresco sul muro sono delle piú gentili fatte da Francesco Ferrari. Nelli due quadri laterali, Cesare Mezzogori espresse in uno il sopradetto santo, che dà il suo proprio letto ad un misero per limosina; e nell'altro S. Guglielmo duca d'Acquitania, il quale essendo stato battuto dalli demonj vien medicato dalla Beata Vergine in compagnia d'altre sante di lui protettrici. </p>
<p>Per la seconda cappella è un Crocefisso di legno al naturale intagliato da Giovanni Cremasco. Li quadri laterali, che dimostrano Gesù Cristo orante, e preso nell'orto, flagellato alla colonna, e coronato di spine, furono fatti da Giuseppe Avanzi, il quale anche dipinse tutta questa cappella a fresco, levatine gli ornamenti delle due porte, i quali sono di Francesco Scala, che si servì del disegno di Maurelio Scannavini per far le due teste di Maria e di Giovanni a chiaroscuro. </p>
<p>L'altar maggiore ha un gran tabernacolo figurato, messo a oro intagliato da Giovanni Cremasco, ad eccezione del ciborio, ch'è di Tommaso Gandolfi, il quale fece ancora le due statue di Maria Vergine e S. Giuseppe posti sopra le porte che guidano dal coro presbiterio, dove li due quadri laterali, espressivi d'alcuni fatti di Santa Tecla cioè in uno, quando innanzi al proconsole confessa d'esser cristiana, e nell'altro quando vien condannata viva alle fiamme, sono opera di Girolamo Troppa romano. </p>
<p>Nel coro, il sopranominato Avanzi, con due gran quadri espresse la detta Santa quando miracolosamente si nasconde in una montagna apertale dagli Angioli, e nell'altro quando nel serraglio delle fiere rimane illesa: <emph>Questi quadri furono di bel nuovo ritoccati, e rinfrescati di colore dal medesimo Avanzi poco prima che passasse alla altra vita</emph>. </p>
<p>Costanzo Catanio nel quadro di mezzo, ch'è il prospetto di questa chiesa colorí la SS.ma Vergine, S. Giuseppe, S. Agostino e S. Monaca, che supplicano la SS.ma Trinità per la città di Ferrara dipintavi sotto, travagliata dal terremoto. L'abbellimento a fresco sul muro, con quella finta rottura nel mezzo dell'arco al disopra è di Francesco Scala. </p>
<p>Nella cappella seguente è una Maria Vergine in trono col fanciullo Gesù in piedi sulle ginocchia, S. Giuseppe, e S. Agostino, che dalla medesima riceve la cintura, fatta da Giovanni Vengembes fiamingo, che molti anni dopo, per ornamento di detto quadro al disopra fece il Transito di S. Giuseppe. </p>
<p>L'Annunziazione di Maria Vergine, la Visitazione della medesima a S. Elisabetta, che colorite a oglio si vedono in due quadri laterali di questa cappella sono del tante volte ricordato Avanzi, insieme con le pitture a fresco. </p>
<p>Per l'ultimo altare Clemente Majoli figurò S. Niccola di Tolentino infermo, a cui la Vergine Santissima per un angiolo invia pane ed acqua da lei benedetta: vicino ad esso avvi S. Giovanni di S. Facondo in abito sacerdotale, il qual tiene in mano il cibo eucaristico dove si scorge apparire il Bambino Gesù. In gloria d'angeli sta la Regina del cielo col Figlio nelle braccia, e presso di lei S. Agostino, e S. Monaca. </p>
<p>Per li due quadri laterali, l'Avanzi figurò in uno S. Niccola, che ravviva le arrostite pernici portategli per cibo. Nell'altro, Tommaso Capitanelli dimostrò il suddetto Santo in cielo, e sotto le anime del Purgatorio. Tutta questa cappella è dipinta a guazzo da Gioseffo Menegatti. </p>
<p>Francesco Sisti fece la disputa del fanciullo Gesù co' Dottori sopra la porta di detta chiesa: e il Mezzogori dipinse l'apparizione dell'Angelo a S. Gioseffo; la Natività del figlio di Dio, la Circoncisione, la Purificazione, la Fuga in Egitto, e quando Maria nel suo ritorno in Giudea lava li piedi al fanciullo Gesù in un fiume. </p>
<p>Dipinse ancora il medesimo Sisti alcuni Santi Agostiniani in piedi, che si vedono con altri d'altro autore appesi alle colonnate di questa chiesa. </p>
<p>Ne' corridori del convento vi sono diversi ritratti d'uomini venerabili, ed insigni di questa Religione coloriti in gran parte dal Vangembes, e dal Borsatti vecchio. <emph>Fra d'essi v'è quello di fra Bernardo dal SS.mo Sacramento dipinto da Maurelio Scannavino, che non può esser piú simile</emph>. </p>
</div1>
<div1>
<head>LXII </head>
<head>S. FRANCESCO </head>
<p>Questa chiesa, che venne anticamente fabbricata dalli Principi Estensi, fu piú volte in diversi tempi atterrata per cagione d'incendj, e di terremoti, e nuovamente sempre in nuove forme fu costrutta, ed ampliata, come seguí la terza volta sotto d'Ercole I Duca, che la riedificò volta all'occaso l'anno 1499 nel luogo e sito dove al presente si truova; ma diroccata in parte a' 3 decembre del 1515, venne risarcita dal Duca Alfonso I, e si diede principio ad uffiziarla di nuovo a' 3 ottobre 1517, vigilia di S. Francesco. Seppellivansi in essa in un'arca rossa di marmo tutti quelli della famiglia estense, onde chiamavasi la chiesa degli estensi, la quale poi nuovamente conquassata dal terremoto l'anno 1570 fu ristaurata, ed abbellita dal P. M. Agostino Righini ferrarese, facendovi di piú alzare fino dalli fondamenti la cappella maggiore et il coro, ornandolo di sedie, ed arricchendo l'altare di molte argenterie, tapezzerie,  et apparamenti tessuti d'argento e d'oro, nel che spese dieciottomila scudi: che però è riuscita una delle migliori e piú belle chiese della città, dichiarata dagli autori, d'architettura perfettissima. </p>
<p>Si vedono in essa molte eccellenti pitture, delle quali susseguentemente faremo relazione conservando il metodo tenuto nell'altre chiese. </p>
<p>Al primo altare, avvi un'immagine d'un Crocefisso di rilievo,<foreign lang="lat"> et </foreign>un quadretto di S. Onoffrio d'autore sconosciuto, e di poco conto. <emph>Bensí a lato dell'epistola pende un quadretto con due figure antiche de' SS. Fiorentino e Antonino dipinte da Cosimo Tura, assai diligentemente</emph>. </p>
<p>Parimente la seconda cappella detta della Pietà ha una statua di Maria Vergine col Figlio morto sulle ginocchia, opera antica, e di maestro incognito. </p>
<p>Cosí la terza cappella ha una statua di S. Carlo genuflesso in atto d'adorare un crocefisso. </p>
<p>Alla quarta cappella è il meraviglioso quadro, che mostra la Strage degli innocenti, piena di studiatissime e vive figure fatta dal mirabil pennello di Benvenuto Tisio detto il Garofalo, il quale tanto se ne compiacque, che volle marcarla col solito suo segno del fiore garofalo. Nella cimasa poi del quadro vedesi in un tondino la Fuga di Maria Vergine in Egitto fatta dallo stesso pennello. </p>
<p>La quinta cappella mostra un S. Francesco di Paola in piedi il quale non ha alcun carattere pittoresco che dimostri chi possa averlo dipinto. </p>
<p>Fra la suddetta e la vicina cappella vedesi nel colonnato un Cristo di rilievo battuto alla colonna da due manigoldi dipinti a fresco, che vengono creduti del suddetto Garofalo. </p>
<p>Il quadro a oglio sopra il sesto altare figura S. Diego nel mezzo de' SS. Francesco e Bernardino, il qual S. Diego con l'oglio della lampada mostra di dar luce ad un cieco. Il suo pittore credesi essere stato Antonio Randa bolognese. </p>
<p>Il quadro della cappella di S. Antonio di Padova è antica immagine sua colorita sul muro della quale non se ne sa il pittore. <emph>L'ornamento d'intagli fatto sontuosamente a tutto questo altare nacque dalla pietà d'un divoto cavalier ferrarese l'anno 1703</emph> Lateralmente a questa cappella veggonsi due quadri con due miracolose azioni di quel Santo taumaturgo, le quali empiono tutto il muro: quello in <foreign lang="lat">cornu epistolae </foreign>è di Giovanni Vengembes fiamingo che dimostrò il giumento genuflesso dinnanzi all'Augustissimo Sacramento. L'altro in <foreign lang="lat">cornu evangelij </foreign>maestosamente, e con tutto il valor del disegno fatto da Carlo Bononi mostra il cadavero dell'avaro aperto senza cuore nel petto, che poi fu trovato nello scrigno delle monete. </p>
<p><emph>Seguitando nel braccio della crociera vedesi il maestoso deposito del Marchese Ghiron Francesco Villa fatto l'anno 1671 di sontuosissimi marmi, con rilievi, e figure molto considerabili</emph>. </p>
<p>Il quadro grande appeso presso a questo deposito come fuori di sito, e ch'era già nella fronte del coro, mostra l'Ascensione di Nostro Signore. <emph>Il pittore d'esso fu Niccolò Roselli</emph>. </p>
<p>Li due altari laterali alla porta della crociera, che va nella strada, hanno due quadri di pittore incognito, il di cui nome viene in essi marcato colle lettere N.P. </p>
<p>Nella cappella seguente, ch'è della nobile famiglia Romei fu mirabilmente espressa da Ippolito Scarsellino la Fuga di Maria Vergine da Nazaret per andare in Egitto, la quale volendo posarsi dal viaggio, per ismontare dall'asinello, porge l'amato Bambino a S. Giuseppe. Opera dalli professori stimatissima. </p>
<p>La Visitazione della Madonna a Santa Elisabetta all'altare della famiglia Banchi è opera di Domenico Panetti autenticata col proprio nome. </p>
<p>La cappella del SS.mo Sacramento ch'è della nobile famiglia Vincenzi ha una considerabilissima tavola, dove Benvenuto Tisio Garofalo dimostrò la Risurrezione di Lazzero fatta da Cristo ad intercessione delle sorelle Marta e Maddalena, che a' suoi piedi si vedono piangenti con gli Appostoli,  et altre figure vicine e lontane. </p>
<p>Entrando nella cappella maggiore, dalle parti si veggono in alto due quadroni assai grandi . Uno dimostra la Purificazione di Maria Vergine e l'altro la Disputa del fanciullo Gesù nel tempio fra li Dottori, dipinti amendue da Antonio Bonfanti detto il Torricella, ad instanza del Card. Bonifacio Bevilacqua, che fece porre nella volta di questa cappella la sua arma e tirò nel coro li tre quadroni dipinti da Domenico Monna d'ordine del P. Maestro Agostino Righini, li quali prima erano sopra l'altar maggiore, e questi dimostrano la Deposizione di Cristo dalla croce, la Resurrezione, e l'Ascensione del Redentore al cielo. </p>
<p>Il ritratto del P.M. Righini mentovato, gran ristauratore di questa chiesa si vede in due luoghi colorito da Domenico Monna. Il primo è in coro a' piedi del quadro di mezzo vestito in abito vescovale rappresentante S. Agostino,  et il secondo si vede nella sagristia nella portella d'un grande armario in figura di S. Bonaventura. <emph>I quadretti che sono sotto il quadro di mezzo furono dipinti da Nicolò Roselli</emph>. </p>
<p>Il catino del coro fu dipinto a fresco con molte figure di Santi Franciscani da Francesco Ferrari, e fu quest'opera tra le sue prime di gioventù. </p>
<p>Nella seguente è la Madonna della Concezione figurata in una statua sopra l'altare, dai lati della quale è in pittura figurata l'Annunziazione della medesima dal pennello di Domenico Monna, il quale eziandio colorí gli altri due quadroni laterali, l'uno de' quali rappresenta la Visitazione a S. Elisabetta e l'altro la Presentazione al tempio. La volta a fresco di questa cappella si reputa dipinta da Girolamo Carpi. </p>
<p>Per la cappella della nobile famiglia Rondinelli è dipinta l'Annunziata di Firenze quale si vede alle stampe, levata da un fiorentino servitore attuale di detta famiglia. </p>
<p>Siegue nella contigua, ch'è nell'angolo, ed è della nobile famiglia Villafuori, un raro quadro dell'altre volte mentovato Calciolajo scolaro de' Dossi. Su d'esso si vede S. Francesco in atto di ricever le stimate, e li SS. Ludovico Re di Francia, Pietro e Rocco figure tutte d'un certo massiccio colorito, e franco disegno, che ben mostrano la <foreign lang="lat">valentia </foreign>del loro autore. <emph>In oggi questo quadro è stato levato dall'altare, e incastrato con cornice di stuccho nel muro contiguo lateralmente. Sull'altare poi è stato collocato nel 1708 altro quadro con l'immagine di Santa Caterina Vegri cred'io però provigionalmente per non esser quadro degno al certo di frammezzarsi a tante opere insigni che sono in questo maestoso tempio, ne' da sostituirsi al quadro del Calciolajo che prima alzavasi a questo altare</emph>. </p>
<p>Su i muri di questa cappella stavano appesi due altri quadri, ch'erano portelli dell'immagine della Madonna detta Negra, sopra de' quali erano effigiati li SS. Antonio da Padova e Bonaventura pontificalmente vestito per opera di Girolamo Carpi allievo di Benvenuto Tisio. </p>
<p>Il quadro dell'altare della nobil famiglia Novara, ch'è contiguo alla porta, che guida alla sagristia, mostra un S. Girolamo in atto d'orare nel deserto, il cui pittore fu Tommaso Laureti detto il Siciliano. </p>
<p>Dall'altro lato di detta porta Girolamo Carpi colorí in un quadro Maria Vergine assunta dagli angioli al cielo; e in mezza figura sotto vi ritrasse al naturale Giulia Muzzarella, con un vago paese. Questo quadro per essere cosa molto insigne, al tempo della devoluzione di questo stato alla chiesa fu levato, e portato a Roma, lasciandovene però una bella e diligente copia fatta da Ippolito Scarsellino. </p>
<p>Il S. Francesco a oglio sopra il banco della Confraternita del Cordone con gli altri due quadretti sono di Giacomo Bambino. </p>
<p>Le portelle dell'organo furono dipinte da due mani poiché Giovanni Battista Benvenuti detto l'Ortolano fece nella sinistra al di fuori un S. Francesco, e al di dentro la Vergine Annunziata, i quali per la loro bellezza furono da questo luogo levati e portati altrove, ponendovi in sua vece quelli ch'ora vi si veggono, col restarvi l'altra dalla parte destra, dove Giacomo Antonio Griego colorí S. Antonio da Padova e l'Arcangelo Gabrielle </p>
<p>Nel mezzo del petto della cantoria si vede il Profeta Reale con l'arpa in mano, e in due quadretti vicini S. Antonio di Padova e S. Bernardino da Siena fatti da Benvenuto Tisio Garofalo. Nelle altre due cantorie una in faccia all'altra Carlo Bononi vi effigiò le immagini di sei Santi Martiri dell'ordine serafico. </p>
<p>Alla cappella che siegue di rincontro a quella di S. Antonio di Padova è dipinto Cristo Signor Nostro deposto di croce sostenuto da S. Nicodemo, con la Vergine Madre svenuta e assistita dalle Marie. <emph>L'autore di questo quadro è uno di quelli, de' quali si parlerà descrivendo le pitture antiche a fresco che sono su i muri della chiesa della Morte</emph>. </p>
<p>Nella seguente sta dipinta in picciol quadro la B. Salomea genuflessa dinnanzi a Maria Vergine fatta da Cammillo Setti. Li due quadri grandi ne' muri laterali, l'uno dimostra l'Assunzione di Maria Vergine al cielo, e l'altro la sua gloriosa Incoronazione, sono il primo di Francesco Naselli e l'altro d'Ippolito Scarsellino. </p>
<p>Il contiguo altare con la Madonna, che adora il suo Santissimo Figlio giacente in terra, e S. Giuseppe in atto di dormire, è buon'opera di Giovanni Battista Benvenuti detto l'Ortolano. Nei due quadri laterali si vede in uno gli Sponsali della Vergine con S. Giuseppe, della scuola del Bononi, e nell'altro Maria Vergine sedente vicina al suo Sposo parlanti insieme del loro fanciullino Gesù e di S. Giovanni Battista che ricevono alcuni frutti, dagli angioli espressione delle migliori di Giovanni Vengembes Fiamingo. </p>
<p>All'altare di S. Bonaventura prima si vedea un quadro con li SS. Appostoli Pietro e Paolo di Giovanni Bellino, celebre pittore veneziano, ma fu levato, ed in sua vece vi fu posto questo, il qual mostra S. Bonaventura cardinale in abito pontificale, S. Sebastiano, S. Giovanni Batista e al disopra Maria Vergine sulle nuvole di mano di Francesco Naselli. </p>
<p>Il S. Bernardo con altri monaci dell'ordine suo dipinti nel quadro appeso dietro'l pulpito è d'uno scolaro di Carlo Bononi. </p>
<p>Siegue a questa la cappella detta della Madonna del Parto ch'è della nobile famiglia Riminaldi, nella quale è una tavola di Benvenuto Garofalo con sopra Nostra Signora sedente in atto d'adorare il suo Parto, facendo lo stesso S. Giuseppe  et uno della famiglia Riminaldi ivi ritratto che si crede essere Pietro Maria. </p>
<p>Nella vicina cappella della nobile famiglia Bonacossi si vede una divota immagine di Maria Vergine, detta la Madonna negra, fatta (per quanto si ha tradizione) da S. Luca pittore, la quale fu donata alla famosa Contessa Matilde e posta anticamente nella cappella degli Estensi fondata del Marchese Alberto II, e da lui dedicata a Santa Maria e S. Giacomo con dote di mille lire l'anno: questa immagine poi, demolita la chiesa, fu posta nel muro di questa cappella dove ancora si venera. </p>
<p>La penultima cappella della nobile famiglia Trotti ha sopra l'altare una tavola colorita a oglio dal sopracitato Benvenuto da Garofalo, la quale dimostra la SS.ma Vergine nostra Signora assisa sopra una base di marmo, col Bambino in piedi, e sotto per parte vi sono li SS. Girolamo e Giovanni Batista col ritratto di Ludovico Trotti, e di sua moglie. </p>
<p>L'ultima cappella ch'è dell'antica famiglia Argenti sull'altare ha un rilievo di gesso, che dimostra Cristo orante nell'orto, sopra del quale Benvenuto Garofalo dipinse un bel paese  et il Padre Eterno. Fuori poi dell'ornato colorí pure due ritratti intieri de' fondatori di detta cappella e sono della famiglia Argenti che hanno quivi il suo avello. Al lato dell'epistola di questo altare, il medesimo pittore empiendo tutto quel vano, espresse la Presa di Gesù Cristo nell'orto in atto d'essere abbracciato da Giuda traditore, mentre S. Pietro sta buttando a terra Malco per tagliargli l'orecchio, vedendosi molti soldati con faci accese, con armi approntate, e con attitudini vivacissime e proprie: di quest'opera tanto si compiacque Benvenuto, che la marcò col suo nome scritto su d'un sasso in un angolo del quadro dove si vede, che fu dipinta l'anno 1524. Vi sono ancora vicini ne' colonnati dipinti a chiaro scuro due Profeti in piedi, vivamente espressi. </p>
<p>Il P.M. Righino sopra mentovato fece dipingere a Girolamo Carpi il fregio della chiesa a chiaroscuro per quanto tutta questa gran chiesa s'estende, effigiando fra gli archi delle cappelle tante mezze figure di Santi diversi al naturale, e cosí pure i colonnati della finta cupola con li Quattro Vangelisti negli angoli della medesima. </p>
<p>La Cena del Signore, che si vede al di dentro della porta maggiore sopra d'essa, fu dipinta da Giovanni VengembeS. </p>
<p>Due altri quadri rappresentanti alcuni fatti di S. Francesco d'Assisi, li quali un tempo stiedero appesi nella cappella Bonacossa, ed ora sopra le due portelle laterali alla maggiore si veggono, sono opera di Domenico Monna. </p>
<p rend="italic">Nella fronte del grande armario che si vede in questa sagristia, sta dipinta una Pietà, e due Santi Franciscani di grandezza al naturale, fra quali è il ritratto del P. M. Righini, lavoro del medesimo Monna. </p>
<p rend="italic">Undeci archi del primo chiostro già furono dipinti da Costanzo Catanio in tempo che ivi era ritirato come contumace della giustizia; ma perché nessuno d'essi era perfezionato, furono poi imbiancati, e abbolliti. Rappresentavano diversi Miracoli di S. Antonio da Padova. </p>
<p rend="italic">Nel secondo chiostro bensí se ne veggono alcuni pochi dimostranti alcuni Miracoli del medesimo Santo; ma non se ne sa il pittore. La maniera però è tutta simile a quella del Caula modenese. </p>
<p rend="italic">Il reffettorio di questo convento ha diversi maestosi quadri, fra li quali il Crocefisso, ch'è nel mezzo è del Catanio. Gli altri quadri sono del Vangembes, cioè le Nozze di Cana Galilea, Mosè che fa scaturir l'acque dal monte, e l'Ultima Cena del Signore. </p>
<p>Il capitello ch'è per lo difuori contiguo al muro di questa chiesa e collocato in faccia alla stradella detta delle Vecchie ha un'immagine di Maria Vergine di Loreto dipinta nella scuola d'Ippolito Scarsellino. </p>
</div1>
<div1>
<head>LXIII </head>
<head>MADONNA DI S. FRANCESCO </head>
<p>Quest'oratorio dal Guarini trasposto inavvedutamente, verrà da noi collocato al suo luogo. Fu eretto per particolar divozione del P.M. Agostino Ri rend='italic'ghini. Ora che ivi contiguo è stato piantato il noviziato di questo convento dal P.M. Stiatici serve per chiesa del detto noviziato. </p>
<p>Sopra l'unico altare, evvi una Beata Vergine di mezzo rilievo, e dalle parti due quadri, che rappresentano le immagini di S. Francesco d'Assisi, e di Antonio da Padova figure al naturale lavorate a oglio da Sebastiano Filippi detto Bastianino. </p>
</div1>
<div1>
<head>LXIV </head>
<head>CONCEZIONE DI MARIA VERGINE ORATORIO DETTO DELLA SCALA </head>
<p>Nell'ingrandire, che fece il Duca Ercole I la chiesa di S. Francesco fu demolito un oratorio de' Confratelli della Concezione di Maria Vergine quivi eretto, proccurando in sua vece alla detta Confraternita un luogo sopra'l reffettorio de' PP. Francescani, nel quale ricoverati li confrati, lo ridussero in una bellissima sala, adornandola di insigni pitture, cosicché può giustamente chiamarsi il piú vago, e ricco oratorio di Ferrara. </p>
<p rend="italic">Sopra la porta al difuori prima di salire le scale vedevasi dipinta l'immagine di Maria Vergine di grandezza piucché naturale, sul muro a fresco per opera di Sebastiano Filippi, ma dalle ingiurie delle stagioni scrostato il muro, e rimasa la detta immagine quasi del tutto abbollita fu stimato meglio dai superiori di quest'oratorio ornar questa porta di armi, e sovraporvi una immagine di Maria Vergine di rilievo in marmo lavorata in Vicenza, siccome fu fatto l'anno 1716. </p>
<p rend="italic">Di dentro della detta porta, al principiar delle scale vedesi una tavola ovata di non poca grandezza, sulla quale nell'anno 1713 per ordine del Dott. Giuseppe Bartoli secretario della Comunità, e primo ministro di questa confraterna fu dipinta dal valoroso pennello di Giacomo Parolini l'Immaculata Concezione di Maria Vergine corteggiata da vaghissimo stuolo d'Angioli; questa tavola per qualche tempo è stata esposta sopra l'altar maggiore di questa chiesa, finché a piacer d'un ministro è stata collocata in questo sito non decente al sicuro per un'opera cosí bella, quando al piú doveasi riporre o nella sacristia, o nel suffitto del camerone delle congregazioni per cui propriamente fu fatta. </p>
<p>Al secondo ramo della scala sopra l'arco sta appeso un quadro ch'empie tutto quel sito, e su d'esso si vede effigiato Cristo risorto il quale apparisce alla gloriosa sua Madre è opera di Lodovico Zucchero urbinate. </p>
<p>Ora entrando nell'oratorio a mano destra si vede la B. Vergine, che presenta al tempio il suo Bambino in mano al sacerdote, che lo riceve, con S. Giuseppe  et altre persone compartite in diversi siti. Siccome al disopra di questo quadro è una maestosa Sibilla giacente, il tutto opera di Giulio Cramer detto il Croma. </p>
<p>L'Adorazione de' Magi al Bambino Gesù in braccio alla Madre, con S. Giuseppe, e un bel treno di persone che corteggiano quei re, è una delle migliori operazioni uscite dalla virtuosa mano d'Ippolito Scarsellino insieme con la Sibilla, che v'è disopra, il tutto fatto a concorrenza del quadro seguente ch'è opera del gran maestro che si dirà. </p>
<p>Lodovico Caracci bolognese impreziosí co' suoi rari colori la tela seguente, formandovi sopra Gesù circonciso dal sacerdote e sostenuto da S. Giuseppe, vedendosi la Vergine Madre in disparte come addolorata pel patimento del suo Figliuolo,  et altre ben studiate figure, con di piú l'accompagnamento della Sibilla al disopra che rendono l'autor loro immortale. </p>
<p>La Natività di Cristo nel presepe, S. Giuseppe e i pastori concorrenti in tempo di notte al mistero:  et in altro quadro al disopra con due fanciullini, sono testimonj del virtuoso pennello di Carlo Bononi, ch'era confratello di questa scuola. </p>
<p>Nel primo altare è un quadro di Francesco Naselli con la Visita fatta da Maria Vergine a Santa Elisabetta, vedendovisi anche S. Giuseppe, e S. Zaccaria. La Sibilla disopra al detto altare, è un prodigioso parto del mentovato Carlo Bononi. </p>
<p>Sul seguente quadro Ippolito Scarsellino colorí l'Annunziazione fatta dall'Arcangelo Gabrielle a Maria Vergine, con molta grazia, e tenerezza dipinta, e fecevi ancora al disopra la sua solita Sibilla. </p>
<p>Nel ritiro del coro si vedono cinque quadri. Il primo, (seguendo l'ordine degli altri) ha sopra di sé la Presentazione di Maria Vergine ancor fanciulla al tempio, accompagnatavi da S. Anna e S. Gioachino,  et incoronata di fiori dal sacerdote; della qual pittura siccome della Sibilla consueta al disopra ne fu l'autore l'altre volte menzionato Giulio Croma. </p>
<p>Sul secondo, Domenico Monna espresse la Natività di Maria Vergine, che si vede bambina in braccio alla nudrice, S. Anna in letto, e S. Gioachino a sedere vicino ad esso; cosí pure fece ancora la Sibilla al disopra. </p>
<p>Nel terzo, e principale di mezzo è una Beata Vergine in trono maestoso sedente, col Bambino dritto sulle ginocchia: S. Guglielmo armato alla destra, e S. Giovanni Battista mezzo ignudo alla sinistra. Disopra nell'ornamento in un quadro semicircolare, è un Cristo morto in braccio alla Madre dolente, con li SS. Giovanni Vangelista, Francesco d'Assisi, e Maria Maddalena: tutte opere uscite dal famoso pennello del celebre Francesco Francia. </p>
<p><emph>Intorno a questo quadro sonovi alcuni quadretti incastrati nell'ornamento con figurine picciole esprimenti diversi Santi e istorie sacre per opera del Croma</emph>. </p>
<p>Il quadro che ha l'Assunzione di Maria Vergine al cielo con al disotto gli Appostoli, e sopra la usata Sibilla è fattura di Domenico Monna. </p>
<p>Dimostra l'altro il Transito glorioso della Madonna assistita dagli Appostoli, e dalle sante donne dipinte dal Croma con la Sibilla disopra. </p>
<p>Nel primo quadro da questa parte fuori del coro è la Missione dello Spirito Santo sopra la Vergine, e gli Appostoli nel Cenacolo, fatto da Scarsellino insieme con la Sibilla. </p>
<p>L'altare, che siegue contiene Cristo glorioso risorto, che appare alla sua SS.ma Madre quivi genuflessa; e vi si vedono li SS. PP. liberati dal Limbo, fattura di Cammillo Ricci discepolo di Scarsellino; ma la Sibilla, che v'è sopra è di mano incognita, quantunque alcuni vogliano che sia del Croma. </p>
<p>Di Carlo Bononi è la disputa di Cristo giovinetto fra li Dottori nel tempio, in tempo, </p>
<p>che la Vergine Madre e S. Giuseppe vengono a ritrovarlo: cosí del medesimo pittore è la Sibilla al disopra. </p>
<p>Sta per ultimo effigiata sopra la porta di questa nobilissima sala, la Posata di Maria Vergine ritornando d'Egitto, la quale abbracciando il suo SS.mo Figlio, discorre col suo sposo Giuseppe. Il tutto, con la Sibilla al disopra, è delle migliori opere di Francesco Naselli. </p>
<p>Le pitturine che si veggono sui palliotti degli altari (le quali ora sono in sagristia) sono di diverse mani. Carlo Bononi dipinse quelle dell'altar maggiore, Carlo Borsatti le altre delli due altari. </p>
<p>Lodovico Campalastro fu l'autore delli tre baldachini che stanno sopra gli altari, con dentro espressevi alcune Storie del Vecchio Testamento. </p>
<p rend="italic">Oggidí nella sagristia è stato riportato il quadro ch'era a capo delle scale con sopra dipintavi l'Epifania del Signore, ritoccata ultimamentente coperta di modo che appena si vede essere ella di quel Niccolò Roselli del quale in tanti luoghi di questo libro abbiamo fatta menzione. </p>
<p rend="italic">Prima che questa chiesa fosse adornata della preziosa suppellettile di tanti quadri si dice che fosse tutta d'intorno dipinta con altre simili Istorie Sacre afresco sul muro. Per quanto mi viene significato da chi dice d'averne veduta qualcheduna di dette pitture sono elleno della stessa mano di chi dipinse l'Epifania del Signore che si conserva nella sagristia come abbiamo antecedentemente parlato, sicché ho fondamento di credere, che sieno opere di Niccolò Roselli </p>
<p rend="italic">Bensí qualche cosa ho veduto io di piú antico su i medesimi muri nella facciata al di dentro, verso'l piano della sala, dove levandosi i corami d'oro che il muro coprono, appariscono dipinti di varie figure di molta antichità, e di quel gusto con cui era dipinta in tanti luoghi la cattedrale da quell'Ettore Bonacossa del quale allora parlammo, e vivea nel 1440. </p>
</div1>
<div1>
<head>LXV </head>
<head>S. SEBASTIANO </head>
<p>Oratorio </p>
<p>Quest'oratorio è contiguo a quello della Concezione, e situato anch'esso sul Cimitero di S. Francesco. Fu in esso eretta una Confraternita in onore di S. Sebastiano l'anno 1449. </p>
<p>Tutto ciò ch'è dipinto a fresco sulle scale, e dentro e fuori è opera di Francesco Ferrari, lavorata a fresco. </p>
<p>Il quadro in coro, che serve per l'altar maggiore, sopra del quale è S. Sebastiano saettato, è di Carlo Bononi, e la Beata Vergine dipinta al disopra è della sua scuola. Li SS. Francesco e Bernardino posti al disotto nel medesimo ornato sono di Costanzo Catanio. </p>
<p>Per li due altri altari Carlo Borsatti fece in uno S. Giorgio in piedi, che uccide il drago; e nell'altro dirimpetto S. Maurelio Vescovo e Martire, ambi protettori della città nostra. </p>
<p>Ne' nove quadri che quivi d'intorno si vedono, fu da varj pittori rappresentata la Vita di S. Sebastiano nella maniera che siegue: </p>
<p>Giovanni Battista Vanni lo dipinse avanti l'imperador Diocleziano quando lo dichiara capitano de' cavalli della sua prima squadra. </p>
<p>Carlo Borsatti l'espresse nelle prigioni, che inanimisce a morir per Cristo Marco, e Marcelliano carcerati. </p>
<p>Orazio Mornassi lo figurò a cavallo, arrestato dalli soldati per cristiano d'ordine dell'imperadore. </p>
<p>In altro, il sopraddetto Vanni lo dimostrò, quando condotto alla presenza di Diocleziano l'esorta a voler lasciare la fede di Cristo. </p>
<p>Carlo Ballarino lo effigiò saettato dalli soldati;  et in un altro quadro, quando dalle pie donne gli vengono estratte le saette. </p>
<p>Costanzo Catanio lo dipinse medicato dalle medesime pie donne. </p>
<p>Cesare Croma battuto con verghe di ferro. </p>
<p>Il Mornassi sopranominato diede a vedere l'apparizione del Santo dopo la sua morte a Lucina matrona romana; e per l'ultimo Carlo Borsatti lo colorí in positura d'essere estratto da una cloaca, dove era stato sepolto. </p>
<p>L'Annunziazione di Maria Vergine, che qui si vede non si sa di qual mano sia. Solo si sa, che un pittor forestiero dipinse il S. Antonio da Padova appeso sopra la porta di quest'oratorio. </p>
</div1>
<div1>
<head>LXVI </head>
<head>S. MARIA DI BOCCHE </head>
<p>Molto antica è questa parrocchiale, vedendosene fatta menzione fino dal 800. Prese il nome di Santa. Maria di Bocche da un argine, che quivi con piú bocche anticamente s'apriva nel Po, dove era questa chiesa dedicata alla Purificazione di Maria Vergine. </p>
<p>Entrando in chiesa, il quadro a mano destra, che serve di frontale ad un'immagine di Maria Vergine di rilievo contiene due Angioli, che mostrano di coronarla. Sopra d'essi evvi la SS.ma Trinità, e sul piano li SS. Francesco di Paola e Niccola da Tolentino fatti da Ippolito Scarsellino (<emph>la di cui sepoltura è in questa chiesa</emph>) il quale in varj compartimenti dell'ornamento colorí ancora in picciole figure la Fede, la Speranza, la Natività del Signore, gli Sponsali di Maria Vergine, l'Angelo che appare in sogno a S. Giuseppe, l'Adorazione de' magi, la Fuga in Egitto, l'Assunzione della Vergine al cielo, e li quattro Dottori della Chiesa: tutte operazioni fatte con molta diligenza e degne di molta lode, <emph>avendo forse voluto quel gran pittore arricchirne con particolar attenzione quella chiesa dove depositate esser doveano le sue ossa, con quelle di suo padre, e della sua famiglia. </emph></p>
<p rend="italic">Nell'altare dirimpetto eravi un gran Crocefisso, ch'ora in altro sito è collocato con Maria Vergine e S. Giovanni dipinti sul muro. Presentemente vi si vede un gran quadro, nel quale Giovanni Battista Cozzi ha espressa S. Caterina Vegri in atto d'abbracciare un gran Crocefisso ivi presso piantato alla pubblica venerazione. </p>
<p rend="italic">Nella sagristia vedesi un S. Girolamo penitente dipinto dal sopraccennato Scarsellino, con appresso il ritratto del sacerdote Calani rettore di questa chiesa. </p>
</div1>
<div1>
<head>LXVII </head>
<head>S. MATTEO DEL SOCCORSO </head>
<p>Conservatorio </p>
<p>Prima fu questo un oratorio, il quale poi profanato, fu ridotto nella presente picciola chiesa l'anno 1668. Fu poi ampliato il conservatorio per le zitelle ancora, l'anno 1696 dal Card. Tarugi, nostro Vescovo. </p>
<p>L'unico altare, che si trova in questa chiesa, ha un quadro rappresentante S. Matteo Vangelista, in atto di scrivere il S. Vangelo, opera di Carlo Borsatti, che dipinse ancora tutto l'ornamento. </p>
</div1>
<div1>
<head>LXVIII </head>
<head>S. GREGORIO </head>
<p>Parrocchiale </p>
<p>S. Gregorio è chiesa parrocchiale molto antica, trovandosene memoria fino dall'anno 964 in un Breve di Papa Leone VIII. </p>
<p>L'altare a mano destra entrando in chiesa ha un quadro con l'effigie di S. Gregorio Papa, e de' SS. Carlo Borromeo, Caterina Alessandrina, Bartolommeo, Lucia e Francesco, con Cristo crocefisso, che ha dalle parti la Vergine Madre, e S. Giovanni, per opera di Sigismondo Scarsella, ed è una delle sue prime operazioni. </p>
<p>Nella cappella di rimpetto è un'immagine di Maria Vergine di rilievo, la quale ha dalle parti colorite a oglio le SS. Caterina da Siena, e Maria Maddalena con due Angioli sopra la Vergine suddetta, che la coronano, e queste sono primizie di Ippolito Scarsellino ancor giovinetto, e sotto la disciplina, e gl'insegnamenti del padre. Tali sono pure gli altri quadretti che si veggono fuori dell'ornamento del quadro e cioè l'Assunzione di Maria Vergine, la Purificazione  et alcuni Profeti. </p>
<p>Li sei quadri che sono intorno alla chiesa parimenti sono primizie del pennello del medesimo Scarsellino. In essi si vede l'Adorazione de' Magi, l'Andata in Egitto,  et alcuni atti della vita di S. Simoncino da Trento. </p>
<p>Il S. Gregorio Papa posto nel coro è pure di Scarsellino e il S. Gregorio taumaturgo fu fatto da Gioseffo Menegatti. </p>
<p rend="italic">Nella sacristia si vede un quadro ammovibile sopra la mensa degli sacri apparati. Su d'esso è sopra un'antichissima immagine di Maria Vergine che allatta il Bambino, e vi sono due Santi in piccolo al disopra con fondo in oro. Il pittore fu Guglielmo da Venezia che viveva nel 1358 come si legge in alcune lettere dipinte sul detto quadro. </p>
</div1>
<div1>
<head>LXIX </head>
<head>S. ANTONIO VECCHIO </head>
<p>Confraternita </p>
<p rend="italic">Anche questa chiesa è molto antica, la quale del 1585 fu da Sisto V Sommo Pontefice aggregata al Collegio di Montalto eretto in Bologna. </p>
<p rend="italic">Non ha essa alcun quadro agli altari, ne' alcuna pittura essendo tutte statue di sconosciuti artefici. Era ella già stata dipinta sul muro all'intorno da Gioseffo Menegatti, che vi espresse diversi Miracoli della Beata Vergine di Loreto, ma poi in questi ultimi anni furono imbiancati,  et abbolliti. </p>
<p rend="italic">Nella sagristia bensí vi è un quadro grande coll'immagine di Maria Vergine di Loreto, e sotto d'essa alquante anime figurate nel fuoco del Purgatorio dal pennello di Francesco Naselli. </p>
<p rend="italic">Sopra la porta di questa chiesa è parimente un'immagine della medesima Maria Vergine dipinta da Giuseppe Avanzi, ivi collocata invece d'una che già v'era di mano dello Scarsellino, ma che dalle ingiurie dell'aria era stata affatto ruinata. </p>
<p rend="italic">Nel canto del piccol vicolo contiguo a questa chiesa, anzi sul muro della medesima fu l'anno 1694 dipinto da Francesco Robbio un gran Croceffisso al naturale, esposto quivi alla pubblica venerazione di chi passa. </p>
</div1>
<div1>
<head>LXX </head>
<head>S. PIETRO </head>
<p>Parrocchiale </p>
<p>Fino del 944 si trova fatta menzione di questa chiesa, e dalla struttura medesima si vede essere di molta antichità. La porta antica era volta all'occidente ma per essere in un vicolo non molto frequentato fu rivolta all'oriente sulla strada piú popolata l'anno 1530. </p>
<p>La prima cappella ha un altare dedicato alla Madonna miracolosa di Loreto, la cui immagine con molte anime del Purgatorio si vede su d'un quadro ivi collocato. Il suo pittore fu Cammillo Ricci allievo dello Scarsellino. </p>
<p>Il Cristo crocefisso con sotto li SS. Pietro  et Andrea, e col ritratto di D. Bernardino Barbolei rettore di detta chiesa è opera delle prime di Benvenuto Tisio da Garofalo. </p>
<p>Nel coro sul muro il medesimo pittore dipinse due immagini al naturale delli SS. Appostoli Pietro, e Paolo, che furono da altro sito ivi trasportati,  et incastrati in occasione di turar quella porta. </p>
<p>Il S. Pietro sopra il suo altare fu dipinto da Carlo Ballarino, <emph>che lo copiò da quello appunto del Garofalo ch'è nel coro.</emph> </p>
<p><emph>Sopra la porta maggiore al didentro si vede un gran quadro ch'è la copia del S. Maurelio del Guercino che si vede al suo altare nella chiesa di S. Giorgio <foreign lang="lat">extra muros. </foreign></emph></p>
</div1>
<div1>
<head>LXXI </head>
<head>SS. SIMONE E GIUDA </head>
<p>Di molta antichità anch'essa è questa chiesa, la quale era già parrocchiale. Fu poi eretta in prebenda canonicale l'anno 1292. </p>
<p>Ha un solo altare, sopra del quale vedesi un quadro colle immagini delle due SS. Apostoli Giuda, e Taddeo dipinto con molta diligenza da Ippolito Scarsellino. </p>
</div1>
<div1>
<head>LXXII </head>
<head>S. SALVATORE </head>
<p>Parrocchiale </p>
<p>Pur questa è chiesa di molta antichità, edificata a ponente nella inferior parte della città, dove fu già un antico monastero, ora del tutto abbollito. </p>
<p>Il quadro con sopra dipintovi il Salvator del mondo, che già era all'altar maggiore, ed ora è appeso al muro laterale a mano destra è di Domenico Monna. </p>
<p>La tavola di rincontro fatta per fronte alla Madonna di mezzo rilievo, dove dipinte sono le SS. Agata e Lucia, con due Angioli sono del Bastaroli, e cosí pure li quindici Misterj del Rosario. </p>
<p>Nella cappella vicino alla porta evvi un Croceffisso di rilievo con alcune figure colorite nella croce,  et altre in una tavoletta a comparti divisa secondo l'uso antico, delle quali pitture non si sa l'autore. </p>
<p><emph>Appeso al muro del coro vedesi un quadro con sopra dipintovi un S. Rocco  et un S. Sebastiano per opera di Francesco Francia; ed era questo una volta nella chiesa di S. Maria in Vado, ma nell'anno 1697 venduto a D. Desiderio Santomei rettore di questa chiesa, fu in essa collocato</emph>. </p>
</div1>
<div1>
<head>LXXIII </head>
<head><foreign lang="lat">CORPUS DOMINI </foreign></head>
<p>Monache </p>
<p><emph>Fu già questo monastero, il primo ritiro della gloriosa S. Caterina Vegri innanzi che si portasse a Bologna a fondare quel monastero, dove morí e dove alla comune venerazione de' fedeli vedesi servato dalle ingiurie della morte illeso il di lei sacro corpo</emph>. </p>
<p>Questa chiesa nell'anno 1665, la notte di Natale, da un repentino incendio fu del tutto consunta, onde quanto in essa si vede di pittura e d'ornamento è lavoro fatto modernamente, dacché l'anno 1667 adí 9 del mese di giugno fu nuovamente resa uffiziabile. </p>
<p>I quadri delli tre altari di questa chiesa sono tutti stati dipinti da Carlo Borsatti: cioè l'altar maggiore che mostra il SS.mo Sacramento adorato da S. Francesco, S. Chiara ed altri Santi. L'altro coll'Annunziazione di Maria Vergine e il terzo col Transito di S. Giuseppe. </p>
<p>Francesco Ferrari colorí a fresco tutto il suffitto di questa chiesa col fregio d'intorno, l'anno 1667. </p>
<p>Il S. Francesco di Paola che appeso sopra la ruota si vede è del medesimo Borsatti. </p>
<p><emph>L'immagine di S. Caterina Vegri dipinta su d'un gran quadro nella maniera appunto che si vede il di lei corpo in Bologna nel monastero del <foreign lang="lat">Corpus Domini </foreign>è lavoro di Lorenzo Garofali pittor bolognese, ivi collocato l'anno 1712</emph>. </p>
</div1>
<div1>
<head>LXXIV </head>
<head>ORATORIO DEL CORPUS DOMINI </head>
<p>Di rincontro alla sopradetta chiesa del <foreign lang="lat">Corpus Domini, </foreign>fu l'anno 1513 edificato quest'oratorio dalla nobile famiglia Varani, dentro del quale si ritrova una divota immagine di Maria Vergine, che ha un quadro per parte dipinti da Sebastiano Filippi, e rappresentanti l'Annunziazione di Maria Vergine. </p>
</div1>
<div1>
<head>LXXV </head>
<head>S. MARIA NOVELLA DE BATTUTI BIANCHI </head>
<p>Ebbe quest'oratorio il suo principio del 1343. Molte volte è stato ristaurato e mutato di sito; perocché l'antichissimo fu ridotto in una sala superiore tutta all'intorno dipinta con varj misterj della vita di Cristo da uno di que' pittori stessi, che aveano dipinto l'antica chiesa di S. Domenico. Fu poi portato a pian terreno, insieme con la sala per gli infermi, e questa nuovamente ridotta in alto e divisa in due sale, l'una per gli uomini, l'altra per le donne inferme. </p>
<p>La chiesa pertanto, che presentemente si vede fu alzata l'anno 1585, e fu addimandata S. Maria Novella de' Battuti Bianchi per l'uso che aveano questi antichi confratelli di vestir bianco e battersi co' flagelli. </p>
<p><emph>In testimonio di ciò, vedesi nella sala disopra contigua alla chiesa un quadro portatile di mediocre grandezza, e di molta antichità, sul legno, il quale contiene l'immagine di Maria Vergine col Bambino Gesù dalla parte destra, e vicini ad essa alcuni confratelli vestiti di sacco bianco con cappuccio in capo, e nella schiena aperti daddove mostrano d'esser laceri e sanguinosi per le battiture datesi con le discipline e flagelli, che tengono nelle mani giunte innanzi al petto in atto di supplicare la B. Vergine. Sotto d'essa immagine vi sono dipinte queste lettere</emph> <foreign lang="lat">Vitalis de Bononia </foreign>F <emph>e questo pittore viveva nel 1345 come attesta il diligentissimo P. Orlandi nel suo Abcedario pittorico alla pag. 417-418 onde si deduce esser questo stato il primo quadro di questo oratorio</emph>. </p>
<p>Sopra l'unico altare è una bellissima immagine di Maria Vergine di terra cotta, tutta di rilievo in piedi, la quale è modellatura d'Alfonso Lombardi .Il quadretto postovi sopra nell'abbellimento, che mostra la Purificazione di Maria Vergine è opera del Dielai. </p>
<p>Il suffitto fu dipinto l'anno 1675 facendo la quadratura Gioseffo Menegatti, e il quadro di mezzo Gioseffo Avanzi. </p>
<p>Si veggono appesi ai muri di questa chiesa diversi quadri non dispregievoli, come la Flagellazione di Gesù Cristo ch'è copiata da una del famoso Carazzi, e gli altri tutti sono di Leonello Bononi confratello di quest'oratorio. </p>
<p><emph>Nella infermeria degli uomini evvi un Cristo morto sostenuto da Maria Vergine, e dagli Angeli, che fu dipinto dal tante volte mentovato Niccolò Roselli</emph>. </p>
</div1>
<div1>
<head>LXXVI </head>
<head>S. ALESSIO </head>
<p>Dicesi essere stata fabbricata questa chiesa fino negli anni 700.A Ora è di fabbrica moderna, eretta in titolo canonicale; e consegnata dall'anno 1687 in qua all'Arte de' Fornaj, i quali fecero dipingere da Vincenzo Poggi i muri vicino all'altare. </p>
<p>Il quadro dove si vede Maria Vergine col Bambino Gesù al seno, S. Alessio, e S. Francesco d'Assisi è dipinto da Francesco Naselli, ma non di propria invenzione. </p>
<p>Al di dentro sopra la porta maggiore è un quadro con dipintavi la storia della Morte di S. Alessio per opera di Francesco Fantocci detto il Parma. </p>
</div1>
<div1>
<head>LXXVII </head>
<head>S. MARTINO </head>
<p>Confraternia</p>
<p>Fu prima questa chiesa parrocchiale, delle ragioni dell'abbazia di S. Bartolo de' Cistercensi. Il Card. Carlo Pio aggregolla poi a quella di S. Pietro adí 6 marzo 1657. La Madonna della Concezione, che sotto la prima nave alla destra sopra d'un altare si vede è opera delle migliori di Domenico Monna, il quale dipinse ancora li Misteri del Rosario, e gli Evangelisti che ivi intorno si veggono. </p>
<p>All'incontro il S. Martino a cavallo, che divide il mantello col povero è dipinto da Niccolò Roselli. </p>
<p>Nel quadro del coro Cesare Croma colorí S. Martino vescovo turonense, e Santa Beatrice Martire. </p>
</div1>
<div1>
<head>LXXVIII </head>
<head>S. APOLLINARE </head>
<p>Nel fondo Vado fu fabbricata la presente chiesa l'anno 1105, e dopo fu ristaurata da Scipione Naselli, e Girolamo Avogli ambo cittadini ferraresi. Era una volta parrocchiale ma poi fu sottomessa alla cura di S. Pietro Appostolo. </p>
<p>Sopra l'altare a mano destra, li SS. Domenico, Carlo Borromeo, Francesco d'Assisi, Francesco di Paola, e Niccola da Tolentino, che servono per frontale ad una Madonna di rilievo, furono dipinti da Giacomo Bambini. </p>
<p>La Santa Apollonia dirimpetto, coronata dagli angioli con corona di rose è di Giuseppe Avanzi. </p>
<p>Il Santo titolare che si vede nel coro, non è opera molto antica, essendone stato il pittore Francesco Naselli. <add resp="ed">Su carta sciolta fra le pp. 230-231</add> Va a pag. 231.</p>
<p>Sono stati esposti l'anno passato 1734 nella chiesa di S. Apollinare, e vi sono ancora, alcuni quadri, che furono già nella chiesa di S. Giobbe demolita. </p>
<p>A mano destra, prima di arrivare al primo altare, v'è il quadro del Dielaj di Cristo nato, ma in molti luoghi mal conservato. </p>
<p>Passato il primo altare, evvi la tavola di S. Giobbe dipinta dal Panetti con intorno li nove quadretti di Scarsellino. </p>
<p>Dirimpetto alla detta tavola, fra l'altar maggiore e l'altare a mano stanca, v'è un quadro di cornice compagna, che rappresenta Cristo in croce con Maria Vergine e S. Giovanni Evangelista. Il Cristo e Maria Vergine sembrano di Bastaroli, ma il S. Giovanni è troppo languido, e non esprimente, rispetto al fare di quel pittore: però mi persuado, che sia del Naselli. </p>
<p>Sopra la porta v'è un quadro molto antico con Maria Vergine in gloria, e diversi Santi a' piedi. Verso il termine del quadro vi ho letta questa iscrizione <hi rend="sc">PIETRO MARTIAL DA 888 VENETIA HA DIPINTO</hi> </p>
<p><add resp="ed">verso</add> Il quadro poi di Panetti della Vergine in trono con S. Giobbe, S. Antonio Abate, S. Vito, e S. Pietro Martire (marcato col nome del pittore e con l'anno cioè 1505 Klis Aprilis). Al di sopra del quale vi è aggiunta la SS.ma Trinità di mano d'Ippolito Scarsellino; presentemente si trova nelle stanze dello spedale, dove sono i letti degli infermi. </p>
<p>Nel granaro di detto spedale vi ho veduto un quadro stretto e bislungo (ch'era ornato del suddetto quadro del Panetti) che rappresenta l'Epifania, con due ritratti di mano dello stesso Panetti. </p>
<p>Ivi pure ho veduto un tabernacolo a sei angoli nelle quattro faccie laterali, vi sono incastrati otto tondini con altrettanti ritratti, di quattro maschi e di quattro femmine, assai belli. Io li direi del Bastaroli. Nella faccia posteriore v'è scritto in carattere maiuscolo: <emph>Fu rappresentato per mi Francesco Maria Chiavena alla compagnia di Santo Job adi 28 settembriò578</emph>. </p>
<p>Ho pur veduti in un armario dove tengonsi riposti I candelieri nelle stanze dello spedale dodici quadretti (incirca) in tela, incollati sull'asse, di diverse forme, con azioni di S. Giob dello Scarsellino: dovevano servir d'ornato a qualche altare. </p>
</div1>
<div1>
<head>LXXIX </head>
<head>S. FRANCESCA ROMANA </head>
<p>Parrocchiale </p>
<p>Chiamavasi già questa chiesa S. Giorgino come nota il Guarini che cosí appunto la intitola. Fu eretta dalli monaci olivetani, che presentemente la offiziano ed abitano con un abbate il contiguo monastero, avendo essi la cura delle anime. </p>
<p>Per il primo altare a mano destra, Giacomo Bambini scolaro di Domenico Monna dipinse la B. Vergine sulle nuvole col figlio in grembo, e molti angioli vicini formando sul piano li Santi Benedetto Patriarca, e Bernardo Tolomei institutore della congregazione olivetana genuflessi, che ricevono la Regola della loro religione. <emph>Il muro a fresco, con quadratura e statue è dipinto da Francesco Ferrari</emph>. </p>
<p>Lodovico Caracci famoso pittor bolognese dipinse il famoso Cristo spirante in croce, che si vede all'altar maggiore con li SS. Padri nel limbo, e dalle parti in due nicchie la Vergine addolorata, e S. Giovanni Vangelista, con di piú un gruppo d'angeli nel baldachino. </p>
<p>Al terzo altare è S. Francesca Romana con appresso il bellissimo suo angiolo custode, porgendole Maria Vergine il suo santissimo Figlio, opera delle migliori di Cammillo Ricci scolaro di Scarsellino. <emph>Le pitture a fresco che si veggono sul muro di questa cappella sono ultimamente state fatte da Francesco Ferrari</emph>. </p>
<p>Le quattro statue gigantesche di legno che si veggono nelle quattro nicchie laterali di questa chiesa sono di Filippo Porri. </p>
<p>Alcuni quadri si veggono appesi per questa chiesa ma sono tutte copie tratte da altri quadri di maestri eccellenti. </p>
<p>In sagristia è la Natività di Nostro Signore dipinta da Giacomo Bambini e una S. Catterina Martire del Bononi. </p>
</div1>
<div1>
<head>LXXX </head>
<head>S. ANTONIO ABATE </head>
<p>Per ordine d'Azzo IX Marchese di Ferrara fu fabbricata questa chiesa a compiacimento di Beatrice Estense sua figlia, la quale ora si connumera fra i beati del Paradiso, venerandosi il suo corpo in questo monastero col prodigio di vedersi stillar acque vive dal suo sepolcro. In varij tempi è stata rimodernata finché l'anno 1677 fu levato l'antico soffitto ch'era tutto compartito in varj archi e coperto di stelle. In questo tempo furono fatte le pitture che si veggono al disopra col fregio gli scabelli, la facciata, e l'arco della porta dov'è l'immagine di S. Antonio Abate per mano di Francesco Ferrari. </p>
<p>L'altar maggiore ha un quadro bellissimo dipinto da Benvenuto Tisio da Garofalo, nel quale si vede Cristo morto sostenuto nel lenzuolo dalli due discepoli Gioseffo e Nicodemo, con Maria Vergine addolorata vicina, S. Giovanni Vangelista e diverse altre figure maestrevolmente disposte,  et un vago paese in lontananza. Del medesimo pittore ancora è il Padre Eterno che si vede al disopra dell'altare in un quadretto. </p>
<p><emph>Le due statue indorate di S. Antonio Abate e di S. Benedetto che lateralmente disposte si veggono da amendue i corni dell'altare sono intagliate da Filippo Becci scultore detto il Bologna. </emph></p>
<p><emph>In questo sito, prima che si rimodernasse l'ornamento dell'altare erano li due quadri con le immagini di S. Benedetto e di S. Antonio Abate dipinti da Carlo Bononi; li quali ora si veggono appesi lateralmente all'altare della Beata Vergine</emph>. </p>
<p>L'altare della SS.ma Trinità cosí maestosamente dipinta è opera d'Antonio Randa. </p>
<p>Nella chiesa interiore di questo monastero vi sono molte pitture di Benvenuto Tisio da Garofalo, esposte alli tre altari del prospetto. </p>
<p>Tengono le monache in monastero tre paliotti, che sogliono di raro esporre alli tre altari. Il primo che suole esporsi all'altare a destra è diviso in tre comparati, dipinti da Benvenuto: in un d'essi è la Risurrezione del Signore col ritratto d'una monaca; in quel di mezzo l'Ascensione; nell'altro la Venuta dello Spirito Santo. Il paliotto dell'altar maggiore diviso ancor esso in tre comparti fu dipinto dal Bononi in sua gioventú. </p>
</div1>
<div1>
<head>LXXXI </head>
<head>S. APOLLONIA </head>
<p>Dalli frati minori osservanti del terz'ordine di S. Francesco fu con elemosine de' buoni cittadini dato principio alla fabbrica della presente chiesa sulla strada della Giara l'anno 1662, ponendovi la prima pietra fondamentale il P. M. Girolamo Bertoletti bolognese allora priore, e dedicandola alla Vergine e Martire S. Apollonia. Appoco appoco poi s'andò perfezionando finché l'anno I693 fu ridotta al suo termine, e uffiziabile. <emph>Il P. Giuseppe Fiocchini dappoi nell'anno 1724 essendo priore, compitamente la rese adorna.</emph> </p>
<p><emph>Nel suffitto si vede dipinta al disotto in sú l'immagine di S. Apollonia a fresco dal vivente Giacomo Parolini. </emph></p>
<p><emph>Gli stucchi delle cappelle laterali fuori del presbiterio sono gentilissimi lavori d'Andrea Ferrerio</emph>. </p>
<p>Nella prima cappella a mano destra evvi un quadro sopra del quale un pittor forestiero nomato Giacomo Franchi dipinse Maria Vergine sulle nuvole col Figlio fra le braccia poppante, vicino a cui è S. Francesco, e nel piano li SS. Luigi Re di Francia, Carlo Borromeo, e Francesco di Paola. </p>
<p>Il Croceffisso spirante ch'è nel seguente altare fu intagliato da Tommaso Gandolfi. </p>
<p><emph>Nella terza cappella è di rilievo l'immagine di Maria Vergine del parto, posta ultimamente in divozione ai fedeli dal P. Fiocchini priore</emph>.</p>
<p>Nel coro la statua della Santa titolare è intaglio fatto dal mentovato Gandolfi. </p>
<p>Carlo Ballarino dipinse il S. Antonio da Padova che siegue nella sua cappella. </p>
<p>L'Annunziazione di Maria Vergine sul modello di quella di Firenze, con un ritratto al disotto è d'Antonio Bonfanti detto il Torricella. </p>
<p><emph>Il S. Carlo nell'ultima cappella all'altare de' Forti di Portomaggiore è pittura moderna della quale non è noto l'autore</emph>. </p>
<p>Il quadro grande di S. Francesco e S. Giuseppe con sopra l'immagine della Madonna di Reggio è opera di Francesco Naselli. </p>
<p>Nella sagrestia è un quadro con l'immagine di S. Francesco d'Assisi, ch'è primizia del P. Stancari servita che in sua gioventú ebbe i primi insegnamenti dal Parolini. </p>
</div1>
<div1>
<head>LXXXII </head>
<head>MADONNA DEL BUON AMORE </head>
<p>Per venerazione d'una immagine antica di Maria Vergine che poco distante da una porta della città vedevasi dipinta sul muro, ed operava molti miracoli fu edificata questa chiesa da alcuni fedeli e ne' suoi fondamenti Paolo Leoni nostro Vescovo vi pose la pietra angolare a' 15 luglio 1578 dedicandola alla Natività di Maria Vergine, congregandovisi una Confraternita che veste cappa di tela bianca col cordone azzurro. </p>
<p>Nell'entrare alla destra la prima cappella ha un quadro dove sta dipinta l'Assunzione di Maria Vergine al cielo, ed è opera di Leonardo Brescia nostro concittadino, e delle sue migliori. </p>
<p>Alla cappella di rincontro, che fu fatta l'anno 1713, è un bellissimo quadro dipinto con particolar diligenza da Ippolito Scarsellino, sopra del quale si vede la Natività di Maria Vergine con figure bellissime. <emph>Erano le ale di questo altare adorne co' Misteri del SS.mo Rosario, ma furono levate, e fatti tanti quadretti, che si veggono distribuiti nel coro</emph>. Parimenti coll'occasione della fabbrica di questa cappella fu trasportata ivi dal coro l'antica immagine fondamentale di questa chiesa e con belli ornamenti ridotta a maggior venerazione. </p>
<p><emph>Il coro è fabbrica nuova fatta l'anno 1688, colla qual'occasione riducendosi l'altar maggiore isolato, fu trasportata nella facciata la tavola con sopra dipintavi l'Annunziazione di Maria Vergine per opera di Sebastiano Filippi</emph>. </p>
<p>Il suffitto cosí del coro, come della chiesa fu dipinto l'anno 1695 da Gioseffo Menegatti a fresco, tanto nella quadratura, quanto nelle figure. </p>
<p>Diversi quadri si veggono sparsi per questa chiesa, e specialmente in due l'Annunziazione di Maria Vergine, S. Francesco d'Assisi, e S. Lodovico Re di Francia, ch'erano anticamente le portelle dell' organo dipinte dal Bastaroli . Cosí pure la Madonna di Reggio con li SS. Girolamo, Francesco d'Assisi, Francesco di Paola, Nicola da Tolentino, Giacinto e Raimondo domenicani e un S. Rocco per mano di Giacomo Bambini. </p>
<p>Parimenti una Maria Vergine col figlio Gesù nel seno; e un antico gonfalone dipinti da Cammillo Ricci. </p>
<p><emph>Nella nuova sagristia fatta l'anno 1713 evvi una bella tavola rappresentante una Santa Vergine e martire, opera di Francesco Naselli cavata però dal suo originale d'altra mano</emph>. </p>
</div1>
<div1>
<head>LXXXIII </head>
<head>S. MARIA DEL VADO </head>
<p>Dopo che i ferraresi ebbero passato il Po e data forma alla città nel luogo, dove presentemente si truova, la divisero in quattro quartieri: due superiori e due inferiori, l'ultimo de' quali pigliò il nome dalla presente chiesa qui edificata in Borgo Vado prima che li ferraresi passassero ad abitare di qua dal Po, e chiamavasi Santa Maria interiore di Vado, la quale dopo d'essere stata due volte da' Canonici Portuensi posseduta, e da altri avuta in comenda, ultimamente del 1473 dal duca Ercole primo fu data ai Canonici Regolari del Salvatore della regola di S. Agostino, ampliando col monastero la chiesa, e voltandola all'occaso, dove prima guardava il settentrione; la quale poi venne con l'altar maggiore consacrata a' 18 aprile 1518 da Desiderio Vescovo Umbraticense, che la dedicò all'Annunziazione di Maria Vergine, siccome prima addimandavasi, dandole ancora la cura delle anime, ed il fonte battesimale, prerogativa a nessun'altra chiesa di Ferrara conceduta fuor che alla cattedrale. <emph>Col succeder del tempo fu poi resa adorna in varie maniere, restando tutta lastricata egualmente l'anno 1545 e dipinta all'intorno, sicché in oggi è una delle piú cospicue chiese di questa città sí per l'architettura, che per gli altri ornamenti. </emph></p>
<p><emph>La facciata di questa chiesa fino ai giorni correnti è stata senza alcun ornamento; ma sotto il governo del P. Abate Gentina è stata adornata di tre bellissime statue di pietra lavorate dallo scalpello di Andrea Ferreri l'anno 1714. Sono queste due Angioli di grandezza piucché naturale  et un'immagine di Maria Vergine che strigne il Bambino nelle braccia, collocate sul riminato, o sia cima della detta facciata</emph>. </p>
<p>La prima cappella a mano destra della porta maggiore contiene un S. Giovanni Vangelista estatico nell'isola di Patmos in atto di contemplare la gran donna comparsagli, ed è opera singolare di Dosso Dossi. </p>
<p>Al secondo è un'Apparizione di Cristo a S. Gertrude con un S. Vescovo da una parte, e dall'altro un S. Anacoreta: di sopra vedesi Maria Vergine col figlio fra le braccia: il tutto dipinto da Cesare Croma con insieme il S. Carlo, e le due storiette nell'ornato dell'altare. </p>
<p>Nella contigua cappella vedesi una miracolosa immagine della Madonna detta di S. Luca, o di Costantinopoli, che dicesi esser l'antica imagine di questa chiesa prima che la città di Ferrara fosse qui edificata. <emph>L'ornamento dell'altare che rappresenta la Natività del Signore, è intaglio di Filippo Porri</emph>. </p>
<p>Per la quinta cappella Vittor Carpaccio pittor veneto colorí nell'antica maniera il Mortorio di Maria Vergine assistito da' SS. Appostoli. </p>
<p>La tavola della Visitazione della Madonna a S. Elisabetta è di Domenico Panetti, il quale nell'ornamento vi aggiunse l'Annunciazione, e quando nella Deposizione di Cristo dalla Croce l'ebbe morto in seno. </p>
<p><emph>Ivi presso è il sepolcro, dove giace il celebre pittore Carlo Bononi. Siccome poco lungi dall'altro lato è pure l'avello, dove riposa l'altro insigne nostro pittore Benvenuto Tisio da Garofalo</emph>. </p>
<p>Nella cappella vicino alla porta di sacristia ed è della nobile famiglia Calcagnini, è un quadro con l'Annunziazione di Maria Vergine copiato infelicemente da quello di Scarsellino, ch'è nell'oratorio della Scala per opera di Giacomo Bartoli artefice di corami d'oro. Sopra di questa tavola bensí è un prezioso quadro di Giacomo Palma il Vecchio nel quale in mezze figure di naturale grandezza espresse la storia evangelica del Tributo di Cesare. <foreign lang="lat">Quae sunt Caesaris Caesari; quae sunt Dei Deo. </foreign></p>
<p><emph>L'altare privilegiato con tutte quelle scale per cui si arriva a vedere il SS.mo Sangue ivi sull'antico muro ancor vivo, è d'architettura d'Alessandro Balbi insigne architetto ferrarese, fatta nel 1594</emph>. </p>
<p>Alla cappella seguente della nobil famiglia Varani vedesi il quadro dell'altare con molti santi ivi dipinti, fra li quali li SS. Pietro, e Paolo, Agata,  et Apollonia, e si crede che sia della scuola de' Dossi, eccettuatane la parte superiore dove si veggono alcuni Angioli dipinti da Sebastiano Filippi. <emph>Nella stessa cappella lateralmente è il famoso quadro enigmatico della medesima nobil famiglia sul quale stanno dipinte due venerabili matrone. L'una si è la Giustizia di bello, e robusto aspetto, di grandezza quasi al naturale, con bilancia e spada in mano in abito eroico: l'altra si è la Fortezza ma sotto questo simbolo ben si vede (e lo mostra il cartellone che ha nelle mani) la famosa Filippa d'Anton Maria Guarnieri, moglie d'Ercole Varani, donna di singolar bellezza, vestita da amazzone in attitudine eroica, con bizzarro acconciamento di capo. Amendue queste figure sono sotto d'un nobile arco colorito a marmo, ed in lontananza d'esso si scopre un vago, e delizioso paese. Sotto poi nella cornice evvi il famoso enigma</emph> <foreign lang="lat">Quae sunt pro his quae non sunt, </foreign><emph>sopra del quale tanti famosi ingegni hanno studiato, e scritto. Questa pittura non è altrimenti del Dossi come vien ripetuto, ma bensì di Girolamo Marchesi da Cotignola scolaro del Bagnacavallo, fatta l'anno 1518, in tempo che i Dossi erano ancor giovinetti</emph>. </p>
<p>All'altare contiguo ch'è la cappella del SS.mo Sacramento, ed è della nobile famiglia Aventi vedesi un quadro col Battesimo fatto dal Battista al Salvatore del mondo sul fiume Giordano ed è opera di Sebastiano Filippi. </p>
<p>Entrando nella cappella maggiore, nel presbiterio si veggono lateralmente due grandissimi quadri, l'uno che rappresenta la Natività di Nostro Signore nel presepe in tempo di notte con varj spruzzi di lume e naturale, e artificioso, li quali mostrano una gran bizzarria di umor fantastico nel pittore; e l'altro la Natività di Maria Vergine pieno di quantità di figure d'ogni genere, secondo che Domenico Monna che ne fu il pittore fu dalla pittoresca fantasia condotto per empiere una tela cotanto vasta. </p>
<p>Né solo gli accennati due sterminati quadroni furono affidati al pennello di questo pittore, ma eziandio sui muri, che sopravanzano fino al tetto, egli espresse alquante Sibille, et alcuni Profeti per banda delle quattro finestre. </p>
<p>Similmente il quadro del suffitto, quantunque il punto non sia al suo segno espresse l'Assunzione di Maria Vergine al cielo accompagnata dagli Angioli, con gli Appostoli e non so quanti Vescovi intorno al sepolcro. </p>
<p>Nel prospetto del coro è pure una tavola grande, la quale esprime l'Annunziazione di Maria Vergine, e al disotto un S. Paolo, che accenna uno scritto delle sue epistole, e piú basso quattro Vangelisti. La opinione de' professori e de' dilettanti di pittura su questo quadro è assai diversa. Alcuni vogliono, che sia di Sebastiano Filippi, ed in vero si accosta egli molto al suo fare, ma è cosa troppo finita, e con gran diligenza fatta; quando il Filippi non avea tal virtú, ma lasciava le cose sue di primo tocco e come velate. Altri vogliono che sia de' Dossi, ma il colorito è troppo fresco e il disegno troppo arioso; e pure nel Castello nostro vi sono diversi Baccanali di questo gusto. Sicché l'autore è incerto,  et io se dovessi dar qui il mio giudizio direi esser questa opera uscita dal pennello di Cammillo Filippi padre di Sebastiano, del quale pochissime opere si veggono; ma per altro si sa essere stato pittore d'assai buon gusto proveniente dai Dossi. </p>
<p>Nei vani fra le finestre non si vollero lasciar vuoti i siti, ma da Carlo Bononi si vollero istoriati: che però vi si vede Maria Vergine che posa col Bambino in braccio e S. Giuseppe che lega l'asinello, e dall'altra parte la Disputa di Gesù giovinetto nel tempio fra li dottori ebrei. </p>
<p>Mirabile è l'altro quadro laterale tra il presbiterio e il coro, sul quale Carlo Bononi da valoroso maestro espresse le Nozze di Cana Galilea con una quantità e numero di figure sí ben disegnate e colorite, e con un'architettura tanto eccellentemente portata che rapisce gli occhi degli spettatori. <emph>Questa tavola è stata ultimamente intagliata in rame dal vivente eccellentissimo incisore Andrea Bulzoni</emph>. </p>
<p>L'altro quadro nel prospetto di questo fu disegnato dal medesimo Carlo Bononi, ma prevenuto dalla morte non potè ridurlo al colorito, onde si lasciò alla cura di Alfonso Rivarola detto il Chenda suo scolare, il quale vi espresse sul disegno del maestro gli Sponsali di Maria Vergine con S. Giuseppe. </p>
<p>Del medesimo Bononi parimente è il maestoso catino del coro, dove si vede l'inneffabile Nome di Dio, e Cristo in gloria corteggiato da moltissimi Angioli, con disotto tutti gli antichi Patriarchi, e Profeti in varie e maestose attitudini. </p>
<p>Uscendo fuori del presbiterio, la cappella della nobile famiglia Strozzi ha un quadro che mostra S. Girolamo penitente dipinto da Lorenzo Costa. </p>
<p>Nella cappella vicina, ch'è della nobile famiglia degli Obizzi, si vede un quadro con sopra dipintovi quel miracolo fatto in Ferrara da S. Antonio da Padova allora che trattenevasi in questa città, e fu di far parlare un fanciullino di pochi giorni per acchetare le gelosie del padre, che nol credea da lui generato. Le figure, il disegno, e il colorito (<emph>quantunque in oggi sia molto consumato, e scrostato, non ostante il ritocco datogli da Francesco Ferrari</emph>) mostrano e fanno creder quest'opera fatta da Raffaello d'Urbino, o certamente da Benvenuto Tisio da Garofalo: ma io che per lungo tempo sono stato al servizio della nobile famiglia Obizzi padrona di questa cappella, ho trovato ne' libri delle memorie di casa, come fu questa tavola dipinta l'anno 1535 da Girolamo Carpi pittor ferrarese d'ordine di Roberto Obizzi figlio di Tommaso, che fece fabbricare la detta cappella. </p>
<p>Passata la porta laterale, nella prima cappella ch'è dell'Arte de' Sartori è dipinto S. Omobuono che dispensa limosine ai poveri operazione fatta di buon gusto da pittore non conosciuto (<emph>è Niccolò Roselli altre volte mentovato</emph>) solo che le mezze figure che sono nell'ornato sono di Cesare Filippi fratello di Sebastiano. </p>
<p>Il quadro sull'altare che segue nella navata sinistra fu fatto da Domenico Monna, il quale vi dipinse S. Agricola, che essendo stato croceffisso, mira con lieta faccia il cielo nel mentre che i carnefici alzano la croce per piantarla nel luogo destinato. </p>
<p>All'altro altare l'Ascensione di Nostro Signore dal monte Oliveto alla presenza de' suoi discepoli che lo rimirano fu opera di Benvenuto Tisio Garofalo; ma ora è di Giacomo Bambino, che lo ricopiò dal suo originale allora che fu portato a Roma nel tempo della devoluzione di questo stato.</p>
<p>Il Crocefisso di rilievo è opera antica d'incognito autore. </p>
<p>Passato il Crocefisso vedesi Maria Vergine assisa in trono col Figlio nelle braccia, che scherza con S. Giovanni e dalle parti ci sono le SS. Lucia, Agata, Caterina, Apollonia, Elena e Monaca con S. Agostino,  et il ritratto di chi fece fare il quadro ch'è opera di Michelle Coltellini altre volte nominato. </p>
<p>La penultima cappella ha una Madonna di Reggio, l'autor della quale non è cognito. </p>
<p>Nell'ultima poi dipinta l'anno 1531, come si vede al disotto notato, da Steffano da Ferrara pittore già scolaro del Mantegna, si vede Maria Vergine in trono col Bambino Gesù, e di sotto li SS. Antonio Abbate e Rocco diligentemente coloriti. </p>
<p>Passando ora al suffitto, che si può dire la parte piú mirabile di questa chiesa, e il non piú oltre delle opere di Carlo Bononi, osserveremo sei gran quadri ridotti al punto del disotto in su con mirabile maestria. Il primo verso la porta maggiore, mostra la Presentazione di Maria Vergine al tempio dipinta con gran sfarzo d'architettura ma col punto forse troppo alto da Giulio Cesare Croma. Il secondo ha una Gloria di tutti i Santi nel Paradiso con nel mezzo la Santissima Trinità espressa in tre lumi eguali e uniformi, e con molti Santi in iscorcj diferenti che sembrano intieri e nulla altro mostrano, che poca parte del corpo. Il seguente ha la Visitazione di Maria a Santa Elisabetta, e vien giudicato questo il quadro delle meraviglie per la grande intelligenza del punto. Nel mezzo poi dove si finge la cupola cioè nella crociera è la Coronazione di Maria Vergine fatta dal Padre Eterno e dal figlio Gesù, dove fra gli altri vi è un Angelo, che mostra di sonar la viuola, ed è in un'attitudine cosí ben disegnata in atto di guardare all'ingiú, che facea piagnere di stupore il famoso Guercino da Cento qual'ora si portava a vederlo. Gli altri due quadri laterali, cioè l'uno verso l'altare del S.mo Sangue e l'altro verso la porta di fianco dov'è la cantoria rappresentano il meraviglioso successo del prodigioso Sangue che scaturì dalla Sacrosanta Ostia l'anno 1171 in mano di Pietro priore di questa chiesa mentre celebrava la Santa Messa, vedendosi in uno l'atto dello scaturimento suddetto con meraviglia degli astanti e nell'altro l'Assoluzione che l'Arcivescovo di Ravenna da al sacerdote incredulo, per cui cagione succedette il miracolo. Tutti questi meravigliosi quadri, eccentuatone, come dissi, il primo, sono produzioni dell'eccellente maestro Carlo Bononi. </p>
<p>Nella cornice tra gli archi e le colonne il medesimo Bononi parimente dipinse quattordeci mezze figure di Santi Canonici Regolari, fra li quali in persona di S. Gelasio Papa fece il ritratto del Can. Regolare D. Giorgio Fanti gran ristauratore di questa chiesa, e in persona di S. Guarino Cardinale il famoso poeta cavalliere Giovanni Battista Guarini, le quali mezze figure scrostate in parte sono state poi ritoccate da mano poco amorevole. </p>
<p>Tutta la chiesa fu ornata e dipinta a guazzo con tocchi d'oro da Girolamo Facini (il quale fece li quattro Profeti a chiaroscuro in giallo, negli angoli della finta cuppola  et alcuni Angioletti altrove) da Ippolito Casoli e Girolamo Grassaleoni compagni. </p>
<p>Le porte dell'organo con la Santissima Annunziata da una parte furono dipinte da Domenico Panetti. </p>
<p>Nell'altare della sacristia evvi un quadro dipinto da Carlo Bononi, sul quale si vede S. Agostino vestito da canonico regolare, il quale passeggiando sul lido del mare vede un fanciullo che con un cuchiaio empie d'acqua marina, una piccola fossa ivi fatta. </p>
<p rend="italic">Nel primo chiostro avvi una cappella, o sia oratorio fabbricato da Roberto Strozzi e consecrato l'anno 1495 da Pietro Trani Vescovo Telesino, nel quale per molto tempo s'è veduto un quadro con un S. Girolamo già dipinto da Domenico Monna che poi ultimamente nel 1719 è stato levato riponendovene uno nuovamente fatto da Pietro Sitta da Cento. </p>
<p rend="italic">La statua di marmo della Beata Vergine che vedesi su d'un piedestallo alzata nel mezzo di detto chiostro è lavoro diligente di Andrea Ferreri scultore, fatto l'anno 1720. </p>
</div1>
<div1>
<head>LXXXIV </head>
<head>S. AGOSTINO </head>
<p>Non molto lungi dalla sopradescritta chiesa di S. Maria in Vado si ritrova quella di S. Agostino la quale venne edificata da Ailise figliuola di Giovanni del Gallo, unitamente al monastero, dove si rinchiusero alcune compagne sotto la regola di S. Agostino nell'anno 1425 dando principio ad un religioso ed esemplar monistero, che tuttavia è nel fiore della sua regolare osservanza. </p>
<p>All'altar maggiore vedesi l'Annunziazione di Maria Vergine ch'è uno de' quadri piú finiti ch'abbia mai fatto Sebastiano Filippi detto Bastianino. </p>
<p rend="italic">Li due altari laterali non sono piú quali da Carlo Brisighella si descrissero; essendo stati rinovati modernamente dopo la di lui morte. L'uno conteneva una statua di S. Agostino intagliata da Filippo Porri, e dalle parti erano due quadretti, l'uno rappresentava S. Giovanni Batista, e l'altro S. Nicola da Tolentino, opere d'Alfonso Rivarola detto il Chenda, fatte in tempo che vivea il Bononi suo maestro, il quale forse vi pose le mani per la maestria che dentro vi si vede. Sotto d'essi vi si vedea un'Annunziazione di Maria Vergine d'Ippolito Scarsellino in picciolo. Nell'altro altare di rimpetto eravi una statua di Maria Vergine: né di pittura altro eravi che due Angioli al disopra fatti da Scarsellino e li SS. Pietro e Barnaba del Bastaroli. </p>
<p rend="italic">Presentemente vi si veggono due altri quadri. Quello a mano destra è opera di gran studio e di molta eccellenza fatta da Giacomo Parolini, che vi dipinse Maria Vergine la quale porge la sacra cintura a S. Gelasio Papa vedendovisi ancora altri santi vicini. L'altro di rimpetto con S. Nicola, S. Agostino  et altri santi sulle nubi con un vago paese al disotto è l'ultima opera a olio che si facesse da Francesco Ferrari. </p>
<p rend="italic">Sedici e forse piú quadri mobili si espongono da queste monache in questa chiesa nei giorni solenni, con dentro in mezze figure tanti Santi dell'Ordine Agostiniano. Tutti sono dipinti da Giovanni Battista Cozzi ad eccezione dell'immagine di S. Agostino, ch'è del Parolini. </p>
<p>Il quadro a oglio appeso nel mezzo del suffitto il quale mostra S. Ambrogio in atto di battezzare S. Agostino è opera di Alfonso Rivarola detto il Chenda, la quale tanto è bella che sembra del suo maestro Bononi. </p>
<p>Le pitture a fresco sono tutte di Gioseffo Menegatti. </p>
</div1>
<div1>
<head>LXXXV </head>
<head>ANNUNZIATA DELLA MORTE </head>
<p>Fu questo prima un oratorio superiormente fabbricato da Niccolò Zipponari cittadino ferrarese l'anno 1370, ma per comodo de' fedeli fu dappoi nell'anno 1613 ridotto in una vaga chiesa a pian terreno, ornata di nobili altari, e frequentata da una pia ed esemplare confraternita, che veste cappa nera la quale ha il peso d'accompagnare li poveri condannati alla morte, e seppellirli, <emph>oltre quello di confortarli, per cui fin dall'anno 1675 in qua ha in sé una congregazione di pie e dotte persone, ch'esercitano la carità di confortare, e compongono una scuola detta di conforteria, incorporata però in tutto il resto dell'archiconfraternita</emph>. </p>
<p>La piú bella porta è quella laterale, e perciò entrando per essa, il primo altare a mano destra è quello di S. Apollinare, arcivescovo di Ravenna,a che si vede dipinto su d'una gran tavola in abito pontificale in atto di risuscitare, alla presenza di quantità di popolo la figlia di Ruffino patrizio, convertendola alla fede di Cristo: opera molto ben disegnata e colorita dal virtuoso pennello di Gasparo Venturini pittor ferrarese l'anno 1613. </p>
<p>In faccia a questo altare è l'altro dove si vede il Mortorio di Maria Vergine posta già nella bara col pianto intorno degli Appostoli e poco distante una schiera di confratelli di questa venerabile Archiconfraternita tutti vestiti del sacco nero, col gonfalone inalberato, in atto di adorare, ed umiliarsi alla Santissima deffonta: nel che Ippolito Scarsellino che ne fu il pittore intese di dipingere al naturale que' principali confratelli che allora viveano ritraendoli dal vivo. Al di sopra si vede l'anima della medesima SS.ma Vergine portata nel Paradiso spalancato, dove viene incontrata dal figlio glorioso che ad aperte braccia la riceve, e le accenna la gloria dell'empireo, il tutto con un innumerabile corteggio d'angioli giubilanti. Dalla qual opera ben si conosce quanta fosse la sublimità dell'arte di questo insigne pittore. </p>
<p>L'altar maggiore dove si vede l'esaltazione della Santa Croce con appresso la Regina S. Elena e diverse pie donne in varie attitudini è colorita da Sebastiano Filippi col miglior suo fare, che mai usasse. </p>
<p>Lateralmente all'altar maggiore si veggono due gran quadri appesi al muro. In quello ch'è in <foreign lang="lat">cornu evangelii </foreign>sta dipinta con molta espressione, e bizzarro intreccio di figure, la Deposizione del morto Redentore dalla Croce, con li due pii Gioseffo e Nicodemo sulle scale che lo staccano, un altro che lo riceve e sostiene perché giú non piombi, e sotto, Maria Vergine trammortita con le altre pie donne che la soccorrono. <emph>La maniera di questa pittura ha qualche simiglianza, massime nelle pieghe, con quelle di Domenico Monna, ma sicuramente ella è del Bastaroli, non solo perché il pensiero del detto quadro fatto in piccolo sta tuttavia nelle mani degli eredi Bastaroli cittadini ferraresi oggidí viventi, ma perché i libri dell'Archiconfraternita della morte chiaramente lo notano</emph>. </p>
<p>L'altro in <foreign lang="lat">cornu epistolae, </foreign>dove si vede dipinta la Crocifissione del Redentore con molte figure grossolane e caricate, corre opinione, che sia d'un fratello di Sebastiano Filippi: <emph>ma la piú sicura è, che sia stato dipinto da Tommaso Laureti palermitano detto il Siciliano, di cui si vede il gran quadro nel refettorio di S. Giorgio fuori di Ferrara e il S. Girolamo in S. Francesco. </emph></p>
<p><emph>Appeso al muro parimenti è un altro quadro che si suol collocare all'altar maggiore nel giorno della Decollazione di S. Giovanni Battista per la festa de' Confortatori. Su questo sta dipinto S. Giovanni Battista nell'atto che dallo spiculatore vien decollato, esprimendosi con molta maestria la fretta, e la sollecitudine del comando d'Erode: l'autore di questo quadro è stato il vivente Giacomo Parolini, che lo fece nel 1704 ad instanza del dott. Piero Domenico Voltolina in tempo che questi era commissario di questa insigne confraternita. Si vede ancora questa medesima celebre opera intagliata a bollino dal vivente Andrea Bulzoni molto eccellentemente, a richiesta del dott. Giuseppe Lanzoni commissario pur esso della medesima confraternita. Intorno ai muri di questa chiesa vi sono diversi cartelloni a chiaroscuro rappresentanti la Vita di S. Giovanni Battista dipinti da Francesco Ferrari</emph>. </p>
<p>Nell'ordine superiore è questa chiesa parimente circondata da diverse pitture. Tuttociò che vi si vede di quadratura a fresco sul muro è lavoro di Francesco Scala, il quale veramente qui piú che altrove si segnalò. Il quadro di mezzo sopra la tavola dell'altar maggiore, con espressevi dentro le tre Virtú Teologali Fede, Speranza e Carità è lavoro di Francesco Robbio confratello di questa pia Unione. Gli altri tutti sono lavori di pittori antichi, e meglio sotto la veduta cadevano allora che quest'oratorio era al piano superiore; tuttavia si veggono sufficientemente essere istoriati in varie maniere tutti con sacre espressioni appartenenti al Redentor nostro  et alla sua dolorosa croceffissione, né il loro modo è dispregievole, vedendosene alcuni terminati di buon gusto, sicché per maggior ornamento furono circondati di nobili cornici indorate a spese di Girolamo Pacchieni già commissario di questa Archiconfraternita. <emph>Essendo poi a me venuta occasione di vedere gli antichi libri e catastri di questa chiesa ho trovato che questi quadri furono lavorati da diverse mani, trovandosi notato, come dall'anno 1496 pel corso di molti anni, lavorarono su detti quadri, e su i muri di questo oratorio Gabrielle Bonacciolo detto Gabrielotto, Messer Costantino, Domenico Cimadore, Antonio dall'Argento, Benedetto Malvezzo, Sigismondo Pecenino, Agostino Pecenino, Fabrizio Medico, Griffo, Carlo Marescotto, Paolo del Ponte e Giovanni Antonio Chiavena detto Zavatta. Questi furono i pittori di dette opere; ma non venendo indicate le opere precise da loro fatte, non si può dare ferma distinzione de' loro autori particolarizzandoli ad uno per uno. </emph></p>
<p><emph>Nella sagristia sta un quadro appeso coll'immagine di S. Niccolò da Bari vestito pontifcalmente. Opera di Giacomo Parolini fatta ad instanza di Mattia Crispini sagristano di questa chiesa e divoto di questo santo. </emph></p>
<p><emph>Cosí parimente l'altro quadro minore, che mostra il Redentore morto e Maria Vergine addolorata è stato dipinto nell'anno 1724 da Giovanni Battista Cozzi per comando del marchese Antonio Trotti Archidiacono e Governatore di detta archiconfraternita, da esporsi nelle stanze della Conforteria. </emph></p>
<p><emph>Sopra la detta sagristia è il coro dove si radunano i confratelli a salmeggiare. Ivi è un gran quadro con sopra dipintavi Maria Vergine in trono col Bambino nelle braccia, da una parte S. Elena colla croce e dall'altra S. Giacomo. Serviva questo anticamente per tavola dell'altar maggiore, e fu dipinto l'anno 1512 da Niccolò Pisano, siccome ho trovato registrato nel libro di quell'anno al foglio 37, dove fra le altre cose è notato il pagamento che fu di ducati 40 marchesani. </emph></p>
<p><emph>L'altro quadro in prospetto, di figura semicircolare è copia d'altro simile del Francia ch'è nell'oratorio della Scala. </emph></p>
<p><emph>In un camerone contiguo alla cantoria è un suffitto dipinto, nel mezzo del quale vedesi una S. Elena colla croce d'un vivacissimo colorito e d'un magistrale disegno. Questa è opera di Giovanni Francesco Dielay fatta insieme col fregio intorno l'anno 1580 per prezzo di scudi 25 da soldi 77, come si trova notato nel libro di quell'anno alla pag. 60, essendo Massaro Ippolito Cappelletto. È stata levata quest'immagine l'anno 1726 in occasione di rinovarsi il suffitto. </emph></p>
<p><emph>Un altro camerone ch'è quello delle Congregazioni ha un suffitto a caselle con varie figure dipinte dal Chenda. </emph></p>
<p><emph>Nell'ospizio de' pellegrini si vede una tavola colla SS.ma Annunziata, dipinta dal Roselli. </emph></p>
<p><emph>La prospettiva dello stradellino contiguo con lo scheletro della morte la quale strigne una falce,  et un orologio, è di Francesco Ferrari</emph>. </p>
</div1>
<div1>
<head>LXXXVI </head>
<head>S. GIROLAMO </head>
<p><emph>Non essendo questa chiesa oggidí piú né in quel sito, né in quella forma che trovavasi allora che Carlo Brisighella la descrisse, converrà supplire con la descrizione della nuova forma che ha acquistato ai giorni correnti: ma perché, non ostante tal mutazione tuttavia molte di quelle pitture da lui descritte sussistono, non essendosi atterrata l'antica chiesa che era sulla via de' Cappuzzoli, ma solamente chiusa, farà di mestieri, e giudicherò non inutile trascriver qui in primo luogo quanto il detto autore lasciò scritto d'essa, e poi passare alla descrizione della nuova, nella quale qualche cosa ch'era nella prima, è stato trasportato</emph>. </p>
<p>Il B. Giovanni da Tossignano frate gesuato, il quale fu vescovo di Ferrara, dell'anno 1428 edificò un oratorio volto a settentrione, questo venne dopo dal P. Fra Paolo Morigi del detto ordine convertito in una pubblica chiesa dedicata al massimo Dottor S. Girolamo. Ma soppressa poi questa religione per giusti motivi dal Sommo Pontefice Clemente IX l'anno 1668, fu conceduta alli PP. Carmelitani di S. Teresa l'anno 1671 li quali di presente la custodiscono, ed abitano nel contiguo convento, avendone di già principiata ad edificare una maggiore in altro sito. </p>
<p>Nell'ingresso del porticale, che conduce alla chiesa, vedesi dalle parti del primo arco sul muro la SS.ma Vergine Annunziata, e sopra l'arco l'Eterno Padre, dipinto da Francesco Dielaj. </p>
<p>In capo al porticale medesimo è un quadro a oglio con Cristo crocifisso, S. Girolamo, S. Caterina Alessandrina, e il B. Giovanni da Tossignano, d'autore incognito. A mano destra, in faccia della porta della chiesa sta ancora altro quadro colorito a oglio da Scarsellino, il quale contiene quando il B. Giovanni Colombini riceve' co' suoi compagni da Urbano V in Viterbo l'abito della religione. </p>
<p>Alla destra prima d'entrare in chiesa sono due operazioni a fresco sul muro. Una dimostra la Presa di Cristo nell'orto sulla maniera di Benvenuto Tisio Garofalo, la quale è stata in parte risarcita, e l'altra ha Cristo crocifisso con quattro Beati Gesuati a' suoi piedi, e in lontananza S. Girolamo e S. Giovanni Battista, il tutto di buon gusto, e maniera benché antica. </p>
<p>Nella prima cappella entrando in chiesa è un quadro con sopra dipintovi il B. Giovanni dalla Croce prostratto dinnanzi ad un Salvatore portante la croce, con diversi angioletti, il tutto dipinto da Gioseffo Brandolino. </p>
<p>La Vergine Maria, con la Maddalena abbracciante il Crocifisso di rilievo, e S. Giovanni Vangelista posti nella seconda cappella sono di Cesare Mezzogori comacchiese. </p>
<p>Il terzo altare ha sopra di sé Santa Teresa, a cui la Beata Vergine pone al collo un prezioso monile, con un S. Giuseppe, e due angioli. Questo quadro fu fatto a Milano da Giovanni Battista Santagostini, il quale, con molta diligenza lo cavò dall'originale fatto da Cesare Procaccini, che si vede nella chiesa di questi Padri in Milano. </p>
<p>Di rimpetto a questa cappella sul muro Alfonso Rivarola detto il Chenda colorí il B. Giovanni da Tossignano, che processionalmente trasferitosi sulla riva del Po traboccante vi getta dentro una carta scritta, col precetto, che nel nome di Dio si ritiri nel suo letto. Gli Angioletti sono di Gioseffo Avanzi. </p>
<p>La tavola dell'altar maggiore dimostra Cristo nato e dormiente, adorato dalla sua SS.ma Madre e da molti angeli in cielo i quali mettono in vista tutti gli strumenti della sua barbara ed atroce passione. È questa una bellissima opera di Benvenuto Tisio Garofalo. </p>
<p>Il medesimo Benvenuto dipinse ancora il quadro laterale col S. Girolamo e l'altro col ritratto in piedi del B. Giovanni da Tossignano. </p>
<p>Tutta la chiesa poi intorno alle mura è dipinta a fresco con gli atti piú memorabili del B. Giovanni da Tossignano da Fra Benedetto Bresciano Gesuato. <emph>Altri dicono però esser quest'opera di Domenico Panetti fatta ad instanza di Fra Giacinto Campi priore</emph>. </p>
<p>Il quadro a oglio posto alla sinistra nell'uscire di chiesa rappresentante la Madonna di Loreto framezzo li SS. Demetrio e Carlo, è opera di Cammillo Ricci. </p>
<p rend="italic">Questo è quanto era di pitture nella chiesa vecchia di S. Girolamo, molte delle quali sono ancora rimaste nel loro sito, come dipinte sul muro, e molte trasportate nella nuova chiesa fabbricata con li denari dell'eredità Consumati sulla via di S. Francesco sull'angolo del Praisollo dov'erano certe stalle di Casa Strozzi, I'anno 1696, ponendovi la prima pietra angolare il P. Giovanni Domenico da Parma Priore a'16 settembre di dett'anno, con facoltà del Card. Tarugi nostro Vescovo. Nonostanti poi alcune controversie nate per questa fabbrica colle vicine monache del <foreign lang="lat">Corpus Domini, et </foreign>i PP. Conventuali poco lontani di sito anch'essi, s'andò ella avanzando, cosicché fu ridotta a buon termine, e cominciata ad offiziarsi a'10 aprile 1712, rimanendo chiusa e murata la porta dell'antica chiesa sull'accennata via de' Capuzzoli. </p>
<p rend="italic">Entrando pertanto in questa nuova chiesa, alprimo altare a mano destra è il quadro di sopra descritto al num.I. </p>
<p rend="italic">Nella seconda è il quadro di S. Teresa, di cui abbiamo parlato al num. 3. L'ornamento è modernamente dipinto da Gioseffo Olivieri modonese. </p>
<p rend="italic">Nel prospetto del coro, sotto d'un arco aperto, il quale corrisponde al coro interiore vedesi una gran statua di legno finta bronzo rappresentante il massimo dottor S. Girolamo in atto di scrivere, e d'udire la tromba risonante, del finale giudicio, intagliata,  et ivi collocata l'anno 1713 da Antonio Alberti intagliatore da Reggio, abitante in Ferrara. </p>
<p rend="italic">Sparsi, ed appesi ai muri del coro, fra gli altri quadri vi si veggono ancora quelli da noi sopra accennati al numero 6. </p>
<p rend="italic">Nel trappasso dietro alla cantoria dov'è l'organo si vede appeso un nuovo quadro col B. Giovanni da Tossignano che gitta nel Po ridondante la cedola col precetto che debba ritirarsi dipinto da Giovanni Bonardi. </p>
<p rend="italic">Alla cappella,  et altare della B. Vergine è una bellissima statua della Madonna del Carmine. L'ornamento intorno ad esso è del mentovato Olivieri. </p>
<p rend="italic">La cappella seguente del Crocifisso ha il medesimo quadro che già si descrisse al num. 2. </p>
<p rend="italic">Quello descritto al num. 5 è nel coro interiore di questa chiesa. </p>
<p rend="italic">Nella sagristia fra gli altri quadri si vede quello del quale abbiamo parlato al num. 8. </p>
<p rend="italic">Nello scendere le due scalette che guidano allo scurolo, dove sta riposto il corpo del B. Giovanni da Tossignano si veggono due statuette di marmo rappresentanti la Fede e la Religione scolpite da Angiolo Putti trevisano. </p>
<p rend="italic">Molti quadri si veggono appesi e distribuiti per li muri di questa chiesa con immagini di uomini venerabili ed insigni carmelitani scalzi, lavorate per lo piú in Milano. </p>
<p>Nella sacristia vi sono molti quadri di eccellenti pittori i quali perché sono ammovibili e possono essere facilmente alienati, non occorre ch'io li descriva. Solo dirò per dar relazione d'un pittore non piú inteso nominare, esservi una piccola icona con la B. Vergine, e alcuni Santi, fra li quali un S. Girolamo di mano antica con lettere sotto: <foreign lang="lat">Jacobus Benzonus Fani Preses hoc munus dedicat 24 Sept. 1504. </foreign>Il pittore di questo quadro fu Bongiovanni Benzoni padre di detto Giacomo come trovo scritto in alcune memorie antiche. </p>
</div1>
<div1>
<head>LXXXVII </head>
<head>MISSIONARJ </head>
<p rend="italic">Benché questa non sia chiesa pubblica, ma oratorio privato, nulla di meno, essendo d'una congregazione regolare merita che fra gli altri sia annoverato. </p>
<p rend="italic">Li Sacerdoti Missionari furono introdotti in Ferrara dal Card. Imperiali legato l'anno 1694 allora che, essendo qui la sede vescovale vacante, aveva egli la sopraintendenza alle cose ecclesiastiche. Già erano stati qui chiamati da un legato fatto loro dalla Marchesa Cammilla Bevilacqua Villa, molto tempo prima, ma non aveano qui ancora aperta casa, come fecero in detto anno per dar la direzione degli esercizj spirituali alli chierici ordinandi. Il primo, che qui venne fu Giovanni Battista Vacca genovese, il quale appunto piantò casa nell'abitazione ch'era del fu Ab. Giulio Vaccà per lunghi anni trattenutosi in Ferrara. Colla compagnia d'altri suoi correligiosi cominciò ad operare nel suo instituto; ma giudicatasi incapace quella casa (la qual'era sulla via de' Bastardini in faccia ad un lato del palazzo Riminaldi) di là a non so quanti anni acquistarono l'antico palazzo della famiglia Strozzi situato sulla via di S. Francesco dirimpetto appunto alla nuova chiesa di S. Girolamo, ed alla strada del Praisolo. Qui per tanto fra le altre cose, hanno questi religiosi piantato  et aperto un bell'oratorio a terreno per loro uso nel quale fino al presente si veggono lo seguenti pitture. </p>
<p rend="italic">All'altare unico sta una tavola, con sopra dipinto il felice Transito di S. Giuseppe, opera molto diligente di Giovanni Battista Cozzi. </p>
<p rend="italic">Sopra la porta didentro vedesi un S. Giovanni Batista che predica alle turbe presso il Giordano, con moltitudine di spettatori, tutti dipinti con un gusto raffinatissimo da Giacomo Parolini. </p>
<p rend="italic">Del medesimo autore sono li due Profeti lateralmente ivi dipinti sul muro a chiaroscuro, e tutte le altre figure che si veggono dipinte a fresco nel suffitto, che per quanto è di quadratura è opera studiatissima del vivente Giacomo Filippi. </p>
</div1>
<div1>
<head>LXXXVIII </head>
<head>S. CHIARA DELLE CAPPUCCINE </head>
<p rend="italic">Di nuova pianta è questa chiesa col suo monastero abitato da religiosissime monache dell'ordine di Santa Chiara <foreign lang="lat">strictioris observantiae </foreign>dette le cappuccine; e per dar conto delle pitture d'essa convien perturbar l'ordine tenuto dal Guarini, essendo che al tempo suo questa chiesa era contigua a S. Michelle, ed ora è piantata sulla Giovecca per disegno del Cav. Luca Danese, ed alzata a forza di limosine, indi ridotta a termine l'anno 1646, quando dall'antico monastero passarono a questo le monache ivi rinchiuse. </p>
<p>Sopra del primo altare a mano destra è un'immagine di Maria Vergine in trono col Bambino, S. Giovanni, S. Elisabetta, S. Antonio Abate e S. Lucia vagamente disposti dall'insigne pennello d'Ippolito Scarsellino: nel suo ornato poi vedesi un ritratto, un S. Giovanni, che battezza Cristo sul Giordano, e la sua decollazione, che sono mirabili espressioni in piccolo di Carlo Bononi. </p>
<p rend="italic">Dentro 'l cancello del presbiterio dalla parte laterale dell'altar maggiore è un gran Crocifisso di rilievo in legno intagliato nella città di Padova, e donato a questa chiesa da un pio benefattore. In questo sito era un quadro con la Fuga in Egitto di Maria Vergine dipinto da Antonio Randa. </p>
<p>L'altar maggiore ha un quadro parimente dipinto dallo Scarsellino, con sopra Maria Vergine col Bambino, S. Chiara e S. Francesco in nubi, e al disotto un coro di suore cappuccine che stanno in atto d'adorare l'augustissimo Sacramento collocato su d'un altare ivi pure dipinto. </p>
<p rend="italic">L'altare di S. Carlo in vece d'un quadro, ch'era del Farina, <foreign lang="lat">alias </foreign>Magagnini, ch'è stato levato, ne ha un altro modernamente fatto da Giovanni Bonardi pittor veneziano. </p>
<p>Diversi quadri sono sparsi per questa divota chiesa con immagini di Santi e di persone venerabili, la maggior parte fatte da Orazio Mornassi detto il Fiamingo  et una Risurrezione di Cristo del Bononi. </p>
<p><emph>Si sa che nel refettorio di queste monache vi è un quadro il quale rappresenta l'Ultima cena del Signore dipinto da Costanzo Catanio ad instanza di D. Ascanio Pio di Savoya con questo motto</emph> <foreign lang="lat">Orate pro Piis. </foreign></p>
</div1>
<div1>
<head>LXXXIX </head>
<head>S. BARBARA </head>
<p>Conservatorio </p>
<p>Vicino alla chiesa delle Cappuccine è la chiesa e conservatorio di S. Barbara, che prima fu un picciolo oratorio edificato da Barbara d'Austria duchessa di Ferrara sotto titolo, e protezione di detta Santa per ricovero di molte zitelle, che andavano raminghe per la città, e nell'anno 1586 fu ampliato, e ridotto nella presente chiesa. </p>
<p>Il quadro dell'altar maggiore è opera insigne del Bastaroli nella quale espresse la Beatissima Vergine col Bambino, e dai lati le Sante vergini e martiri Barbara  et Orsola, le quali vengono adorate da buon numero di zitelle che vi veggono in mezze figure al disotto vivamente espresse con tutta l'idea virginale nel volto. </p>
<p>La Decollazione di S. Giovanni Battista all'altro altare è parimente opera del mentovato Bastaroli. </p>
<p>Di rimpetto vedesi l'altare di S. Domenico genuflesso dinnanzi a Maria Vergine del Rosario opera a oglio di Francesco Ferrari fatta ad istanza del Can. Domenico Maria Gatti da Cento già vicario capitolare ivi presso sepolto, come superiore di questo conservatorio. </p>
</div1>
<div1>
<head>XC </head>
<head>S. BERNARDINO </head>
<p>Monache </p>
<p>Da Cammilla Borgia figliuola del Duca Valentino inclinata alla vita claustrale fu eretta questa chiesa dedicata a S. Bernardino insieme coll'annesso monastero ridotta a perfezione l'anno 1518, dov'ella si rinchiuse con 22 compagne sotto la Regola di S. Chiara, alla custodia e governo de' Frati Minori osservanti. </p>
<p>L'Annunziazione di Maria Vergine situata a mano destra sull'altare è di pittore non conosciuto. <emph>A questo altare, nella settimana santa, sogliono queste monache esporre un bellissimo quadro con la Storia della croce portata dal Salvatore al Calvario, piena di bellissime figure tutte dipinte da Benvenuto Tisio Garofalo, il quale nelle stanze interiori di questo monastero dipinse molto, e vi lasciò preziosissimi parti del suo pennello, i quali meriterebbono d'essere a pubblica veduta esposti, tanto sono meravigliosi</emph>. </p>
<p>Il quadro dell'altar maggiore, dove sono dipinti li Dottori di Santa Chiesa tutti diversamente disposti, con sopra d'essi in nubi Maria Vergine col Bambino, è opera insigne di Scarsellino. <emph>Intorno a questo altare erano una volta le ale all'uso antico, sulle quali in tredici comparti erano da Alfonso Chenda b stati dipinti li dodeci Apostoli e Cristo Salvatore. Questi furono di là tolti e chiusi in tante cornici, distribuendoli per ornamento della chiesa</emph>. </p>
<p>All'altare di S. Bernardino è una statua di detto Santo al naturale, cosí egregiamente espressa che sembra viva: vien ella creduta opera d'Alfonso Lombardi. </p>
<p>Opera di Giovanni Vengembes Fiamingo è il quadro appeso dalla parte del Vangelo nel quale sta espressa la SS.ma Trinità additata da varie Nazioni. </p>
<p><emph>Il suffitto è tutto lavoro a fresco di Francesco Ferrari fatto l'anno 1662, ch'è quanto dire, è una primizia del suo pennello. </emph></p>
<p><emph>Sopra la porta al difuori sta dipinta l'immagine di S. Bernardino in piedi da Gioseffo Menegatti</emph>. </p>
</div1>
<div1>
<head>XCI</head>
<head>S. SILVESTRO </head>
<p>Monache </p>
<p>Poco piú avanti della chiesa di S. Bernardino, sulla medesima strada della Giovecca vedesi la chiesa di S. Silvestro unitamente col suo monastero. Questa fu fabbricata ai tempi antichi, ma poi distrutta l'anno 1512 per le guerre, fu nuovamente rifabbricata nel modo in cui presentemente si vede l'anno 1524. </p>
<p><emph>Nel frontespicio di questa vedevasi dipinto il Giudizio Universale a fresco da Camillo Filippi fratello di Sebastiano, ma le ingiurie del tempo, e le intemperie dell'aria avendolo scrostato, in oggi non ne apparisce nemmeno vestigio. Bensí erasi preparato il tutto per rinovarne la memoria, ma la morte di Francesco Ferrari pittore a cui era addossata simile impresa, ha arrestata questa risoluzione</emph>. </p>
<p>Il quadro sopra del primo altare a mano destra contiene un Gesù Cristo orante nell'orto, ed è una bellissima operazione di Benvenuto Garofalo. </p>
<p>Parimenti l'altar maggiore, <emph>che tutto di finissimi marmi fu adornato l'anno 1694</emph>, ha una tavola di Benvenuto medesimo nella quale si vede Maria Vergine col Bambino Gesù e li SS. Silvestro Papa, Girolamo, Giovanni Battista, Benedetto  et altri dipinti del suo solito gusto. </p>
<p rend="italic">L'altro altare con l'immagine di S. Mauro Abate in atto di sanare varj infermi è opra a oglio di Francesco Ferrari. </p>
<p>Molti quadri si veggono compartiti per questa chiesa e tutti come opere di maestri insigni sono degni di particolar menzione. </p>
<p>La SS.ma Trinità con li SS. Appostoli Pietro, e Paolo che si vedono dal lato dell'epistola dell'altar maggiore sono coloriti da Ippolito Scarsellino, insieme con gli angioli che tengono in mano l'Ostensorio. </p>
<p rend="italic">Gli altri quadri, cioè S. Pietro, S. Paolo, l'Annunciazione e varie storiette a chiaroscuro, tutte sono opere di Benvenuto Garofalo, le qual erano nella cantoria interiore, e nel monastero, e sono state esposte al di fuori per cosí ornare la chiesa, e sempre piú rendono illustre il loro autore. </p>
</div1>
<div1>
<head>XCII </head>
<head>S. ROCCO </head>
<p>Monache </p>
<p>Fu edificata questa chiesa la prima volta l'anno 1498 poi ruinata dal terremoto, fu riedificata l'anno 1575 e consecrata da Ercole Sacrati Vescovo di Comacchio </p>
<p>Il quadro dell'altar maggiore era già opera di Leonardo Brescia. Poi in occasione del voto fatto dalla città a S. Rocco per la pestilenza l'anno 1629 fu fatto dipingere il bellissimo S. Rocco genuflesso in mezzo a varj cadaveri, con la nostra città in lontananza,  et al di sopra Maria Vergine la quale trattiene il braccio armato dell'Angelo vendicatore: della qual opera fu l'autore Giovanni Francesco Barbieri detto il Guercino da Cento. Ma col tratto del tempo scrostatosi questo quadro e reso indecente fu fatto ricopiare da Cesare Gennari nipote del Barbieri, ed è quello che presentemente sta esposto al detto altare, riponendosi intanto l'originale nelle Stanze del Maestrato, daddove poi è stato trasportato nella chiesa nova di cortile ritoccato dal Parolini, come a suo luogo s'è detto. </p>
<p>La Madonna col Figlio in braccio sopra la S. Casa di Loreto, che portata dagli angeli passa il mare è graziosa espressione d'Ippolito Scarsellino sul gusto di Sigismondo suo padre. </p>
<p rend="italic">Di rimpetto a questo è l'altare con la statua di S. Domenico la quale era già quella che processionalmente si portava dalli PP. di S. Domenico quando era nella loro chiesa. Fu ivi riposta l'anno 1704 levandone un'altra di S. Rocco, che dal Card. del Verme non vi si volle per esser l'altare di quel santo duplice e sta riposta nella sagristia. </p>
<p>Alessandro Casoli fece nel mezzo del suffitto il quadro a oglio con dentro la SS.ma Trinità, e Giovanni Battista Grassaleone dipinse a fresco il rimanente del medesimo. </p>
<p rend="italic">Il fregio a festoni di fiori, che circonda questa chiesa presso'l suffitto, è d'un tal Fustinoni pittor veneziano. </p>
<p rend="italic">In occasione solenne queste monache espongono in detta chiesa trentadue pezzi di quadri con mezze figure di SS. dell'Ordine de' Predicatori. Trenta d'essi sono dipinti da Maurelio Scannavino, e due da Gioseffo Avanzi. </p>
</div1>
<div1>
<head>XCIII </head>
<head>S. MARIA DELLE GRAZIE DETTO DI MORTARA </head>
<p>Ercole primo duca di Ferrara fabbricò questa chiesa a richiesta di due suore venute da Mortara, e la volle dedicata a Santa Maria delle Grazie; fu terminata l'anno 1502, e in quel tempo le dette suore si rinchiusero nel monastero annesso con altre compagne sotto la regola di S. Agostino. </p>
<p>Sopra l'altar maggiore si vede una tavola dov'è dipinta Maria Vergine in cielo assistita dagli angioli e sotto di lei li Santi Appostoli, fatta da Giovanni Dertonese che vi lasciò scritto il suo nome. </p>
<p>La Santa Brigitta svenuta a' piedi del Crocefisso e sostenuta da un angelo nell'altarino <foreign lang="lat">in cornu evengelii </foreign>dell'altar maggiore è gentilissimo lavoro di Maurelio Scannavino pittor ferrarese. </p>
<p>È di Domenico Panetti la Visitazione di Maria Vergine, che si vede all'altare situato a destra. </p>
<p>L'altro altare dirimpetto ha un S. Agostino, un S. Girolamo  et un Padre Eterno di sopra ed è una delle piú conservate opere del Bastarolo. </p>
<p>Il suffitto col fregio intorno dipinto a guazzo è opera di Carlo Borsatti. </p>
<p>Sulla pubblica strada nel muro della clausura è una immagine di Maria Vergine che sostiene sulle ginochia il suo Figlio morto, e vicino ad essa è S. Francesco d'Assisi: il tutto è dipinto da Andrea Ghirardoni. </p>
</div1>
<div1>
<head>XCIV </head>
<head>S. MARIA DELLA CONSOLAZIONE </head>
<p>Don Sigismondo Estense diede principio alla presente chiesa l'anno 1501, la quale ridotta a perfezione fu consegnata alli PP. Serviti, che l'uffiziassero e tenessero in conto l'antica immagine di Maria Vergine ivi trasportata. </p>
<p rend="italic">Sopra la porta maggiore per lo difuori è un'immagine di Maria Vergine in piedi col Bambino nelle braccia e varj angioli dipinti da Sebastiano Filippi. </p>
<p>All'altare della prima cappella a mano destra è una tavoletta con Nostra Signora in gloria d'angioli col Bambino nelle braccia, e sotto li SS.Nicola da Tolentino, Domenico e Francesco da Paola con un ritratto in mezza figura, de' quali fu il pittore Carlo Pasti scolaro di Cesare Croma. </p>
<p>La S. Margherita che rimira il cielo colle mani giunte e co' piedi sul dragone infernale fu opera mirabile di Giovanni Battista Benvenuti detto l'Ortolano fatta l'anno 1524, ma per esser troppo bella ne invaghí un principe che portolla a Roma lasciandovi questa buona copia del Bambini. </p>
<p>Il terzo altare ha un Crocifisso di rilievo. </p>
<p>Al quarto altare vedesi Maria Vergine addolorata, dinnanzi alla quale sta orando S. Filippo Benizio, colorito da Antonio Randa della scuola di Guido Reni. </p>
<p>Il B. Pellegrino Lazioso dinnanzi ad un Crocefisso con angioli, che gli sostengono una gamba piagata, un S. Carlo Borromeo, e le SS. Lucia, Agata,  et Apollonia in mezze figure sono di Nicola Latta. </p>
<p>Il Cristo risuscitato glorioso dal sepolcro, che si vede nella cappella Riminaldi è opera del Ghelini9 discepolo di Carlo Bononi. </p>
<p rend="italic">Nel presbiterio dell'altar maggiore si vedono lateralmente appesi nove quadri modernamente fatti con sopra diversi Misterj della vita della B. Vergine e di Gesù Cristo. Uno solo di questi ed è la Visitazione di Maria a S. Elisabetta collocato nel mezzo <foreign lang="lat">in cornu epistole </foreign>è di Giacomo Parolini: gli altri tutti sono di Gioseffo Avanzi fatti l'anno 1712. </p>
<p>Il gran quadro ch'è nel coro rappresentante la Natività di Maria Vergine ha qualche similitudine col fare d'Ippolito Scarsellino, ma vi sono poi diversi ritoccamenti assai difettuosi, che mostrano esser questa un'opera o fatta da un suo scolare, o cavata da un suo disegno. </p>
<p rend="italic">Gli Angioli, che di sotto si veggono sostenere l'immagine antica di Maria Vergine, lavorati di stucco l'anno 1721 sono opere d'Andrea Ferreri sul disegno del famoso Mazza suo maestro. </p>
<p>Il catino del coro dipinto all'antica è di Domenico Panetti. </p>
<p>All'altare scuro contiguo alla sagrestia è una Natività di Nostro Signore di poca considerazione. </p>
<p rend="italic">Siegue l'altare ch'era già di S. Girolamo, ed ora mostra il Transito del B. Alessio Falconieri fatto modernamente da Giuseppe Peraccini detto il Mirandolese. </p>
<p rend="italic">Contiguo a questo è pure altro altare con quadro moderno dipinto da Giovanni Battista Cozzi, sul quale si vede il B. Gioachino, che risuscita un morto. </p>
<p>La cappella vicina ha un quadro dipinto da Domenico Monna, su cui si vede Maria Vergine tramortita tra le braccia delle altre pie donne, e più lontano è il sepolcro di Nostro Signore dove dalli pii discepoli vien collocato il suo corpo. </p>
<p>Nella penultima vedesi la B. Giuliana Falconieri, la quale muore nel punto medesimo che dal sacerdote le viene somministrato il SS.mo Viatico. È opera fatta da Giuseppe Avanzi l'anno 1693. </p>
<p>Per l'ultimo altare è Maria Vergine a seder sulle nuvole col Figliolino in piedi,  et al piano li SS. Lodovico Re di Francia, Francesco d'Assisi, e Girolamo stimati da alcuni per opera del Bastaroli, e da altri lavoro del vecchio Naselli. </p>
<p rend="italic">Rimaso vuoto il recinto interiore di questa chiesa di varie figure, e voti antichi portati alla misericordiosa immagine dl Maria Vergine l'anno 1665 fu stimato convenevole ornarla di pitture: che però uno di questi PP. beneffattore di questa chiesa la adornò di diversi quadri rappresentanti alcune insigni Azioni di Filippo Benizzi, per mano di Giacomo Mignani pittor bolognese, l'anno 1712. E si veggono collocati intorno alla chiesa, sopra gli archi delle cappelle, frammezzati da alquanti ritratti d'Uomini illustri dell'Ordine de' Servi dipinti già da Francesco Naselli il Vecchio. </p>
<p rend="italic">Nella sagrestia fra gli altri quadri avvene uno dipinto da Baldassar Estense all'uso antico, coll'immagine di Maria Vergine, un S. Tommaso d'Acquino e un altro Santo. </p>
</div1>
<div1>
<head>XCV </head>
<head>S. GIOVANNI BATISTA </head>
<p>Dalli Canonici Regolari Lateranensi della Congregazione di Frisonaria fu fabbricata questa chiesa ad onore di S. Giovanni Batista, la quale dopo ruinata la maggior parte dal terremoto l'anno 1570 nel ristaurarla fu ridotta a mezzana grandezza. </p>
<p>Nella prima cappella a mano destra v'è un quadro di Giacomo Bambini dove sta dipinta la Madonna di Reggio e S. Carlo Borromeo. </p>
<p rend="italic">Ivi poco lungi appeso al muro è un quadro grande in tela dove Cosmo Tura detto Cosmè colorí Maria Vergine sedente sopra bel trono col Figlio in grembo,  et a' suoi piedi li SS. Agostino, Girolamo, Catterina martire ed Apollonia. Era già questo quadro nel prospetto del coro prima che vi fusse collocato quello che ora vi si vede. </p>
<p>L'altare del SS.mo Sacramento non ha alcun quadro. </p>
<p>Dopo questa siegue la cappella ed altare della nobile famiglia Nigrelli dov'è un bellissimo quadro d'Ippolito Scarsellino, rappresentante la Decollazione di S. Giovanni Battista espressa nell'atto e punto che il manigoldo recide il capo al Santo Precursore, sicché la testa appena spiccata dal busto non è ancora buttata a terra. </p>
<p rend="italic">Nel presbiterio si veggono due gran quadri con cornici di stucco, li quali rappresentano la Natività del Redentore e l'Avviso dato dagli angeli ai pastori presso Betlemme. Sono lavorati a Napoli, e cavati dalle stampe del Bassanese, poi donati a questa chiesa l'anno 1724 dal Rev. mo P.D. Giuseppe Maria Scutellari Visitatore di questa religione e benefattore di questa chiesa. </p>
<p rend="italic">Nel prospetto del coro alzasi un gran quadro dipinto l'anno 1710 da Giacomo Parolini, col rappresentarvi il Santo Precursore genuflesso e in bella attitudine che attinge acqua alla fonte vicina. </p>
<p>L'altare della famiglia Nigrisoli ha una Pietà con Maria Vergine tramortita la quale ha in grembo il Figlio morto, e presso le altre pie donne in bellissime attitudini per opera d'Ippolito Scarsellino, che in questo lavoro usò un impasto diverso dal suo solito. </p>
<p rend="italic">Il quadro antico ch'è all'altare di mezzo con sopra S. Lazzero piagato è opera di Niccolò Roselli. </p>
<p>La tavola, che serve di fronte all'immagine della divota Madonna di rilievo, sulla quale è dipinto S. Agostino, e S. Ubaldo co' piviali intorno additando la suddetta immagine, è opera di Gasparo Venturino. </p>
<p>Di rimpetto al suddetto altare in un pilastro della medesima cappella si vede una Madonna piangente fatta di rilievo di terracotta fino alla cintura, mirabilmente formata dal nostro Alfonso Lombardi. </p>
<p rend="italic">In sagrestia è un S. Giovanni tanto ben disegnato e colorito che sembra del Carracci, ma è sicuramente di Giovanni Battista dalla Torre scolaro del Bononi. </p>
</div1>
<div1>
<head>XCVI </head>
<head>S. MONICA </head>
<p>Leone decimo Sommo Pontefice a contemplazione d'Alfonso I duca di Ferrara e di Lucrezia Borgia sua moglie, concesse che deciotto monache di S. Agostino uscissero dal loro monastero, e fondassero il monastero di S. Monica l'anno 1515, nel qual tempo fu cominciata a fabbricarsi questa chiesa. </p>
<p>Prima d'entrare in chiesa è degna d'osservazione la Beata Vergine colorita a fresco sopra la porta per mano di Benvenuto Garofalo. </p>
<p>Entrando in chiesa, sopra l'altare a mano destra è un picciol quadro sul quale il medesimo Garofalo dipinse di buon gusto Maria Vergine col suo Bambino fra le braccia, e al disotto un vago paese. </p>
<p>All'altar maggiore è una Risurrezione del Salvatore colorita da Leonardo Brescia per ricompensa del sepolcro che in questa chiesa detto pittore si fabbricò dove giace sepolto. </p>
<p rend="italic">L'altro altare, invece d'una statua, che si vedea di S. Monica, ha un quadro moderno fatto da Giovanbattista Cozzi sopra del quale si vede la detta Santa in atto di orare dinnanzi ad un altare. </p>
<p rend="italic">Nel suffitto il vivente Giacomo Parolini nell'anno 1704 ad instanza del Dott. Giuseppe Bartoli segretario della Comunità e sindico di questo monastero, dipinse capricciosamente l'Anima umana, che sciolti i lacci terreni se ne vola al cielo. </p>
</div1>
<div1>
<head>XCVII </head>
<head>S. SPIRITO </head>
<p>Dal Duca Alfonso I di Ferrara fu cominciata a fabbricarsi questa chiesa l'anno 1519 dopo aver atterrata l'altra ch'era fuori di città nel Borgo della Pioppa per cagione delle guerre circonvicine, che a lui facea Papa Giulio II. Ma rimasa imperfetta per la morte del detto duca fu poi appoco appoco terminata dai PP. Minori Osservanti di S. Francesco che tuttavia abitano in questo convento. </p>
<p>Nella prima cappella a mano destra, ch'è della famiglia Lupi, v'è un quadro con S. Matteo Appostolo ucciso dagli idolatri nel tempio in atto di celebrare il S. Sacrificio della messa, opera di Costanzo Catanio, il quale al disopra nell'ornamento fece ancora la Vergine Annunziata. Le quattro statue che si veggono nelle nicchie sono di Filippo Porri e le quattro storiette sopra d'esse appartenenti alla Vita del detto Santo Vangelista sono operazioni di Carlo Borsatti. </p>
<p>Il maestoso altare di S. Antonio ha una statua di legno; ma per coprirla vi si tiene dinnanzi un gran quadro levatore con l'immagine parimenti di S. Antonio dipinta a chiaro scuro dal vivente Parolini, il quale vi aggiunse ancora al disopra alcuni angioletti. La tela dipinta a fresco, che orna la nicchia è di Giovanni Battista Tosi. </p>
<p>Sull'altare seguente ch'è quello della Compagnia dell'Immacolata Concezione vedesi un bel quadro dipinto da Benvenuto Garofalo, sopra del quale sta colorita Maria Vergine col suo Bambino sulle nuvole e varj angioli. Al disotto vi sono li SS. Francesco d'Assisi e Girolamo con due ritratti oltre un ben vago paese. Quanto alli quadretti sopraposti alle nicchie delle statue di questa cappella, negli angoli, cioè la Natività, l'Annunziazione, la Presentazione e la Visitazione di Maria Vergine sono di Domenico Monna. </p>
<p>Li quattro Vangelisti nella volta con la Beata Vergine nel mezzo sono d'Antonio dall'Angelo, e li due altri Profetti cioè Elia e Melchisedec, li quali si veggono al di fuori sull'arco della cappella del SS.mo Sacramento sono di Carlo Borsatti. </p>
<p>Il quadro dell'altare nella cappella del SS.mo su cui sta dipinta la Natività di Nostro Signore nel presepio, è opera del sopramentovato Garofalo. </p>
<p>Nel coro in un angolo sopra la porta che passa alla cappella del SS.mo vedesi un gran con sopra abbozzato un gran Crocefisso fra li due ladroni pur crocefissi e al disotto molte figure in diverse attitudini, tutte di Domenico Monna il quale sopragiunto dalla morte non potè terminarlo e perciò rimase fuori d'ordine, dove prima era destinato all'altare suo proprio. </p>
<p>Passato l'altar maggiore entrandosi nella contigua cappella vedesi l'altare di S. Diego il quale coll'oglio della lampada illumina un cieco, in presenza di molti poveri di vario genere, come piacque d'effigiarli a Domenico Monna, che ne fu il pittore. </p>
<p>L'altro altare contiguo, ch'è della nobile famiglia Mirolli ha un quadro de' piú ordinarj, che mai si facessero da Andrea Ghirardoni: rappresenta questo un S. Francesco d'Assisisi, a cui Gesù Cristo concede l'indulgenza della Porziuncola. </p>
<p>Nella cappella di crociera in faccia a S. Antonio di Padova è l'altare del Crocifisso, dove era destinato il quadro che imperfetto sta appeso nel coro. Quello che presentemente vi è, insieme colli due Santi laterali nelle finte nicchie, cioè S. Francesco, e S. Domenico, riconosce per pittore il mentovato Ghirardoni, il quale in quest'opera pose il maggior studio che mai il suo pennello potesse. </p>
<p>Il Cristo posto nel sepolcro, cosí grandiosamente dipinto, che vedesi nell'ultima capella della famiglia Rosselli, fu portato da Roma dal Dott. Giacomo Rosselli, il quale lo fece cavare dall'originale di Michel-Anolo <add resp="ed"><foreign lang="lat">sic </foreign></add>di Caravaggio, che si conserva colà nella chiesa nuova de' Padri della Congregazione dell'Oratorio. </p>
<p>Alzando gli occhi al suffitto si vede la Missione dello Spirito Santo sopra gli Appostoli nel Cenacolo in un gran quadro a oglio, che fu dipinto da Lionello Bononi nipote di Carlo. La quadratura a guazzo è di Giovanni Battista Grassaleone, e le quattro Virtù negli angoli di Carlo Borsatti, il quale dipinse ancora gli Angioli, che sono intorno al quadro di S. Antonio dipinto a oglio da Giovanni Vengembes L'altro quadro suo compagno colle Anime del Purgatorio liberate dall'intercessione di S. Antonio, furono per la morte del Vengembes dipinte da Alessandro Casoli. </p>
<p>Ippolito Scarsellino colorí li quattro Profeti a oglio nella parte del suffitto avanti l'altar maggiore; ed il sopranominato Borsatti colorí a guazzo le quattro Sibille che si veggono sopra la porta principale di questa chiesa. </p>
<p><emph>Nel primo corridore di questo convento, si veggono sui muri dieciotto medaglioni assai vaghi con diversi ritratti di Santi Francescani dipinti con gran maestria dal vivente Parolini sul muro l'anno 1720, alli quali aggiunse ancora gli ornamenti delle due porte con la immagine di Maria Vergine della Concezione, e S. Francesco. Ciò però che v'è di quadratura è di Giuseppe Fachinetti. </emph></p>
<p><emph>La fronte del reffettorio ha una mirabile e grandiosa Cena di Cristo dipinta con figure oltre 'l naturale da Benvenuto Tisio Garofalo con la sua gran riputazione</emph>. </p>
</div1>
<div1>
<head>XCVIII </head>
<head>S. VITALE </head>
<p>Parrocchia </p>
<p>In fondo Vado fu fabbricata questa chiesa l'anno 1114 sotto il pontificato di Pascale II e Landolfo Vescovo di Ferrara, dandone il <foreign lang="lat">ius presentandi </foreign>alli PP. Benedettini di S.Vitale di Ravenna. </p>
<p>Non ha altro quadro considerabile questa chiesa, che il S. Michele Arcangelo posto sull'altar laterale, ch'è opera di Carlo Bononi. </p>
<p><emph>Ultimamente nel coro è stato aggiunto un quadretto con sopra il Santo titolare dipinto da Giovanni Bonardi</emph>. </p>
</div1>
<div1>
<head>XCIX </head>
<head>S. LODOVICO </head>
<p>Oratorio </p>
<p>Poco lungi dalla chiesa di S. Vitale è l'oratorio di S. Lodovico Re di Francia fondato da alcuni buoni e divoti compagni, che nell'anno 1438 fecero acquisto di questo luogo, ampliandolo poi coll'eremitorio di Sant'Onofrio, che quivi era, e dedicandolo a S. Lodovico. </p>
<p>Sopra l'altar maggiore sta dipinto Cristo crocifisso, la Vergine Maria e S. Giovanni dalle parti, con S. Lodovico abbracciato alla croce, opera del Bastaroli. Li due SS. Giorgio e Maurelio sopra le portelle del coretto sono del Masola. </p>
<p>Fuori di questa cappella si veggono nei pilastri che sostentano la volta, due immagini di Santi, cioè S. Lodovico Re dipinto da Maurelio Scannavino, e S. Francesco d'Assisi, a Lodovico Campalastro. </p>
<p>Adornano quest'oratorio diversi quadri all'intorno lavorati da varj pittori, in sei de' quali, che sono li maggiori, stanno dipinti alcuni fatti di S. Lodovico, cioè quando divotamente assiste alla funzione del Santo chiodo esposto sopra l'altare all'adorazione de' fedeli, dipinto da Cammillo Ricci: quando dà da mangiare alli poveri, ed assiste loro alla mensa di Cesare Croma quando gli vien data la Croce per andare all'acquisto di Terra Santa, e quando imbarca l'armata cristiana coloriti pure dal suddetto Ricci. La presa di Damiata fatta dalli Turchi, che maltrattano una immagine di Cristo crocifisso, e finalmente quando S. Lodovico rende l'anima a Dio morendo sono del già mentovato Croma. </p>
<p><emph>Il S. Antonio Abate sopra la porta dell'oratorio al di dentro è di Lodovico Campalastro</emph>. </p>
<p>Il quadro nell'angolo all'entrare a mano destra che rappresenta la festa delle Reliquie, è di Giuseppe Bastaroli. </p>
<p><emph>Il fregio intorno all'oratorio; con tutti gli altri ornamenti sono di Gioseffo Menegatti</emph>. </p>
</div1>
<div1>
<head>C </head>
<head>S. ANDREA </head>
<p>Parrocchiale </p>
<p>Col favore de' Principi Estensi, ed altri buoni cittadini fu questa chiesa fabbricata l'anno 1501 distinta in tre navi, e uffiziata dalli Frati Agostiniani della Congregazione di Lombardia, amministrando uno d'essi la cura delle anime col titolo di parroco. </p>
<p>Entrando in chiesa nella prima cappella a mano destra, vedesi S. Caterina Martire fra le ruote, con un angelo sopra, il quale fulmina que' ministri che la tormentano, quadro dipinto da Cesare Croma figlio di Giulio. </p>
<p>La seconda cappella ha un S. Girolamo sedente in atto di contemplare Gesù Crocifisso, fatto con buonissimo disegno, e robusto colorito dal vecchio Naselli. </p>
<p>Siegue la terza cappella sopra della quale corre la <emph>falsa</emph> opinione, che sia di Domenico Panetti il quadro, che rappresenta Maria Vergine in trono col Figlio sulle ginocchia, e dalle parti li SS. Caterina, Michelle, Girolamo, e Giovanni Batista, fatti del gusto antico: <emph>e pure le lettere, che in detto quadro sono scritte da una parte mostrano chiaramente esser opera di Michelle Coltellini</emph>. </p>
<p>La quarta cappella ha una Santa Maria Maddalena portata sulle nuvole dagli angeli con un vago paese del gusto tanto antico quanto antico è il Francia orefice che la dipinse </p>
<p>Il S. Carlo Borromeo che vedesi nella cappella seguente è del Magagnino detto Farina, e l'Angioletto di sopra è del Bononi. </p>
<p>La B. Rita di Cassia che nella sesta cappella si vede è pittura di Giulio Croma. </p>
<p>Dello Scarsellino è la Madonna di Reggio nell'altare seguente con li due ritratti che si vedono al disotto. Gli altri Santi che si vedono all'intorno della cappella sono di pennello diverso. </p>
<p>Nell'ottava cappella è l'altare di S. Agostino, che si vede in un atto pittoresco, e bizzarro dipinto sul quadro con S. Monaca vicina, dal vecchio Francesco Naselli. </p>
<p>Il S. Andrea Appostolo in piedi, in atto d'abbracciare la sua croce è una delle migliori pitture di Domenico Panetti primo maestro di Benvenuto Garofalo, essendo esso sottoscritto in un angolo del quadro. </p>
<p>La cappella del SS.mo è tutta d'architettura di Giovanni Battista Aliotti detto l'Argenta, il quale quivi ha il suo sepolcro. Il quadro, che rappresenta la Natività del Signore nel presepio visitato dai pastori fu dipinto dal Gennari pittore centese, e ben lo mostra il colorito e il disegno degli angioletti ivi dipinti. </p>
<p>Per l'altare sotto la cantoria ivi vicina Carlo Bononi fece tutto lo sforzo dell'arte nel colorire un maestoso e vago Angiolo custode, che addita ad un fanciullino la gloria, mentre un demonio, afferrandolo vorrebbe ritirarlo e condurlo per altra strada. </p>
<p>Al di fuori di questa cappella in alto appariscono due quadretti mobili fatti da Cammillo Ricci, in uno de' quali colorí un S. Vescovo in mezzo de' SS. Bonaventura, Carlo, ed altri quattro; e nell'altro evvi dipinto Cristo crocifisso fra due ladri, con la Vergine Madre, S. Giovanni, e la Maddalena ai piedi. </p>
<p>Passando alla cappella maggiore, li due gran quadri laterali appesi nel presbiterio, con la storia degli atti di S. Andrea sono dipinti da Cesare Croma. </p>
<p>Lo stendardo appeso alla volta del presbiterio con l'immagine di S. Giovanni di S. Facondo è lavoro di Francesco Ferrari fatto l'anno 1690 in occasione della sua canonizzazione. </p>
<p>Nel coro è una delle meraviglie del famoso Dosso Dossi, la quale, quantunque fosse ultima opera di questo famoso pittore, per esser egli morto nel tempo che la dipinse ad istanza d'Antonio Costabili, e quantunque in alquanti luoghi sia stata ridotta a perfezione da Benvenuto Garofalo e da Girolamo Carpi, nulla di meno non lascia d'essere un valoroso e degno parto di sí gran maestro. Vedesi in esso quadro Maria Vergine col Bambino Gesù assisa in trono, all'uso che correva in que' tempi, un S. Giovanni Battista che scherza con Gesù Bambino: quattro angioli al disopra, che sostengono un panno da cui viene ad essere ornato il trono di Maria, S. Giovanni Vangelista a sedere nel mezzo de' gradini; e dai lati S. Girolamo e S. Andrea con altre figure indietro. Nell'ornato si vede Agostino e Santa Monaca, Cristo risorto, e li SS. Agostino, Sebastiano, e Giorgio tutti maestrevolmente dipinti. </p>
<p>Dai lati di questo quadro, lateralmente alle finestre del coro si vedono quattro quadri, li quali un tempo dovettero servire di portelle alli due organi di questa chiesa. Due rappresentano Maria Vergine Annunziata dall'Arcangiolo Gabriello  et altri due S. Agostino, e S. Andrea, di mano di Domenico Panetti altre volte nominato, <emph>il quale si ridusse a lavorar qui piú tenero del suo solito, forse per aver vedute le prodigiose fatture di Benvenuto Garofalo già suo scolare, che era tornato da Roma pieno dei documenti del gran Raffaelle d'Urbino</emph>. </p>
<p>Nel parapetto della principale cantoria evvi il Ritratto di Simone Gillino Malatesta canonico fatto da buona mano, ma sconosciuta. E sopra l'altare ch'è al disotto di detta cantoria dove si vede una statua di Maria Vergine sedente furono dipinti li SS. Cristoforo e Sebastiano dal famoso Bastaroli. </p>
<p>Al di fuori in alto sopra le colonnate di questa cappella sono appesi due quadretti mobili, nell'uno de' quali Scarsellino colorí gli Sponsali di Santa Caterina col Bambino Gesù in braccio alla Madre con S. Giuseppe vicino, e S. Nicola da Tolentino, e nell'altro è Cristo, il quale dormendo nella barchetta in tempo di tempesta marina, vien desto dagli Appostoli che temono di sommergersi in mare. </p>
<p><emph>La cappella di S. Nicola, ch'è della nobile famiglia Muzzarelli ha partite varie mutazioni dacché scrisse Carlo Brisighella, imperocché nell'anno 1709 volendola i religiosi di questo convento ridurre in architettura moderna, distrussero l'antico altare, riserbandone solamente la bella statua in marmo di quel gran santo, lavorata da Alfonso Lombardi; con una pulitezza, e con una proporzion di disegno mirabilissima, siccome riserbando ancora alcuni piccioli quadretti sopra de' quali stanno in minute figure dipinti alcuni fatti di S. Nicola dal creativo pennello di Benvenuto Tisio Garofalo. Per altro, ogni ornamento antico se ne andò, e fino convenne che perissero perché scrostate e logore dagli anni due tavolette del medesimo Benvenuto sulle quali era dipinto l'Arcangelo S. Michelle e S. Giovanni Batista. Fatto perciò fare un nuovo disegno, non tanto dell'altare, e del suo ornamento, quanto di tutte le altre parti della cappella da Andrea Ferrerio bravo scultore, ne fu ordinato il lavoro a Verona affinché di scelti marmi fosse il tutto composto. Si atterrò con questa occasione il bel deposito della nobile famiglia Muzzarelli per trasportarlo altrove; e si chiuse la porta che conduceva alla sacristia, riducendola nella vicina cappella dell'Annunziazione; e nell'anno 1717 si vide il tutto dal tetto al piano perfettamente ridotto a buon termine con maestà e nobiltà di quel sacro altare sopra del quale fu riposta l'antica sua statua, ed incastratti i mentovati quadretti di Benvenuto, colla giunta d'un altro nuovamente fatto su quel gusto dal vivente Parolini, ed è la Limosina del pane convertito in rose</emph>. </p>
<p>Uscendo da questa cappella, trovasi la porta della sagrestia dove è stato trasportato l'uno e l'altro deposito Muzzarelli, e dove era prima l'altare dell'Annunziata trasportato altrove per dar questo ingresso non meno alla sagristia che al convento contiguo. </p>
<p>Il primo altare ora è rimasto quello della B. Chiara di Monte Falco, il di cui quadro è d'autore sconosciuto. </p>
<p>All'altare privilegiato per li Centurati si vede un'immagine di Maria Vergine di Loreto la quale si leva per iscoprire la statua, che nella nicchia sta collocata. Gli stucchi sono d'Andrea Ferrerio. </p>
<p>La S. Lucia dell'altar seguente fatto fare dalla famiglia Sonzonj non si sa da chi sia stata dipinta. </p>
<p>Cosí neppure si sa l'autore del S. Francesco di Paola ivi contiguo. </p>
<p><emph>Bensí la bellissima tavola che siegue dove si vede l'Annunziazione di Maria Vergine è opera con tutta la finezza dell'arte colorita da Ippolito Scarsellino, e degna veramente d'essere considerata. Era questo quadro dove presentemente è la porta, che guida alla sagrestia: ed in questo sito eravi una tavola con un S. Lorenzo abbrustolito sulla graticola dipinto da Michele Coltellini, che fu levata l'anno 1720</emph>. </p>
<p>Segue la cappella, dove si vede Maria Vergine simboleggiata nella sua Concezione, con un coro d'Angioli, che tengono tutti i simboli a lei appartenenti, e al disopra vi è espressa la SS.ma Trinità, tutto gentilmente espresso dal mentovato Scarsellino, il quale ancora oltre li due Ritratti di Casa Libanori, dipinse li Misteri del Rosario, e li SS. Antonio Abate, Margherita, Apollonia, e Francesco di Paola che sono fra le finestre di detta cappella, il tutto con un finissimo gusto di colorito. </p>
<p>L'altare del Crocefisso ha una statua di gusto antico, con altre due che rappresentano Maria Vergine, e S. Giovanni. </p>
<p>Sull'ultimo altare Orazio Mornassi colorí S. Tommaso di Villanova in atto di dispensar limosine ai poveri. </p>
<p rend="italic">Il suffitto della chiesa è del Grassaleoni. </p>
<p rend="italic">Nella sagrestia evvi un S. Giovanni di S. Facondo dipinto da Giacomo Parolini,  et un altro su d'un paliotto colorito da Francesco Ferrari. </p>
<p rend="italic">Nel convento prima d'entrare in reffettorio, sopra 'l lavatojo è un quadro semicircolare con varj Santi dell'ordine Agostiniano dipinto da Michelle Coltellini. </p>
<p rend="italic">In reffettorio poi, alla principale facciata è il gran quadro dipinto afresco sul muro da Benvenuto Garofalo il quale rappresenta la distruzione della Legge vecchia al nascere della nuova con una quantità di figure grandissima, e numerosissima, tutte in buon ordine disposte, e colorite l'anno 1523. </p>
</div1>
<div1>
<head>CI </head>
<head>S. VITO </head>
<p>Monache </p>
<p>Questa chiesa era anticamente fuori della città, e venne in essa inclusa quando fu dilatato il recinto delle sue mura. Venne poi donata a certe divote donne desiderose di vivere in clausura, le quali quivi radunate presero la regola e l'abito di S. Agostino. </p>
<p>Il quadro dell'altar maggiore con la Vergine e il Pargoletto Figlio in trono, ed ai piedi un angiolino, con dai lati S. Agostino e S. Vito martire è opera di Bernardo Licinio da Pordenone che vi sottoscrisse il suo nome. </p>
<p>Nelli due laterali appesi al muro sotto le finestre del coro musicale di clausura, con S. Maria Maddalena, e Maria Vergine col Figlio sono di Cesare Mezzogori. </p>
<p>L'altar, che siegue dalla parte del vangelo ha una tavola con dipintovi sopra il giovinetto S. Vito martire in piedi con spada e palma nelle mani, e si crede esser opera di Luca Longhi da Ravenna. </p>
<p>I quadri laterali con Cristo portante la croce, e Maria Vergine: l'uno è del mentovato Mezzogori, e l'altro dello Scarsellino. </p>
<p>All'altare della statua di Maria Vergine sono parimente disposti dai lati due quadri della scuola di Scarsellino e del Mezzogori. </p>
<p>Orazio Mornassi effigiò a oglio nel suffitto li SS. Vito, Modesto e Crescenzio. Il dipinto a fresco è di Giuseppe Menegatti. </p>
</div1>
<div1>
<head>CII </head>
<head>S. NICOLA </head>
<p>Confraternita </p>
<p>Li confrati di S. Nicola da Tolentino diedero principio a questa loro chiesa l'anno 1568 sotto 'l pontificato di S. Pio V, vestendo una cappa nera con una stella in petto. </p>
<p>Nel primo altare a mano destra, Orazio Mornassi fece un S. Nicola da Tolentino, e la sua vita in piccioli quadretti all'intorno. <emph>Fu poi levato questo quadro per collocarvi una statua di buon disegno, intagliata da Cassiano Olera tedesco abitante in Ferrara, la quale fu dipinta da Francesco Ferrari, e questa è quella, che ciascun anno in un giorno determinato, si porta processionalmente in vece d'un'altra, che prima eravi vestita di veri panni all'uso agostiniano, e che altro non avea d'intaglio, che la testa, le mani, ed i piedi, e fu data alle monache di S. Vito, che la riposero nella loro chiesa interiore</emph>. </p>
<p>Il quadro dell'altar maggiore fu colorito da Domenico Monna con quella sua maniera cosí disperata, effigiandovi Maria Vergine S. Agostino,  et il Santo titolare. </p>
<p>La SS.ma Annunziata per l'altro altare dov'è la custodia delle reliquie è di Sebastiano Filippi. </p>
<p>Nel coro v'è l'antico quadro ch'era all'altar maggiore fatto fare da Taddeo Schiatti da un pittore de' suoi giorni ma uomo di poco conto. </p>
</div1>
<div1>
<head>CIII </head>
<head>S. LIBERA </head>
<p>Da Antonio degli Angelini ferrarese venne construtto il presente oratorio, consegnato da esso alla cura delli PP. Agostiniani di S. Andrea contigui, dalli quali fu l'anno 1596 rinunziato all'Arte de' Muratori che parimente l'uffiziano. </p>
<p>Sopra l'unico altare si conserva un quadro dov'è dipinta una Madonna col Bambino in braccio, e li SS. Francesco di Paola protettore de' muratori, e Libera, de' quali fu il pittore Antonio Randa come si trova scritto nei libri dell'Arte: ma convien dire che questa fosse una delle prime operazioni di questo pittore, il quale per altro era scolaro del gran Guido Reno, ed in altri quadri mostrò molto maggior maestria. </p>
<p><emph>Al lato sinistro nell'entrare vedesi in una nicchia una gran statua di legno di Maria Vergine sedente col Bambino sulle ginocchia. Questa era l'antica immagine che stava esposta sulla ringhiera della porta maggiore della cattedrale prima che vi fosse collocata quella tutta coperta a oro, che oggidí vi si vede. Fu donata dal Card. Magalotti vescovo di Ferrara all'Arte de' Muratori l'anno 1635, ed essi la collocarono in questa nicchia; ma nello stess'anno fu loro dal medesimo cardinale levata per cagione d'alcune controversie insorte nell'Arte suddetta e collocata nella sagrestia della cappella del palazzo vescovale, da dove finalmente nell'anno 1703 d'ordine del Card. del Verme fu levata, e ridonata nuovamente alla detta Arte che la fece risarcire, e nuovamente dipignere coll'aggiungervi il Bambino, che s'era perduto, intagliato nuovamente da Cassiano Olera</emph>. </p>
</div1>
<div1>
<head>CIV </head>
<head>S. TOMMASO </head>
<p>Parrocchia </p>
<p>D'antichissima fondazione è questa parrocchiale trovandosi che fu fabbricata fino sotto Gregorio III Sommo Pontefice l'anno della Redenzione 732 e dedicata a S. Tommaso Appostolo, la quale poi diruppatasi per l'antichità venne ristaurata l'anno 1564 da Francesco Toni che n'era il rettore. </p>
<p>Sopra del primo altare alla destra è una Maria Vergine col Figlio rappresentata sopra d'una base, ai piedi della quale sono li SS. Carlo Borromeo, Ruffino vescovo e Domenico, opera molto bella ed insigne di Carlo Bononi. <emph>La sua bellezza però essendo conosciuta, fu cagione, che essendo questa chiesa molto bisognosa di risarcimenti, né trovandosi chi volesse soccombere alle spese, fu necessitato il parroco, con permissione del vescovo, a vender tal quadro l'anno 1716. Il compratore fu il Marchese Sigismondo Gavassini, che lo pagò 200 scudi, e lo collocò nella sua galeria, riponendone sull'altare una copia fatta da Giuseppe Avanzi</emph>. </p>
<p>Sopra l'altar maggiore è una divota immagine di Maria Vergine colorita sul muro da incerto pittore. Li SS. Giovanni Batista, e Pietro Appostolo che sono ai lati di questa immagine sono di Carlo Bononi. Ma del S. Tommaso ch'è nel mezzo non si ha notizia dell'autore. </p>
<p>Il quadro con S. Bartolommeo Appostolo, e S. Lorenzo le vita che si vede all'altro altare, mal trattato dall'umidità del muro, è opera ormai perduta d'Ippolito Scarsellino. </p>
</div1>
<div1>
<head>CV </head>
<head>MADONNA DI CA' BIANCA </head>
<p>Monache </p>
<p>A richiesta di suor Laura Bordocchi l'anno 1502 fu questa chiesa fabbricata dal Duca Ercole secondo e poscia in altri tempi riabbellita, e perfezionata col contiguo monastero, celebrandovisi la festa della Immaculata Concezione, quantunque le monache sieno sotto la regola de' Serviti. </p>
<p>Il primo quadro sopra l'altare a mano destra, il quale rappresenta l'Annunziazione di Maria Vergine,  et al disotto due immagini di Santi in mezze figure, è opera di Domenico Monna. <emph>Le due immagini sopramentovate sono a questi ultlmi anni trasportate altrove. </emph></p>
<p><emph>L'altar maggiore non ha piú il quadro antico, ch'era una Maria Vergine col Bambino nelle braccia, e dai lati un S. Agostino,  et un S. Maurelio dipinti da Niccolò Roselli, ma in sua vece nell'anno 1725 è stato collocato un quadro nuovamente lavorato da Giovanni Batista Cozzi, sul quale vedesi Maria Vergine addolorata che dal cielo porge l'abito alli primi fondatori dell'Ordine de' Servi. Le tre statue sono d'Andrea Ferrerio</emph>. </p>
<p>Sull'altro altare è una preziosissima immagine di Maria Vergine riguardante l'Eterno Padre ch'è sopra di lei, avendo essa all'intorno molti angioletti con li simboli applicabili alle prerogative della Madre di Dio, opera bellissima di Leonardo Brescia: <emph>ritoccata dal Parolini</emph>. </p>
<p>Il suffitto col fregio intorno è lavoro a fresco di Carlo Borsatti. </p>
<p>Nella sacristia evvi un quadro con sopra dipinta Maria Vergine col Figlio morto in grembo, dipinto da Andrea Ghirardoni, ma è copiad'una carta d'Annibale Caracci. </p>
</div1>
<div1>
<head>CVI </head>
<head>S. ERASMO </head>
<p>Fu già questo anticamente un ospitale per li poveri vecchj impotenti: la sua fondazione è di molta antichità, benché non si truovi. Rare volte si vede aperta questa chiesa, imperocché dal giorno in poi della solennità del Santo titolare, che corre a' 2 giugno, non viene uffiziata. </p>
</div1>
<div1>
<head>CVII </head>
<head>MADONNA DELLA PORTA DI SOTTO DETTA LA MADONNINA </head>
<p>La chiesa della Visitazione di Maria Vergine della Porta di sotto, detta comunemente della Madonnina fu incominciata a fabbricarsi per architettura d'Alberto Schiatti l'anno 1526 con elemosine offerte dalli fedeli ad un'immagine di Maria Vergine miracolosa ch'era ad una porta della città ivi contigua; e nell'anno 1601 fu consegnata alli Chierici regolari ministri degl'infermi, che quivi abitano e ne hanno la custodia. </p>
<p>Il quadro del primo altare entrando in chiesa a mano destra ch'è della famiglia Del Pane, mostra un S. Giuseppe,  et un S. Francesco d'Assisi, dipinti da Steffano da Ferrara con qualche maggior diligenza di quella che portasse il suo secolo. </p>
<p>All'altare contiguo dell'illustre famiglia Recalchi, è un S. Girolamo di Sebastiano Filippi, lavorato con miglior gusto e piú finimento dell'altre sue cose. </p>
<p rend="italic">Sopra la porta che va alla sagrestia è un quadro con dipintovi sopra S. Gioachino e S. Anna, ed al disopra la Beatissima Vergine in forma di bambolina. Intese di rappresentare con ciò un pittore pavese l'Immacolata Concezione di Maria Vergine. Questo quadro era fatto per il primo altare, ma poi fu levato e collocato ove presentemente si truova. </p>
<p rend="italic">In faccia a questo è altro quadro, dove vedesi un Cristo morto in braccio alla Madre, assistita dalle pie donne, da S. Giovanni e da altri, con un ritratto di chi fece far quest'opera da Giovanni Battista Benvenuto detto l'Ortolano, la quale non ègià pittura originale, ma copiata da Giulio Croma che nel piano vi fece ancora il suo nome. </p>
<p rend="italic">La Visitazione di Maria Vergine a Santa Elisabetta è opera antica di Domenico Panetti. </p>
<p rend="italic">All'altar maggiore è l'antica Immagine miracolosa dipinta sul muro, ch'era già in una porta della città ivi vicina. </p>
<p rend="italic">Li quattro quadri che vi sono dalle parti, esprimenti l'Annunziazione divisa in due, la Visitazione e l'Assunzione sono della maniera dello Scarsellino. </p>
<p>Sopra l'altare dove è Cristo Signore nostro morto, di rilievo, è aggiunto in pittura ordinaria una Pietà. </p>
<p>Passata la porticella laterale nell'altar che succede è l'immagine della Madonna di Reggio, e li quindici Misteri del Rosario per opera di Scarsellino. </p>
<p>Il S. Carlo Borromeo cosí nobilmente effigiato nell'ultimo altare è di Carlo Bononi. Il Padre Eterno nel cimacio è del Chenda. </p>
</div1>
</body>
</text>
</TEI.2>
