<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Commento edito e inedito sopra la Divina Commedia</title>
      <author>Giovan Battista Gelli</author>
    </titleStmt>
    <extent>2601 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001698</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>I commenti danteschi dei secoli XIV, XV e XVI</title>
        <editor id="ed">Procaccioli, Paolo</editor>
        <publisher>Lexis Progetti Editoriali</publisher>
        <pubPlace>Roma</pubPlace>
        <date>1999</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language><language id="gre">Greco</language></langUsage>
    <textClass>
      <keywords scheme="CGB">
        <term>Traduzioni e volgarizzamenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Correzione linguistica</item>
    </change>
    <change>
      <date>2005-03-17T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-04-06T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 type="sezione" n="Lettura prima sull'Inferno"><head>LETTURA PRIMA SOPRA LO INFERNO FATTA ALL'ACCADEMIA FIORENTINA NEL CONSOLATO DI M. GUIDO GUIDI E D'AGNOLO BORGHINI MDLIII E MDLIIII</head>
<div2 type="dedica" n="Dedica della prima edizione"><head>LETTERA DEDICATORIA DELLA PRIMA EDIZIONE (1554)</head>
<opener><salute>AL MOLTO MAGNIFICO M. GIUSEPPO BERNARDINI GENTILUOMO E MERCANTE LUCCHESE</salute></opener>
<p>La virtuosa e dolce conversazione, e i non manco dotti che belli e piacevoli ragionamenti avuti con voi, molto magnifico M. Giuseppo, quei pochi dì che voi dimoraste l'anno passato qui col nostro Lorenzo Pasquali, mi vi fecero oltre a modo e partigiano e affezionato, sì per quella sincerità di costumi che mi parve allor conoscere in voi, e sì perchè essendo rari quelli della vostra professione, che non abbino sempre la mente intenta al guadagno solo, giudicai cosa degna di maraviglia, che nelle stesse faccende voi non mancasse giamai di non spendere qualche parte del tempo negli studii o in qualche altro esercizio virtuoso; cosa per il vero, secondo l'opinione di voi altri mercanti, i quali usate dire che ella vuol tutto l'uomo, molto aliena da essa mercatura, ma degna certo in chi sa fare l'una senza impedir l'altra, come voi, di non piccola lode. A questa particulare cagione dello amarvi se ne aggiugne un'altra universale, non punto minore appresso di me che qual si voglia delle predette; e questa è, che voi altri mercanti, quando voi vi dilettate di praticare con uomini litterati e virtuosi, gli volete per amici e per compagni, e non per servidori e schiavi, come i grandi e come i Principi, non dico secolari o del mondo (chè questi per avere per loro fine il bene governare, mantenere e augumentare i popoli e i sudditi loro, hanno sempre civiltà e umanità, come posso particularmente far fede io, per i tanti benefizii di onori e di facultà, che ho ricevuti da la Eccellenza dello illustrissimo Signore Duca di Firenze, principe e patron mio), ma degli spirituali solamente, la maggior parte de' quali, avendo per loro fine principale il convertire prodigamente in uso e comodo propio tutto quello che arebbe a servire, parte al culto divino, parte ad essi e parte al sovvenimento di quei popoli d'onde ei lo traggono, altra cura non tengono, nè fanno altrimenti stima alcuna de' litterati e degli amatori delle virtù, che il tenergli per servidori, non per affezione ch'e' portino a quegli, ma solo perchè e' pensano che lo averne per le loro Corti arrechi loro e loda e onore. Laonde io che vivendomi contento nelle mie case del pane che mi viene della fatica delle mie mani, quanto qual si voglia di loro in qualunche grandezza e riputazione, non ho mai voluto, non che servirgli, ma nè corteggiarli pure mangiando con loro o in modo alcuno altro, conoscendo assai chiaramente per tale cagione che le mie fatiche non arebbono mai grado alcuno appresso di loro, mi son finalmente risoluto di onorarne, per quanto io ed elle possono, quegli uomini che sono al consorzio umano di qualche utile. Nel numero de' quali desiderando io, per le onorate qualità vostre, che foste voi uno, ne aspettava di giorno in giorno e la materia e l'occasione, quando la fortuna, favorevole certo al mio disegno, mi pose avanti quello che io desiderava. Imperocchè mostrandomi il nostro Pasquali (il quale se bene è ancora egli similmente mercante, stima ed ama tanto le virtù, che egli è stato per tal cagione messo nel numero de' nostri Accademici, e di poi non manco onoratovi, che quegli che fanno professione solo di lettere) per una vostra lettera, quanto vi sarebbe stato grato il poter vedere la lettura che io faceva questo anno nell'Accademia sopra il nostro divinissimo Dante; mentre che io col vero gli mostrava che tal cosa era al tutto impossibile, per non avere io scritte le tre lezioni che io aveva fatte fino a quella ora; Ser Lorenzo di Ser Giovanbatista Giordani, Cancelliere della nostra Accademia, amicissimo di amendue e molto familiare intrinseco mio, ci rispose: Questo non guasti, perchè io, mentre che voi leggevate, ne ho raccolto una bozza, a la quale penso che manchi poco o niente delle cose dette da voi; della quale voi vi potete valere a commodo vostro, e tanto più avendosene a onorare uno spirito tanto nobile, e cittadino di quella terra, la quale fu già patria dei miei antichi innanzi ch'ei venissero ad abitare in Firenze. Laonde fattola venire, e vedutola esser quale ei diceva, acconciai quelle poche cose che mi vi occorsero. E scritte poi l'altre di mano in mano, le ho ridotte tutte in uno corpo, e per contento di molti amici finalmente date a la stampa, indiritte e dedicate nientedimanco a voi solo, che di ciò fare mi siete stato prima cagione. Accettatele voi adunque con la solita sincerità dell'animo vostro, e con quella prontitudine e contentezza che io ve le indirizzo e ve le dedico. Ma non vi aspettate in esse gli ornamenti e i fiori della lingua, perchè io nel dettarle ho tenuto sì fissamente applicato l'animo a la esposizione e spianazione de' concetti, che io non ho posto studio nè cura alcuna ne' modi del dire o nella bellezza delle parole; anzi familiarmente parlando, secondo l'uso pur fiorentino, ho ragionato in quel modo stesso che io mi son solito tutto il giorno, e con gli amici massimamente, persuadendomi che a questo difetto abbia a supplire la maravigliosa grandezza dello stesso poeta che io ho esposto, e la benignità e umanità de' lettori, che da una persona, occupatissima in quegli esercizii d'onde ella vive, non vorranno più che ella possa. Vivete felice.</p>
<closer><dateline>Di Firenze, il primo giorno di luglio 1554.</dateline></closer></div2>
<div2 type="dedica" n="Dedica della seconda edizione"><head>LETTERA DEDICATORIA DELLA SECONDA EDIZIONE (1562)</head>
<opener><salute>AL MOLTO MAGNIFICO M. GIUSEPPE BERNARDINI GENTILUOMO E MERCANTE LUCCHESE</salute></opener>
<p>La virtuosa e dolce conversazione, e i non manco dotti che belli e piacevoli ragionamenti avuti con voi, molto magnifico M. Giuseppe, quei pochi dì che voi dimoraste l'anno passato qui col nostro Lorenzo Pasquali, mi vi fecero oltre a modo e partigiano e affezionato, sì per quella sincerità di costumi che mi parve allor conoscere in voi, e sì perchè essendo rari quelli della vostra professione, che non abbino sempre la mente intenta al guadagno solo, giudicai cosa degna di maraviglia, che nelle stesse faccende voi non mancasse giamai di non spendere qualche parte del tempo negli studii o in qualche altro esercizio virtuoso; cosa per il vero, secondo l'opinione di voi altri mercanti, i quali usate dire che ella vuol tutto l'uomo, molto aliena da essa mercatura, ma degna di certo in chi sa fare l'una senza impedir l'altra, come voi, di non piccola lode, ma non già di non piccola maraviglia. Laonde nacque in me verso di voi una benevolenza tale, che io ho sempre di poi non solamente amatovi, ma desiderato di far noto a quei che non vi conoscono le onorate e rare qualità vostre. E ne aspettava di giorno in giorno e la materia e l'occasione, quando la fortuna, favorevole certo al mio disegno, mi pose avanti quello che io desiderava. Imperochè mostrandomi il nostro Pasquali (il quale se bene è ancor egli similmente mercante, stima ed ama tanto le virtù, che egli è stato per tal cagione messo nel numero de' nostri Accademici, e di poi non manco onoratovi che quegli che fanno professione solo di lettere) per una vostra lettera, quanto vi sarebbe stato grato il poter vedere la lettura, che io faceva questo anno nell'Accademia sopra il nostro divinissimo Dante; accadde, mentre che io col vero gli mostrava che tal cosa era al tutto impossibile per non avere io scritte le tre lezioni che io aveva fatte sino a quell'ora, che Ser Lorenzo di Ser Giovanbatista Giordani, Cancelliere della nostra Accademia, amicissimo di amendue e molto familiare intrinseco mio, rispose: Questo non guasti, perchè io, mentre che voi leggevate, ne ho raccolto una bozza, a la quale penso che manchi poco o niente delle cose dette da voi; della quale voi vi potete valere a commodo vostro, e tanto più avendosene a onorare uno spirito tanto nobile, e cittadino di quella terra, la quale fu già patria de' miei antichi, innanzi che ei venissero ad abitare in Firenze. Laonde fattola venire, e vedutola esser quale ei diceva, acconciai quelle poche cose che mi vi occorsero. E scritte poi l'altre di mano in mano, le ho ridotte tutte in uno corpo, e per contento di molti amici finalmente date a la stampa, indiritte e dedicate nientedimanco a voi solo, che di ciò fare mi siete stato prima cagione. Accettatele voi adunque con la solita sincerità dell'animo vostro, e con quella prontitudine e contentezza che io ve le indirizzo e ve le dedico. Ma non vi aspettate in esse gli ornamenti e i fiori della lingua, perchè io nel dettarle ho tenuto sì fissamente applicato l'animo a la esposizione e spianazione de' concetti, che io non ho posto studio nè cura alcuna ne' modi del dire o nella bellezza delle parole; anzi familiarmente parlando, secondo l'uso pur fiorentino, ho ragionato in quel modo stesso che io son solito tutto il giorno, e con gli amici massimamente, persuadendomi che a questo difetto abbia a supplire la maravigliosa grandezza dello stesso poeta che io ho esposto, e la benignità e umanità de' lettori, che da una persona, occupatissima in quegli esercizii d'onde ella vive, non vorranno più che ella possa. Vivete felice.</p>
<closer><dateline>Di Firenze, il primo giorno di luglio 1554.</dateline></closer></div2>
<div2 type="orazione" n="Orazione"><head>ORAZIONE FATTA DA GIOVAN BATISTA GELLI NELLA ACCADEMIA DI FIRENZE SOPRA LA ESPOSIZIONE DI DANTE</head>
<p>Se io avessi osservato meco quella legge e quel modo, Consolo meritissimo, Accademici virtuosissimi e voi altri uditori nobilissimi, che osservavano anticamente con chi voleva esercitarsi ne' giuochi Olimpici quei prudentissimi giudici, i quali erano preposti dai Greci a tale ufficio, che non concedevano ad alcuno il campo, s'e' non giudicavano prima che le forze sue e lo studio che egli aveva fatto in tale arte fosser tali, ch'e' meritasse d'essere scritto nel numero <add resp="ed">[de]</add> gli altri giucatori, certa cosa è che io non avrei mai preso tanto ardire, che io fussi salito in questo onoratissimo luogo per favellare, nella presenzia di tanti giudiziosissimi spiriti, di qual si voglia minima e bassa cosa, non che oggi primieramente a lodare, per accendere gli animi vostri a lo studio di quella, e di poi, quando sarà il tempo, a esporre, e interpretare la Comedia del non manco divino teologo ed ottimo filosofo, che bello e arguto poeta, Dante Alighieri, cittadino fiorentino, gloria e onore particolare di questa nobilissima ed illustrissima patria. Ma lo amore che io porto e ho portato sempre a così raro ed eccellente uomo, sì per la molta dottrina e virtù sua, e sì per essere stato egli la prima e principal cagione che io sappia quel tanto che io so (conciosia cosa che solamente il desiderio d'intendere gli alti e profondi concetti di questa sua maravigliosissima Comedia fusse quello che mi mosse, in quella età nella quale l'uomo è più dedito e inclinato che in alcun'altra a' piaceri, e nella professione che io faceva e fo, tanto diversa da le lettere, a mettermi a imparare la lingua latina, e di poi a spendere tutto quel tempo, che io poteva torre a le mie faccende familiari, negli studii delle scienze e delle buone arti, giudicando, come è il vero, che il volere intendere senza quelle questo poema fusse come un volere volare senz'ali, o veramente un volere navicare senza bussola e senza timone), e oltre a questo il desiderio, che io ho avuto sempre ed ho, di ubbidire allo Illustrissimo ed Eccellentissimo Principe nostro, fondatore e mantenitore di questa nostra famosissima Accademia, e così ancora similmente a questi miei onorandi e maggiori Accademici, i quali mi hanno fatto eleggere a Sua Eccellenzia Illustrissima a così onorata impresa, mi hanno spinto, senza avere quel rispetto che era forse il meglio che io avessi a le forze mie, <add resp="ed">[a]</add> così volentieri e con pronto animo accettarla; essendomi i cenni del mio Principe espressi comandamenti, e i buoni e onorati concetti, che hanno avuto di me questi miei maggiori Accademici (per esser cosa da stimar sopra tutte l'altre l'essere lodato e approvato da gli altri lodati), sproni potentissimi e acutissimi a farmi camminar velocissimamente per tutte quelle vie, che io creda sadisfare e compiacere loro. Sarà adunque l'officio e l'opera mia esporre e dichiarare, con ogni mio studio ed industria, ma così familiarmente e con quella maggior brevità che mi sarà possibile, gli alti concetti e i profondi sensi della Comedia di questo poeta eccellentissimo: e il vostro, non m'incolpando, rispetto a chi mi ha eletto a tale impresa, di presunzione o di troppo ardire, ma scusando i miei brevi e piccoli studii, presi da me più tosto per passarmi lietamente e con manco fastidii che io poteva il tempo, che per professione, contentarvi di que' pochi frutti, che saprà cavare il valore e l'acutezza dell'ingegno vostro da la mia sterilità e poca cultivazione di quegli; parendovi bene assai, in così grande e difficile impresa, che io a guisa di quei prudenti marinari, che conoscendo di non aver legno atto a solcare i profondi e alti mari, sì navicano in poca acqua il meglio ch'ei possono lungo i liti di quegli, mi vadia, senza tentare il profondo pelago della maravigliosa dottrina di questo poema, passeggiando intorno a la riva di quello; contentandomi più tosto raccor di quei piccoli nicchi e di quelle chioccioline, che egli getta a la proda, con sicurtà, che ire a cercare delle conche e delle porpore, che egli asconde nel seno del suo fondo, con pericolo. E con questa fiducia, confidatomi innanzi a ogni altra cosa nel favore e aiuto di Colui, da il quale nascono e procedono tutti i beni e tutti i doni ottimi, vengo io oggi, ascoltatori nobilissimi, arditamente e con pronto e lieto animo, a dar felice principio nell'onorato conspetto vostro a la esposizione di questo bellissimo poema di Dante, fatto e composto da lui con tanta dottrina e con tanta maravigliosa arte, che il vulgo tutto il giorno comunemente lo celebra, i mediocri ingegni a ogni ora lo lodano, e gli alti e lodati, qualunche volta e' lo considerano, lo ammirano. Di maniera ch'e' non sono mancati di quelli (e non sono però stati Fiorentini, che l'amore gli abbia ingannati, ma di patria più tosto emula e inimica alla nostra), che parendo loro ch'ei non abbia solamente pareggiati tutti gli altri poeti, ma gli abbia di gran lunga avanzati e posto loro il piede innanzi, e particolarmente a Omero ed a Virgilio, i quali sono tenuti più eccellenti degli altri, che hanno detto queste parole di lui:
<quote rend="block"><lg><l>Così il vulgar nobilitò costui,</l>
<l>Come il latin Virgilio, e il greco Omero,</l>
<l>Ed onorò più il suo, che il suo altrui.</l></lg></quote></p>
<p>Ma chi sarà quello, lasciata da parte come cosa certissima la lingua (per essere stata quella, nella quale scrisse Dante ne' suoi tempi, nella bassezza e rozzezza che può vedere ciascuno che vuole, e quelle di Omero e di Virgilio, quando eglino scrissero, quasi nel colmo della bellezza e perfezione loro), che si maravigli di tal cosa, s'ei considererà bene la materia e il soggetto del quale trattano e questi e gli altri poeti, e quello di che tratta in questa sua Comedia Dante? Scrisse Omero, primo al giudizio universale di tutti i poeti greci e latini, con grandissima dottrina ed eloquenza la partita di Ulisse di Grecia, il viaggio, la navicazione, le fatiche e finalmente il suo ritorno della città di Troia a Itaca sua patria, e oltre a di questo lo sdegno ch'ebbe Achille contro Agamennone, onde nacquer tante discordie e tante rovine. E Dante, innalzandosi a molto maggiori e più alti concetti, scrive la partita dell'anima umana da Dio, dicendo:
<quote rend="block"><lg><l>Esce di mano a lui, che la vagheggia</l>
<l>Prima che sia, a guisa di fanciulla,</l>
<l>Che ridendo e piangendo pargoleggia,</l></lg>
<lg><l>L'anima semplicetta, che sa nulla;</l></lg></quote>
il viaggio che ella fa, di poi ch'ella è entrata nel corpo, insieme con quello; i travagli e gl'impedimenti ch'ella truova nella valle oscura di questo mondo, e finalmente come ella ritorni, dopo il corso della vita umana, a la patria sua celeste; lo sdegno che ha di tal cosa lo avversario nostro e lo inimico della umana natura, onde nascon tanti travagli e tante guerre che ci son fatte continovamente da lui. Scrisse Virgilio con dottrina, e con grave e leggiadro stile, la partita di quel pio e giusto
<quote rend="block"><l>Figliuol d'Anchise, che venne da Troia,</l>
<l>Quando il superbo Ilion fu combusto;</l></quote>
la sua navicazione, il ritenerlo dal suo viaggio che fece Dido regina di Cartagine, l'Arpie e le Sirene; e lo arrivar che egli fece nel regno d'Italia, dove egli finalmente si morì. E Dante scrive la partita dell'uomo da la selva oscura della confusione; la noia, e l'impedimento che gli dànno l'appetito delle cose veneree, quello de gli onori e quel delle ricchezze, figurate da lui per quelle tre crudelissime fiere, le quali non lo lasciavano salire al monte dilettoso, illuminato da' raggi del Sole; e ultimamente lo arrivare che egli fa, scampato e purgatosi da' vizii, al regno del Cielo, ove egli non muore, come fece Enea in quel d'Italia, ma sì vive poi sempre, libero da ogni passione, e senza sospetto o timore alcuno di morte, insieme con quelle divine sustanze, e con quei bene aventurati spiriti, che vivono felice e beatamente la vita loro. Scrissero Stazio e Valerio Flacco, ancora eglino similmente poeti eroici, l'uno l'odio e la discordia de' due fratelli Tebani, e la magnanimità d'Achille (onde disse al nostro Poeta, quando fu trovato da lui nel Purgatorio, per darsegli a conoscere: <emph>Cantai di Tebe, e poi del grand'Achille</emph>), e l'altro i pericoli della navicazione degli Argonauti. E Dante scrive la guerra e il combattimento, che fa lo appetito nostro sensitivo con il ragionevole; il valore e la grandezza del nostro arbitrio libero; e i pericoli che si truovano nel mare, tempestoso e agitato continovamente da la fortuna e da i varii e diversi venti, di questo mondo. Scrisse Ovidio le trasformazioni di molti e molti uomini, chi in arbori, chi in sassi, chi in fiere e chi in altre diverse cose. E Dante ci dimostra, non solamente come noi ci trasmutiamo, mediante i vizii, in sterpi e in serpenti bruttissimi (la qual cosa descrive egli con tant'arte e tanto leggiadramente, che egli ebbe ardire di dire:
<quote rend="block"><lg><l>Taccia di Cadmo e d'Aretusa Ovidio,</l>
<l>Che se l'uno in serpente, e l'altra in fonte</l>
<l>Converse poetando, io non lo invidio),</l></lg></quote>
ma il modo come noi possiamo ancor poi trasformarci, mediante il lume della fede e il valor dell'altre due virtù teologiche, in spiriti beati, e si può dire in Numi e Dei celesti. Cosa non forse mai più scritta da filosofo alcuno, per sapiente che egli sia stato, non che da un poeta. Per il che prese egli ardire di dire, quando ei cominciò a mostrare il modo di salire al cielo:
<quote rend="block"><lg><l>L'acqua ch'io prendo giammai non si corse;</l>
<l>Minerva spira, e conducemi Apollo,</l>
<l>E nove Muse mi dimostran l'Orse.</l></lg></quote>
Scrisse Claudiano, ancora egli nostro poeta fiorentino, l'andata di Cerere a l'inferno, tirata dall'amore di Proserpina sua figliuola, rapita da Plutone Dio della città di Dite: e Dante scrive l'andata che fa l'anima umana nelle tenebre della confusione e della inquietudine, se ella lascia tirarsi da la parte sua concupiscibile e dallo appetito del senso, rapito da l'amore delle ricchezze e degli altri beni e del mondo e della fortuna; ma dimostrandoci di poi la infelicità e la miseria di quello stato, c'insegna come noi abbiamo a fare a uscirne, <emph>E tornar lieti a riveder le stelle.</emph> Dimostranci Tibullo, Catullo e Properzio i lacci e gl'inganni di quello Amore, il quale è stato sempre figurato cieco da tutti i poeti; e come chi mette dentro a quelli il piede perda con non piccol suo danno la libertà dello arbitrio suo: e Dante l'oscuro carcere, e la dura e grave servitù, nella quale ci conducono i consigli e le lusinghe dell'amore disordinato, facendoci con non poca nostra disavventura servi e schiavi delle passioni nostre stesse. Riprendono Iuvenale e Persio gran parte de' vizii umani, ma con una certa derisione e in un certo modo satirico, che genera più tosto negli animi degli uomini sdegno e fastidio, che desiderio di obbedire a' precetti loro: e Dante facendo conoscere a gli uomini, con l'esempio d'un Inferno da lui poeticamente descritto, quanto ei sien nocivi alla fama e a l'anima e al corpo, esorta e insegna in un medesimo tempo a quegli il modo da purgarsene e fuggirgli. Insegnano Plauto e Terenzio nelle loro commedie conoscere i vizii e gl'inganni de' servi, delle meretrici e d'altre persone simili: e Dante c'insegna conoscere quei delle passioni nostre proprie, quei delle lusinghe de' nostri sensi, e di tutte l'altre cose le quali fanno torcere a la volontà nostra i passi da il cammino del suo proprio e vero obbietto, il quale è il bene che le mostra continovamente l'intelletto, e seguitare, perdendo la libertà sua, quello che le è mostro per bene con false immagini da lo appetito che manca di ragione, sviato e tirato da i piaceri e diletti del senso. E così finalmente, dove tutti gli altri poeti par che scrivino più tosto cose favolose e dilettevoli che utili, e se pure elle arrecano utilità alcuna all'uomo, gnene arrecano come a mortale e che abbia il fine suo in questa vita, Dante scrive cose, le quali non gli insegnano solo vivere moralmente e civilmente in questa, ma come egli possa ancora procacciarsi la eterna beatitudine nell'altra. Onde fu con gran ragione assomigliato, da un nostro litterato moderno, questo suo poema al mese di settembre, utilissimo e abbondantissimo di molti, varii e ottimi frutti; e quei degli altri a quel del maggio, vago e bello solamente per la varietà e moltitudine de' fiori, e per la lieta verdura delle campagne. Nè merita certamente Dante (s'e' si considera bene il suo poema) d'essere lodato solamente fra i poeti, ma fra tutti gli altri scrittori di qualunche si voglia scienza. Imperochè, se le scienze acquistano (come vuole il Filosofo) la nobilità e degnità, e così ancor conseguentemente i loro scrittori, o da la materia e subbietto del quale elle trattano e circa al quale elle si esercitano, o da l'ordine e modo col quale elle procedono, o da i frutti che se ne cavano e da la certezza loro, quale è quello scrittore il quale meriti per tutte queste cagioni, non che per una sola, di essere più lodato e celebrato di Dante? Conciosia cosa che, se noi consideriamo bene, cominciandoci da la materia e dal soggetto, questo suo poema, quale è quello scrittore, il qual pigliassi mai il maggiore e più alto concetto di lui? scrivendo egli di questi tre regni: Inferno, Purgatorio e Paradiso; dove egli piglia occasione di trattare di tutte le più belle cose morali, matematiche, naturali e sopra a naturali, che possa immaginar mai intelletto alcuno umano, di sorte che essendo paruto ad alcuno, ch'ei non abbia lasciato cosa alcuna bella, ch'e' non abbia trattato in qualche modo di lei, nè luogo alcuno a gli altri da potere acquistarsi fama, come ha fatto egli, l'hanno chiamato il poeta villano. Se noi consideriamo di poi la disposizione e l'ordine, con il quale egli procede in questa sua Comedia, noi lo troveremo essere tanto bello e maraviglioso, che noi saremo forzati a lodarlo di tal cosa sopra a ogni altro scrittore, e metterlo al pari di Aristotile, il quale è ancora egli, come sa la maggior parte di voi, stato lodato, sopra a ciascun'altra cosa, sommamente de l'ordine, essendo stato egli il primo, che avendo trattato i filosofi, che erano stati innanzi a lui, delle cose che appartengono a diverse scienze confusamente ed insieme senza distinzione alcuna, che separò e distinse l'una da l'altra; e scrivendo delle cose sopra naturali ne' libri della metafisica, delle naturali in quegli della fisica, del cielo, della generazione, delle meteore, dell'anima ne' Parvi naturali, ne' libri degli animali, delle morali nell'Etica, delle publiche nella Politica, e delle familiari nella Economica, dètte con maraviglioso ordine fine a la sua filosofia. Così il nostro Poeta, che avendo considerato questo bellissimo ordine di Aristotile, lo chiamò il maestro di coloro che sanno, fu ancora egli similmente il primo, che scrivesse con ordine e con misura dello Inferno. Imperochè dove tutti gli altri, mossi dal significato del nome, avevano pensato solamente a porlo sotto terra, ma senza misura alcuna e con pochissima distinzione, fingendo un luogo a piano o con pochissima scesa, senza dargli figura alcuna più sferica che quadra o triangulare, Dante lo ha finto e posto ancora egli, come si vedrà nella esposizione dove si ragionerà e del tutto e delle parti, per osservare il significato del nome, non solo sotto la terra, come loro, ma d'una figura tanto conveniente a quello, e con tanto ordine e tante misure verisimili e ingegnosissime, che tutti i geografi e matematici che l'hanno considerate sono restati non solamente sadisfatti, ma grandemente ammirati. Di maniera che se quello ingegnosissimo Arabo <emph>Averois, che il gran comento feo,</emph> vedesse la dottrina e l'ordine di questa opera di Dante, come egli vide quella di quelle di Aristotile, egli direbbe senza alcun dubbio ancor di Dante come egli disse d'Aristotile, che e' fusse più tosto cosa divina che umana, che si ritrovasse tanta dottrina e tanta virtù in uno individuo e in un uomo solo. Se noi consideriamo di poi ultimamente il frutto che si cava da questa sua opera, e la certezza che altrui ne ha, noi troveremo (parlando prima del frutto) essere tanto e tale, che noi giudicheremo che e' non sia in questa parte punto inferiore a qual si voglia scrittore d'alcun'altra scienza. Nè gli è per tal cagione manco obligata Firenze, sua patria, che sia la nobilissima Roma (lasciando per ora da parte la Grecia, come molto più discosto), regina di tutte l'altre città del mondo, a qualunque si sia di quei suoi savi e ottimi cittadini, che scrissero e con onor loro e di lei, e con utilità grande degli altri, tante dotte e belle opere. Perchè non avendo la maggior parte di quegli cognizione della vera religione, nè d'altra vita che di questa, tutto ciò ch'eglino scrissero fu scritto da loro, o in servizio dell'uomo come animale, come fecero M. Varrone e Columella dell'agricoltura, e Cornelio Celso e Quinto Sereno della medicina, o per suo ammaestramento, come animale civile e capace di ragione, e che ha bisogno di vivere insieme con gli altri della sua specie, come fece Tullio il libro degli offizii, e Livio e Trogo Pompeo l'istorie, perchè eglino imparassero da quelle, mediante la esperienza, com'egli avessero a vivere. Ma Dante avendo notizia e dell'una vita e dell'altra, scrive primieramente in questo suo poema, come ottimo filosofo, delle cose morali; come dotto fisico, di gran parte delle naturali; come esperto matematico, e conseguentemente come buono astrologo, delle misure della terra, e de' moti de' corpi celesti; e come savio e vero istoriografo, delle cose esterne, quanto fa di bisogno per esempio e regola del reggimento di sè stesso e d'altrui, e delle fiorentine, tanto ch'e' dimostri a' suoi cittadini la semplicità e la sobrietà nella quale vivevano i loro antichi, in quei tempi ch'eglino accrebbero tanto la nostra città, ornandola di tanti begli e ricchi edifizii, e ampliarono tanto il dominio e i confini suoi, e che il popolo fiorentino era tanto glorioso e giusto, che la sua insegna, la quale era anticamente un giglio bianco,
<quote rend="block"><l>Non era ad asta mai posto a ritroso,</l>
<l>Nè per division fatto vermiglio.</l></quote>
E di poi, lasciate queste cose terrene ed elevatosi in alto, come divino teologo, sopra a questi concetti da uomini mortali e da intelletti che non vegghino più oltre che dove gli scorge il lume naturale, scrisse a' suoi Fiorentini, e nella loro lingua materna, acciochè ei lo potesse intendere ognuno, del fine e della felicità de l'uomo. E non di quella felicità che ei possono acquistare, secondo il Filosofo nella Etica, gli uomini come uomini, la qual quando pure ella si conseguisse, non gli fa però felici se non in questa vita mortale, la quale è tanto breve ch'ella passa via quasi in un voltar di ciglio, ma di quella ch'eglino acquistano come figliuoli adottivi di Dio, e che gli fa felici in questa vita, e di poi felici e contenti per sempre nell'altra, trasmutandogli mediante tal filiazione di mortali e passibili in immortali e gloriosi, e di sustanze terrene e umane in divine e celesti. Imperochè veggendo egli, che a tutte l'altre cose sono stati assegnati alcuni termini, fuori de' quali elle non possono uscire, e alcuni fini, a' quali elle sono guidate o da la providenza della loro natura propria o da qualche intelligenza non errante, e l'uomo solo è stato fatto libero da Dio, e posto in su l'orizzonte delle cose terrene e divine, e nel mezzo fra le sustanze mortali e immortali, dove egli può, mediante la libertà sua, o abbassarsi alle terrene, e perdendo gran parte della nobiltà sua farsi simile alle fiere, le quali mancano della ragione, o inalzandosi alle divine acquistare una nobiltà maggiore, facendosi in questa vita un Dio terreno, e nell'altra uno celeste, pensò di non potere scrivere cosa (come è infatti il vero) che gli fusse più utile e cagion di maggiore onore, che insegnargli il modo come ei potesse conseguire così raro e bel dono. Questo s'ingegnò, questo divin poeta, di manifestare al mondo: questo sì è sforzato, questo santissimo e raro uomo, di mostrare a la sua patria: a questo ha messo ogni studio, questo ottimo e savio cittadino, d'indurre e tirare gli animi de' suoi cittadini; mostrando loro con la invenzione di uno Inferno sensibile, nella prima cantica di questa sua Commedia, la confusione e la miseria nella quale vivono coloro i quali si lasciano, abbassandosi a vivere vita di fiera, torre a' vizii e la libertà e la ragione; e nella seconda, con quella d'un Purgatorio medesimamente sensibile, il modo da fuggirgli e purgarsene, e camminando di virtù in virtù salire a quello stato della innocenza, nel qual fu creato per la sua grazia da Dio primieramente l'uomo. Dove lasciato Virgilio, che non può guidarli col suo lume più in alto, possono di poi salire con la guida della divina Beatrice al regno di vita eterna a fruire quel bene, il quale è obbietto e fine di tutti i desii, e fuor del quale, come disse egli medesimo, <emph>È defettivo ciò che ivi è perfetto.</emph> La certezza della qual cosa non si ha per sillogismi o demostrazioni umane, ma per mezzi molto più certi e più veri; e questi sono i principii del lume santissimo de la fede, seminati da Dio nel mondo, primieramente per la legge e per la bocca de' profeti, e di poi, quando ei venne la plenitudine del tempo, per quella dello unigenito e diletto suo Figliuolo, il quale può e sa ogni cosa, da errare in fuori, e che è, come diceva Paulo Apostolo, fedele e verace nelle promesse sue. Sopra della qual cosa, come sopra a una ferma e salda pietra, ha fondata ed edificata tutta questa sua opera il poeta nostro. E questa è finalmente la dottrina, che noi abbiamo a seminare con le nostre lezioni nelle menti di coloro che verranno a udirci; cosa tanto utile a ciascuno e insieme tanto dilettevole, che io non penso che resti nell'animo a chi l'udirà più cosa alcuna da desiderare; e tanto ancor più da udirla volentieri, quanto ella ci è insegnata da un nostro amorevole e carissimo cittadino, il quale ha oggi tanta fama nel mondo, e in quella lingua nella qual noi favelliamo tutto il giorno insieme l'un con l'altro quelle cose che ci occorrono così pratiche e particulari, come speculative e universali. La qual lingua, mercè di questo poeta eccellente, è oggi nel pregio e nella stima che sa ciascuno di voi. Conciosia cosa ch'egli fusse il primo, che togliendo la gloria del parlare a l'uno e l'altro Guido, la cavasse della povertà e della rozzezza nella quale ella era a' tempi suoi, e cominciasse ad arricchirla di nobili e alti concetti, e a ornarla di begli e leggiadri modi di dire. Laonde uscendo, come da un vivo e amplo fonte, da la dottrina e da la eloquenza sua, ella si è di poi appoco appoco sparsa e sparge di tal sorte continuamente per tutta l'Europa, ch'e' si può sperare ch'ell'abbia a venire ancor un giorno nel pregio e nella stima, che fu ed è ancora a' tempi nostri la latina; il che è tanto più da stimare, quanto ella lo fa solamente per la bontà e bellezza sua stessa, e non per la forza e per la grandezza del suo imperio, come fece la romana. Per la qual cosa desiderando la Eccellenza dello illustrissimo Duca nostro, non manco amatore delle virtù che della sua patria, insieme con questi virtuosissimi Accademici, che le vene di così chiara fonte non restino di versare del continuo ne' petti della gioventù fiorentina la eloquenza e la dottrina loro, hanno ordinato che rinnovandosi la felice memoria di questo eccellente poeta, si legga per me, se non sufficiente almeno suo grandissimo partigiano, publicamente in questo onorato luogo la sua dotta e bella Commedia. Nè mi poteva certamente, in questa ultima parte della mia vita, occorrer cosa alcuna che mi fusse più grata, per poter sadisfare in parte a gli oblighi che io tengo con questo divino e raro poeta (al quale io porto tanta riverenza, che la prima cosa della quale io mi glorio, dopo l'essere cristiano, si è di essere nato nella patria sua medesima), che avere questa occasione di poter lodare publicamente con la voce viva, come io ho fatto sempre con gli scritti, e lui e questa sua maravigliosa opera. Al non manco utile che dilettevole studio della quale v'invito io tutti, uditori nobilissimi, promettendovi che i passi che voi spenderete al venire non saranno in alcun modo del tutto perduti. Per il che, persuadendomi io di già avere eccitato e acceso ne' vostri virtuosissimi animi qualche nuova favilla d'amore verso questo poeta, il che è stato oggi solamente lo intento mio di fare, pongo qui insieme e a le sue lodi (ringraziandovi prima della grata e benigna udienza vostra) e al mio ragionamento fine.</p></div2>
<div2 type="parte"><head>LEZIONE PRIMA</head>
<p>Dovendo io, come io vi dissi, ascoltatori nobilissimi, in quel ragionamento che io ebbi domenica passata con voi, esporre e interpretare, per l'ordine di chi può comandarmi, la non manco dotta che bella Comedia del nostro Dante, e desiderando di sadisfare il più che io posso a tal debito, mi è parso cosa non solo conveniente, ma molto necessaria, incominciarmi dal principio di quella, sì per consistere gran parte della difficultà in quello, e sì perchè non facendo il fondamento sopra quello, si fabricherebbe di poi da me lo edificio della esposizione di questo poema senza proporzione e senza ordine alcuno. E avendo oltre a di questo considerato, come la maggior parte de' buoni e più lodati espositori hanno sempre usato nelle esposizioni loro, innanzi che comincino a interpretare e dichiarare il testo, ragionare e trattare alcune cose, le quali son lor parute tanto utili e necessarie a l'intendimento di quello, ch'e' l'hanno chiamate o a la greca <emph>prolegomena</emph>, o a la latina <emph>proloquii</emph> (la qual voce suona nella nostra lingua <emph>cose da favellarne innanzi</emph>), e noi secondo il mio giudizio le possiamo chiamare preambuli (usando noi, quando uno, innanzi ch'egli ti favelli d'una cosa ch'egli vuol dirti, fa qualche presupposto o qualche ponte di parole, dire: egli ha fatto un preambulo), mi son resoluto ancora io similmente, avanti che io venga a l'esposizion del testo, ragionarvi di alcune cose, senza notizia delle quali sarebbe a me molto più faticoso lo esporlo, e a voi di gran lunga più difficile lo intenderlo. Ma dove tali cose sono state ridotte da alcuni di loro, come fece Averrois nel principio della fisica, sotto otto capi; da alcuni, come fece Ammonio sopra il libro della interpretazione, sotto sette; e da alcuni altri, come fece Boezio sopra l'Isagoge di Porfirio, sotto sei; io e per maggior facilità e brevità, e per parermi ch'elle sieno a bastanza, le ho ridotte solamente a quattro; e queste sono: l'intenzion dell'opera, cioè qual fine sia stato quello che mosse l'autore a scriverla, e quel che ella contenga: il frutto che se ne cavi, e quel che si possa imparar dallo studio di quella: la dichiarazione del nome e del titol suo: e l'ordine e lo stile che ha tenuto l'autore in quella a scrivere e dimostrare i concetti suoi. Dopo la dichiarazione delle quali cose, e noi verremo a l'esposizion del testo, e a l'interpretazione delle parole particulari. Dove io spero mostrarvi di mano in mano, ch'egli ha usato, nel manifestare i concetti suoi, le più approposito e le più propie parole, e i più efficaci e più brevi modi di dire, che sia mai possibile immaginarsi. Alla qual brevità aspirando similmente ancora io, passerò senza perder più tempo a la dichiarazion della mente dell'autore, e dell'intenzion dell'opera; che è la prima delle quattro cose prepostevi di sopra da me.</p>
<p>Per più perfetta notizia della quale è da sapere, che il nipote di esso Dante, il quale commentò questa opera in quella lingua latina che apportavano quei tempi, senza mettervi il nome propio, ma chiamando Dante genitore di Piero suo (il qual Piero fece ancora egli sopra detta opera alcune postille latine, e così ne commentò ancor similmente il Boccaccio alcuni capitoli della prima cantica, e Benvenuto da Imola tutte a tre le cantiche), dice che la mente de l'autore e la intenzione della opera è mostrare agli uomini, che fine consèguiti a ciascuna di quelle tre maniere del vivere, secondo le quali ei vivon comunemente o tutti o la maggior parte di loro. Per dichiarazione della qual cosa è da notare, che ricercando il Filosofo, nel primo libro della Etica, della felicità umana, e ingegnandosi d'investigarla e trovarla co' modi del vivere degli uomini, dice nel quinto capitol di quella, che le vite principali, seguitate da la maggior parte degli uomini, sono tre; la prima delle quali è chiamata da lui vita voluttuosa, la seconda vita civile e la terza contemplativa. La vita voluttuosa è quella nella quale, dandosi gli uomini totalmente in preda a' sensi e ai diletti di quegli, vivono a guisa di fiere e di animali, i quali manchino al tutto della ragione. Imperochè dominando in tal vita (come scrive in quel luogo dottissimamente Donato Acciaiuoli, nostro cittadin fiorentino, e filosofo ed espositor famosissimo di quella opera) e regnando sopra a ogn'altra potenza quello appetito sensitivo, che noi abbiamo a comune con gli altri animali, senza rendere obbedienza alcuna a la ragione, ne sèguita di necessità, ch'ei si viva in quel modo medesimo che fanno quegli. E questa vita dice Aristotile essere seguitata e amata da la maggior parte degli uomini per due cagioni. L'una, per essere il diletto molto secondo la natura, onde è amato e cerco grandemente da quella: e l'altra, per vedere i popoli che la maggior parte degli uomini grandi e potenti, ne' quali ei ragguardan continovamente, come fanno gli arcieri nel bersaglio, e che ei pensan che sappino più di loro, cercan con tutte le loro forze e il loro studio le voluttà e i piaceri; e avendo posto, a guisa di Sardanapali, il lor fine in quegli, dimostran chiaramente con l'esempio della lor vita, che il fine e la felicità umana non consiste in altro che nelle voluttà e ne' piaceri de' sensi. E a questa vita dimostra il Poeta, nella prima cantica di questa sua Comedia, che consèguita lo Inferno e morale ed essenziale; intendendo lo essenziale quello, dove tien la religione cristiana che sien puniti eternalmente i demonii, e quegli spiriti che si ribellarono nel principio della lor creazione da la maestà divina, essendo condennate ancora insieme con essi demonii, in quello orribilissimo carcere, l'anime di color che vivon così inviluppati e sommersi nelle voluttà e ne' piaceri de' sensi; e per il morale, quella confusione e quella inquietudine, la qual prova del continovo in questa vita presente chiunche vive servo e schiavo delle passioni e de gli appetiti suoi sensitivi, non essendo mai, come scrive il divin Boezio, i vizii senza dolore e senza pene. Nel qual modo hanno ancora inteso l'Inferno gran parte di quei gentili che ne hanno scritto; non volendo significare altro per quello Avoltoio, il quale ei dicono che divora continovamente il cuore a Tizio, che quel rimorso della coscienza che punge e stimola il giorno e la notte il cuore a' peccatori; per la fatica che durano indarno le Belide per empiere quei lor vasi senza fondo, che il vano e fallace studio di coloro, i quali cercan di saziare il loro appetito nelle cose e ne' beni del mondo; e l'intollerabil sete e fame di Tantalo, posto in mezzo delle acque e de' pomi, che si discostano sempre tanto da lui, quanto egli si appressa a loro, che la scelerata fame de l'oro, la qual costringe gli umani petti, come scrive il Poeta mantovano, a fare ogni brutta e nefanda cosa; e così ancor similmente l'altre pene. E il simile fa ancora il poeta nostro in questo suo Inferno morale, accomodando tanto ben le pene a le colpe, e ponendo sempre innanzi a gli occhi altrui la propria e vera essenzia, e i diversi e varii accidenti di ciascun peccato, ch'egli ha superato (come osserva diligentissimamente Benvenuto da Imola) di gran lunga tutti gli altri che hanno mai scritto di tali materie.</p>
<p>La seconda vita, chiamata da il Filosofo <emph>civile</emph>, e che ha per fine l'onore, in quel proprio modo che ha la voluttuosa il diletto, è quella la quale si esercita nelle virtù morali, mediante le quali cercano gli amatori di tal vita, posponendo in tutte le azioni loro l'util propio e particulare al comune e a l'universale, di esser reputati di maggior grado e maggior degnità che gli altri in questa vita, ed essere onorati, e loro e le lor memorie, e con gli scritti e con istatue e altre cose publiche nell'altra. E in questa vita dice Donato Acciaiuoli, che regna e domina tanto la ragione, ch'ella raffrena e modera di tal sorte l'appetito, ch'ei non tira e non svolge mai gli uomini a operare cosa alcuna, che non sia degna di lode, e che non si convenga a creatura ragionevole. Per il che dimostra il poeta nostro, nella seconda cantica ch'e' le consèguita, il purgamento di ciascun vizio; ponendo al principio della salita del monte del Purgatorio, finto da lui nel modo che si dirà (concedendolo Dio) al luogo suo, per esempio di tal vita M. Catone, uomo reputato in fra i gentili di costumi molto buoni e molto lodevoli; benchè il Landino, sentendo altrimenti, dice ch'egli è posto da 'l Poeta in quel luogo per la libertà, della quale e' fu tanto amatore, ch'e' la stimò più che la vita propia, volendo significare e mostrare come chi si purga da' vizii diventi del tutto libero, conciosia che gli uomini, i quali vivono inviluppati ne vizii, vivino e servi e schiavi delle passioni loro propie; per il che usavan dire gli Stoici, che solamente i sapienti (intendendo per i sapienti i buoni) eran quei che vivean liberi. Ma qui si ha da notare, che essendo il poeta nostro cristiano, ch'e' sapeva molto bene che le virtù civili non posson condur l'uomo a quella felicità e a quello stato della somma e vera beatitudine, la quale è il suo vero fine; e a la quale intendendo egli indirizzarlo, egli non pone il Purgatorio delle virtù purgatorie civili, ma quel delle virtù purgatorie cristiane; le quali non purgan solamente l'uomo da i vizii che son lor contrarii, ma elle gli cancellan di sorte le colpe di ciascun fallo, ch'elle lo ritornano in quella innocenza, nella qual fu creata da Dio primieramente per sua grazia la natura umana. E perchè tale scancellamento non può farsi (non volendo la divina iustizia violar quella legge, per la quale ella ha ordinato ab eterno che ogni fallo sia punito) se non ne' meriti di Cristo, il quale ha pagato col sacrifizio del suo corpo innocentissimo tutti i peccati che si son commessi e commetteranno mai, egli pon sempre, davanti ch'e' salga a purgarsi d'alcuno vizio, uno Angelo, il quale significa la grazia di Dio, che indirizza chiunche vuole ire a purgarsi per la via ch'egli debbe tenere; e di poi, avanti ch'e' si pervenga a lo stato di tal purità, la vera porta da entrare a quella; la quale è esso Cristo, che invitando dolcemente ciascuno nel venzettesimo canto d'esso Purgatorio dice: <foreign lang="lat">Venite benedicti patris mei</foreign>, e quel che segue; e di poi ultimamente il Paradiso terrestre, nel qual luogo fu portato, come scrive Moses, da Dio subito che egli fu creato nello stato della sua innocenza l'uomo; dimostrando che l'operazione e il fine suo non è in questo mondo, come quel degli altri animali, i quai mancon della ragione, ma nel Paradiso della Divinità e della celeste grazia. Ove essendo ricevuto lietamente da le tre virtù teologiche e, da le quattro cardinali, il Poeta vede, stando in mezzo di quelle, il sol della divina iustizia, il quale piove sopra di lui i setti santissimi doni dello Spirito Santo, figurati per sette raggi che uscivan da la sua luce; mediante i quali, insieme co' sacramenti della Chiesa militante, egli è preso da Beatrice e guidato con suo grandissimo contento nella trionfante.</p>
<p>La terza vita, chiamata, come noi dicemmo di sopra, dal Filosofo <emph>contemplativa</emph>, ha ben per fine, come tengono i filosofi, la verità, ma non quella che conobbero eglino; essendo piaciuto alla divina Providenza di ascondere queste cose a' sapienti, e revelarle a' parvoli e semplici di cuore. Imperochè la verità della quale intendono eglino, secondo la distinzion data di lei da loro, è una adequazione e un pareggiamento delle cose con l'intelletto, per la quale l'intelletto le intende come elle sono, ed elle non sono altrimenti che come le intende l'intelletto. Ma perchè queste son tutte verità particulari, elle non posson mai empiere e saziare interamente il nostro intelletto; per il che egli non si ferma, e non si quieta mai, per infino a tanto ch'e' pervenga a la cognizion di quel vero, del quale il nostro poeta disse nel 28 capitolo del Paradiso, parlando della cognizione che hanno di lui gli Angeli:
<quote rend="block"><lg><l>E dèi saper che tutti hanno diletto,</l>
<l>Quanto la sua veduta si profonda</l>
<l>Nel vero in che si quieta ogni intelletto;</l></lg></quote>
nella fruizione del quale consiste la felicità e la beatitudine nostra. E questa è la somma e universal verità, per partecipazion della quale (così come sono ancora calde tutte le cose per partecipazion del fuoco, il quale è caldo per essenzia propia) son dipoi vere tutte le altre cose; e questa è Dio ottimo e grandissimo, somma e perfetta verità, per essenzia sua propria, e non per partecipazion d'altri. E questo dimostra il poeta nostro nella sua ultima cantica, che consèguita, ed ha per fine la vita <emph>contemplativa</emph>. Per il che egli s'ingegna di mostrare, che chi vuole salire a la contemplazion di questa somma verità bisogna che lasci Virgilio, e conseguentemente tutte le scienze umane, e pigli per sua guida Beatrice, intesa da lui per la teologia e per la sacra scrittura. Imperochè camminando l'intelletto de' filosofi, appoggiato a la cognizion sensitiva, in quel propio modo che fa un cieco appoggiato a un bastone, che non muove il passo s'ei non ferma prima il bastone, e non trovando ove fermarlo si torna indietro, non si muove ancora egli, s'ei non trova prima dove fermare la cognizione del senso. Laonde non trovando, nel cercare di cognoscere Dio, ove fermarlo (pon cadendo Dio sotto la cognizion sensitiva), non hanno mai potuto alcun di loro, come è cosa notissima a ciascuno, conoscerlo. E che Dio non caggia sotto la cognizion sensitiva, lo dimostran chiaramente i nostri teologi nel principio della lor Teologia, dicendo apertamente che nessuno vide o conobbe mai Dio, se non il suo Figliuolo unigenito, e quegli a chi è piaciuto a lui per sua grazia stessa revelarsi. Insegna adunque Dante, a questa terza vita speculativa, abbandonar la sapienza umana, e per mezzo del lume della fede e delle sacre e divine scritture salire alla contemplazion di Dio ottimo e grandissimo, e in lui solo conoscere e contemplare di poi tutti gli enti e le cose naturali, delle quali è adorno e fatto questo universo (come dimostra aver fatto ancora egli, quando e' s'appressò a lui, onde disse nel trentesimo terzo canto del Paradiso:
<quote rend="block"><lg><l>Nel suo profondo vidi che s'interna,</l>
<l>Legato con Amore in un volume,</l>
<l>Ciò che per l'universo si squaderna;</l></lg>
<lg><l>Sustanza ed accidente......;</l></lg></quote>
con le quali due voci egli abbraccia tutti a dieci i predicamenti sotto i quali, come mostrarono i logici, si comprendono tutte le cose), e di poi contemplare finalmente essa essenzia divina, distinta in tre persone procedenti l'una dall'altra, nel modo che ne dimostra la fede cristiana; nella qual contemplazione consiste in questa vita il contento e la quiete, e nell'altra la felicità e la beatitudine nostra: e questa dice finalmente il nipote del nostro Dante, essere la mente sua e l'intenzion di questa sua opera.</p>
<p>Furono dipoi alcuni altri, pur di questi espositori antichi, i quali dicono che l'intenzion di questo poema è indurre e tirare gli uomini a bene e perfettamente operare; e perchè l'ingegno e la natura de l'uomo è molto varia e molto diversa, onde bisogna operare altri mezzi a muovere uno, e altri a muovere uno altro, il Poeta usa questi due mezzi tanto diversi dell'Inferno e del Paradiso per muovergli, e quel del Purgatorio per mostrar loro il modo e la via da uscir del cammino de l'uno ed entrare in quel dell'altro. Per dichiarazion della quale opinione è da sapere, che gli uomini, secondo che si cava dal settimo dell'Etica di Aristotile, sono communemente di queste tre sorti: incontinenti; viziosi o vero maligni; ed efferati o vero bestiali, chè così gli chiama il nostro poeta ne l'Inferno. Incontinenti si chiaman quegli i quali conoscono e amono naturalmente il bene; onde vorrebbero operare virtuosamente sempre; ma sono di tal sorte alterati, quando e' son sopraggiunti dalle passioni sensitive, da quelle, ch'ei si lascian bene spesso indurre e tirar per fragilità, e come poco forti, da loro a fare quel che non è bene, e ch'ei non vorrebbon per lor stessi fare; per il che son messi dal Poeta a sopportare la pena dei loro falli ne' primi cerchi de l'Inferno, e fuori delle mura della città di Dite. Viziosi o maligni son dipoi quegli i quali hanno corrotta, per obbedir troppo a gli appetiti, di tal sorte la volontà loro, ch'ella non tien più il principato, ma si lascia guidare del continovo a quegli dove ei vogliono. Niente di manco e' non son però tanto confirmati nel male operare, ch'ei non se ne possin ritrarre; ma bisogna usare, a far tal cosa, mezzi molto più gagliardi e più potenti, che a quei primi. E questi finge il nostro poeta, che sien puniti delle lor colpe, con molto più gravi pene, dentro a la città di Dite. Efferati e bestiali son di poi ultimamente quegli, che hanno soffocata e legata di tal maniera da i vizii la ragione, ch'ella non si scorge e non apparisce più in loro; onde son diventati non solamente come fiere che manchin di quella, ma molto peggio di loro; essendo molto più atto un uomo rio e cattivo a fare e più e maggior male, per l'ingegno ch'egli ha, che non è di gran lunga qual si voglia fiera e crudele e salvatica. E questi son puniti dalla divina iustizia nel fondo de l'Inferno, e presso al centro della terra, insieme con Lucifero. Trovasene di poi, secondo il Filosofo, alcuni altri, i quali hanno sotto posti in tal modo i loro appetiti sensitivi a la ragione, ch'e' non fanno mai cosa alcuna reprensibile, onde appariscon più tosto spiriti divini che umani, per il che son chiamati da Aristotile Eroi, cioè più che uomini; del numero de' quali egli scrive che referisce Omero che fu Ettore; onde usava dir di lui Priamo, ch'ei non pareva nato di uomo mortale, ma di seme divino e celeste. E questi, quando e' se ne trovassi, son quegli che la religione nostra chiama beati, o veramente santi. Ma perchè questi tali son rarissimi, e' non occorre parlare di loro; nè così ancor similmente di quegli efferati e bestiali, essendo eglino tanto confermati nel male, ch'e' non è possibile ritrarnegli. Restaci adunque solamente quelle due prime sorti, cioè gl'incontinenti e i viziosi, che si possino ritrar dal cammino de' vizii, e ritirare in quel delle virtù. E questi volendo il poeta nostro indurre a operar bene, usa questi due mezzi dell'Inferno e del Paradiso, o veramente del timore della pena e della speranza del premio; l'uno per ispaventare i viziosi, acciochè eglino operin bene almanco per timore; e l'altro per confermare la volontà de gl'incontinenti nella fortezza e nell'amore delle virtù. E perchè quei che son camminati alcun tempo per la via de' vizii non si disperino, e non pensin di non potere uscirne, egli scrive il Purgatorio; nel quale egli insegna il modo da purgarsi da essi vizii, e ritornare in quel delle virtù; per il quale egli può dipoi, camminando di virtù in virtù, arrivare finalmente al porto della salute e al regno del cielo. E queste sono le opinioni degli antichi circa a l'intenzion di questa opera di Dante.</p>
<p>I moderni (eccetto che uno, la esposizion del quale non e stata ancora mandata da lui fuori, ma gli è piaciuto farne parte a me; onde sarà, ogni volta che io lo allegherò, chiamato da me lo espositore moderno) se ne passan, per quanto pare a me, molto di leggieri. Imperochè il Landino non so io vedere che la consideri particularmente in luogo alcuno. E il Vellutello ne dice solamente queste poche parole: <emph>Il soggetto de l'autore in essa sua Comedia altro non è che voler principalmente trattare di queste tre monarchie spirituali: Inferno, Purgatorio e Paradiso</emph>. E questo è detto ancor da lui più tosto per onorare Papa Paulo, al quale egl'indirizza quel suo comento, che per parlar de l'intenzion de l'opera; dicendo egli nella epistola che ei manda a esso Papa, e soggiugnendo dipoi: <emph>delle quali monarchie tua Santità predomina e ha somma autorità ricevuta da quel Monarca, il qual solo la poteva dare; per il che ho giudicato, e dirittamente, che questa mia interpretazione molto più a te che ad alcun altro si convenga</emph>. Lo interprete moderno (con l'opinione del quale, per essere egli molto litterato, e avere oltre di questo messo grandissimo studio nelle cose di Dante, convengo ancora io) fa ne' suoi preambuli un particulare capitolo de l'intenzion di questa opera; nel quale egli dice, che Dante non cerca in essa altro che giovare (come è sempre officio d'ogni uomo da bene) il più ch'egli può a gli altri uomini. Laonde conoscendo non potere insegnar loro cosa alcuna che sia lor più utile, che ammaestrargli come e' possino procacciarsi nell'altra vita, la quale ha a durar sempre, la somma felicità e la eterna beatitudine; e sapendo, come cristiano, che chi non è netto da' vizii non può salire al Cielo, e ch'ei non può fuggirli chi non gli conosce; si sforza nella prima cantica, con dipingere innanzi a' loro occhi la forma di uno Inferno reale, fare lor conoscere essi vizii, descendendo, perchè ei comprendin meglio quali sieno i più o manco gravi, di balzo in balzo a considerargli a uno a uno in fin nel fondo e nel centro di detto Inferno; ponendo sempre di grado in grado, ne' luoghi più bassi e più presso a Lucifero, il quale è nel centro, le colpe maggiori; dove egli nomina molte persone viziose, non per lacerare o per infamar le memorie loro, come hanno detto i suoi calunniatori, ma solamente per giovare, movendo molto più gli esempli che le parole, a chi si sentissi incolpato di quel vizio, il quale si punisce in quel luogo. E per questa cagione scelse egli sempre persone famose e conosciute publicamente, considerando che tutti i vizii e tutti i mancamenti appariscon tanto più brutti e più abominevoli, quanto eglino si veggono e sono in persone maggiori e più notabili; come ne manifesta chiaramente ei medesimo, inducendo nel Paradiso M. Cacciaguida, suo avolo, a dirgli a questo proposito così:
<quote rend="block"><lg><l>Però ti son mostrate in queste ruote,</l>
<l>Nel monte, e nella valle dolorosa,</l>
<l>Pur l'anime che son di fama note.</l></lg>
<lg><l>Chè l'animo di quel che ode non posa,</l>
<l>Nè ferma fede per esempio che haia</l>
<l>La sua radice incognita e nascosa.</l></lg></quote></p>
<p>Ma perchè e' non basta conoscere i vizii, ma e' bisogna ancora schifargli e fuggirgli, egli scrive poi nella seconda cantica il Purgatorio, mostrando nelle varie e diverse pene di quello il modo e la regola da isgannarsi e purgarsi da quell'errore, il quale è punito da la divina iustizia, ma temporalmente, in quel luogo. Mediante le quali cose essendo ritornato l'uomo nello stato della innocenza, gli è dimostro dipoi da lui nella terza cantica, con il lume di Beatrice e della sacra teologia, la felicità e la letizia immortale ed eterna, la quale ha preparato Dio per liberalità e bontà sua agli eletti; descrivendo con dottrina maravigliosa il luogo de' beati, e lo stesso divinissimo Paradiso, e finalmente esso Dio ottimo e grandissimo, e il suo Figliuolo umanato, con quel più chiaro modo che può ragionar di così alto e profondo soggetto lingua alcuna mortale; e dichiarando e sciogliendo ancora, insieme con tai cose, molti dubbii e molti nodi bellissimi delle sacre e divine scritture. Per la qual cosa diremo finalmente, ragunando il tutto insieme, che l'intenzion della opera e la mente del Poeta è di giovare, il più ch'egli può, a quegli uomini i quali o e' sono inviluppati o e' porton pericolo di lasciarsi inviluppare da i vizii, dimostrando lor primieramente che cosa sieno essi vizii, di poi in che modo e' possino spogliarsene, e quel che succeda finalmente a coloro che se ne son purgati.</p>
<p>E così avendo dichiarato a bastanza, secondo il giudizio mio, qual sia l'intenzion dell'opera, che fu il primo capo, passeremo al secondo, il quale è l'utile e il frutto che si cava da quella, dicendo ch'egli è parte attivo e parte contemplativo; non intendendo però, come noi dicemmo di sopra, per contemplativa quella mente, la quale contempla le cose solamente col lume naturale, ma quella che contempla e loro e il lor Creatore e mantenitore con il lume santissimo della fede. Imperochè di questa sola intende, sempre ch'e' parla della vita contemplativa, per esser, come noi abbiamo detto più volte, cristiano il nostro poeta; come dimostran chiaramente le parole di Lia, posta da lui nel Paradiso terrestre per la vita attiva, la quale se n'andava, mentre ch'ella coglieva certi fiori per farsene una grillanda, cantando nel venzettesimo capitol del Purgatorio: Ma mia suora Rachel, cioè la vita contemplativa, mai non si smaga
<quote rend="block"><l>Da il suo ammiraglio, e siede tutto il giorno.</l>
<lg><l>Ella è de' suoi begli occhi veder vaga,</l>
<l>Come io de l'adornarmi con le mani;</l>
<l>Lei lo vedere, e me l'ovrare appaga.</l></lg></quote></p>
<p>Desiderando adunque il nostro poeta di giovare, come noi abbiamo detto, il più ch'ei poteva a gli uomini; e veggendo l'uomo esser composto di due nature, l'una delle quali (che è il corpo) è animale e mortale, e l'altra (ch'è l'anima) celeste e divina, insegna a esso uomo regolare e indirizzare ciascuna di queste sue due parti per il cammino delle virtù e delle buone opere; insegnandogli, come uomo e animale civile con il lume di Virgilio, cioè de l'intelletto umano, conoscere e avere in odio i vizii, e conseguentemente conoscere e amare le virtù, per essere elleno contrarie a' vizii (imperochè la natura de' contrarii, come scrive il Filosofo, è tale ch'e' non si può conoscere perfettamente l'uno senza avere qualche cognizione de l'altro, nè così ancor similmente amar l'uno, che tu non abbia in qualche modo in odio l'altro), e di poi, come animato d'anima immortale e come cristiano, indirizzare l'intenzione e la mente sua a la cognizione e contemplazione di essa prima e somma verità, pigliando per guida la sacra teologia e le sante e divine scritture. E questo è finalmente il frutto che si cava da lo studio di questa opera, che fu il nostro secondo preambulo. Il che sia a bastanza per la presente lezione.</p></div2>
<div2 type="parte"><head>LEZIONE SECONDA</head>
<p>Quattro furono, uditori nobilissimi, come voi sapete, le cose le quali io vi dissi che mi pareva necessario considerare in questa opera di Dante, per poter di poi intenderla più facilmente, innanzi che io cominciassi a esporre e interpretare il testo. Delle prime due delle quali avendo io, per quanto si estendon però le mie forze, trattato a bastanza nella lezion passata, e volendo oggi, come ricerca l'ordine preso da me, ragionar de le altre due, incominciandomi da la terza, che fu la dichiarazione del titolo d'essa opera, il quale è <title>Comedia di Dante Alighieri cittadino fiorentino</title>, dico primieramente ch'ei non è dubbio alcuno che Dante chiamassi questa sua opera Comedia, o vero Comedìa con lo accento in su lo i, avendo egli detto nel sedecimo capitolo de l'Inferno queste parole propie:
<quote rend="block"><lg><l>Ma qui tacer nol posso, e per le note</l>
<l>Di questa comedìa, lettor, ti giuro,</l>
<l>Se elle non sien di lunga grazia vote;</l></lg></quote>
e dipoi ancor similmente, nel ventunesimo:
<quote rend="block"><lg><l>Così di ponte in ponte altro parlando,</l>
<l>Che la mia comedìa cantar non cura.</l></lg></quote>
Ma egli è ben duro e difficile a sapere la cagione per la quale egli la chiamasse così, atteso e considerato che questa sua poesia, per le condizioni che si ritruovano in lei, apparisca più tosto di quel genere che Aristotile chiama Epopeia, che Comedia; nè essendo però ancora da pensare in modo alcuno, che uno uomo di tanto ingegno e tanto dotto non conoscesse tal cosa; nè manco ancor ch'ei non vedesse, ch'ei poteva chiamarla con un nome più propio, come egli accenna in qualche luogo di quella, chiamandola <emph>viaggio</emph> e <emph>cammino</emph>, e nel diciasettesimo capitol del Paradiso <emph>visione</emph>, facendosi dire a M. Cacciaguida, suo avolo, queste parole:
<quote rend="block"><lg><l>Ma nondimen, rimossa ogni menzogna,</l>
<l>Tutta tua vision fa' manifesta.</l></lg></quote>
E che questo suo poema apparisca più tosto epopeio ed eroico, che comedia, si cava chiaramente da la Poetica d'Aristotile. Nella quale, considerando egli come i modi dello imitare sono varii, divise essa imitazione (nella quale consiste tutta la poesia) in varii generi, ponendo a ciascuno un nome particulare da per sè, come è verbigrazia Tragedia, Comedia, Mimmica e simili, fra i quali è uno l'Epopeia o vero Eroica. E questa è, secondo che dice egli, una pura e sola narrazione, la quale abbraccia e contiene diverse favole, e diversi e varii casi, fatta in persona propia del poeta stesso, il quale narra e racconta egli tali cose; e la bellezza sua consiste, primieramente nello accozzamento e nell'ordito di detti casi; e poi nella testura e nel saper bene e con ornato e conveniente stile raccontargli e narrargli, facendo che il principio e il mezzo di tal poema sieno di tal sorte convenienti in fra loro, e di poi corrispondino in tal maniera col fine, ch'egli non apparisca, come scrive Orazio nella sua Poetica, un capo d'uomo sopra a un collo di cavallo, o una testa e un petto di femmina che finisca in pesce, o uno altro mostro simile. E perchè voi intendiate ancor meglio tal cosa, voi avete a sapere, che se bene tutti quegli che imitano, imitano solamente quelle azioni le quali si odono e veggono tutto il giorno, i modi nientedimanco, co' quali eglino imitano tali cose, sono molto varii e diversi in fra di loro. E lo intenderete a punto da questo esemplo. Sieno due poeti, l'uno de' quali sia epopeio ed eroico, e l'altro tragico, e voglino rappresentar verbigrazia le azioni di Ercole o di Priamo o di qualsivoglia altra persona. Certo è, che lo Epopeio descriverà lui e narrerà di tal maniera le azioni sue, ch'ei lo rappresenterà di tal sorte a l'immaginativa e a la mente degli uditori, ch'ei parrà lor propiamete averlo dinanzi agli occhi. Dove il Tragico, da l'altra banda, fingendo la persona sua propia, lo rappresenterà e farà venire in su la scena, e faragli dire tutto quel che gli occorrerà. Questi due modi de lo imitare, se bene ei rappresentano amendue una persona medesima, son tanto diversi infra loro (imperochè l'uno la descrive, e l'altro la rappresenta si può dire personalmente), ch'eglino hanno ancora avuti diversi nomi; e il primo è stato chiamato epopeio ed eroico, e l'altro tragico. Trovandosi adunque in questo poema di Dante tutte quelle condizioni che si convengono a l'epopeio, conciosia che la persona del Poeta sia quella che narra e racconta il tutto, pareva ch'e' dovesse chiamarla di gran lunga più tosto Epopeia, che Comedia; e dipoi ancor più tosto Tragedia, trovandosi in quella una infinità di casi tragici, come son verbigrazia la morte di Paulo e Francesca da Rimini, del Conte Ugolino, della Pia sanese, di Manfredi e di molti altri; e de' comici, che son travagli e inganni di ruffiani, di meretrici e d'altre simili persone basse, descritti dai Comici per ammaestramento della vita privata, rari o pochissimi. E da l'altra banda non è da pensare, come noi dicemmo di sopra, che Dante la chiamasse Comedia a caso, e senza qualche ragionevol considerazione. Il suo nipote, allegato da noi di sopra, considerò ancora egli nel suo comento questa cosa. Nientedimanco egli ne disse solamente questa parola, che Dante aveva chiamato questo suo poema Comedia, perchè ei comincia ancora egli in travaglio e in dolore, e poi finisce in letizia e in allegrezza, come fanno le comedie; cominciando egli dal travaglio del ritrovarsi smarrito nella selva, e da il dolore dell'Inferno, e finendo di poi nella gioia e nella letizia del Paradiso.</p>
<p>Sono stati dipoi alcuni altri, e particularmente l'interpetre moderno, i quali dicono ch'ei la chiamò Comedia, non tanto per quella similitudine generale che dice il nipote, ch'ella ha con la comedia, quanto per quelle particulari ch'ella ha con tutte altre le sorti delle comedie, cioè con l'antica e libera, con la mezzana e velata, e con la moderna e piacevole. Il che non potendo dimostrarsi, s'ei non si ragiona prima alquanto delle comedie e della origine loro, diciamo, rimettendoci a coloro che ne hanno scritto, brevemente così. Ch'egli era già anticamente appresso degli Ateniesi un costume, che quei contadini, i quali si sentivano oltraggiati e sopraffatti da i potenti e da' grandi, andavan la notte lamentandosi fortemente su pe' canti delle strade, nelle quali stavan coloro da chi ei si sentivan così sopraffatti e ingiuriati, nominandogli a uno a uno per il lor nome propio. Da la qual cosa nasceva che veggendosi quei tali, che eran così nominati, reputare da gli altri infami e malvagi, si astenevano, vergognandosi di loro stessi, da fare di poi più simil cose. Parendo adunque agli Ateniesi molto utile rimedio questo trovato da' contadini per raffrenare e correggere quegli insolenti e incivili che cercan di sopraffare sempre gli altri, cominciarono a chiamare detti contadini nella città, e costringerli a far publicamente di giorno (ma col viso tinto di feccia di vino e d'altre cose simili, acciochè ei non fosser così facilmente conosciuti) quel ch'ei facevan prima da loro e al buio la notte. La quale usanza, presa in breve da i poeti di quei tempi, fece ch'e' cominciarono ancora eglino, s'ei conoscevano alcun grande insolente o ingiurioso, a vituperarlo publicamente nelle loro composizioni. Ma cominciando a dispiacere grandemente tal costume, fu tolta e levata via questa licenza, e massimamente poichè Alcibiade, cittadino d'Atene, e general dell'armata che andò in Sicilia, fece pigliar Eupolo poeta, il quale aveva detto in certe sue comedie mal di lui; e fattoselo condurre alla nave, lo fece gittare in mare, dicendogli: io farò bene io lavare a te il capo in queste acque d'altra sorte, che non hai fatto a me tu nelle tue comedie. Ritiraronsi adunque i poeti dal dire più male scopertamente di persona, e dettonsi al mordere copertamente con detti argutissimi e pungenti. La qual cosa dispiacque ancora ella tosto, onde fu vietato ancor loro questo modo; per il che lasciando eglino al tutto stare i potenti e i grandi, si dettero a morder piacevolmente, e quasi per modo di scherzo e di piacevolezza, i poveri e le persone vili e basse. E questo intervenne ancora non manco a' poeti romani, che ai greci; conciosia che Nevio fusse, per aver detto mal di Scipione Africano, fatto pigliare da il Triunvirato, e tenuto molti anni in carcere: e nientedimanco si dilatò e crebbe di poi ancor tanto questa licenza del mordere, che i Censori la proibirono per legge publica. Laonde i poeti, come dice Orazio in quella epistola ch'egli scrive ad Augusto, si rivolsero tutti, per paura del bastone, a dir bene e a dilettare. Queste così fatte variazioni partorirono tre sorti di comedie: l'antica e libera di Eupolo, la quale mordeva scopertamente; la mezzana di Aristofane e di Cratino, la quale faceva ancora ella il medesimo con detti argutissimi, ma alquanto coperti; e la ultima di Menandro, la quale scherzando e motteggiando nelle persone private e basse, accennava più tosto ch'ella toccasse persona alcuna nel vivo. E questa fu di poi approvata da il publico, e imitata per più bella e più dilettevole da Plauto e da Terenzio, ancor che i Romani, ritenuti da quella grandezza la quale pareva loro che ricercasse la lor lingua, non si abbassarono mai tanto in simili concetti particulari, quanto fecero i Greci. La qual cosa considerando il dottissimo Poliziano, disse nelle sue Selve:
<quote lang="lat" rend="block"><l>Claudicat hic Latium, vixque ipsam attingimus umbram</l>
<l>Cecropiae laudis; gravitas Romana repugnat.</l></quote>
E fu chiamato questo poema Comedia da <emph>comos</emph> e <emph>ode</emph>, che significa canto villanesco, secondo i più. E tanto sia detto per ora a sufficienza della comedia, bastandoci per il proposito nostro; chè l'autore ha chiamata questa sua opera Comedia metaforicamente, sì per avere scoperti in quella molti vizii d'uomini grandi, chiamandogli per il lor nome propio, onde ella è simile a l'antica: sì per averne ripresi alcuni altri, e biasimate molte cose con detti coperti e arguti, onde ella è simile alla mezzana; e sì per esser piena di quei travagli e di quelle difficultà che accaggiono tutto il giorno agli uomini, onde ella è simile a la terza.</p>
<p>Aggiugne a queste ragioni Carlo Lenzoni in quella defensione ch'ei fa di questo poeta, parlando di tal cosa, ancora queste altre. Che se bene il fine di Dante fu in questa sua opera di giovare, come noi dicemmo di sopra, il più ch'ei poteva, dilettando chi lo leggeva, egli aveva ancora di poi per secondo fine di onorare, il più ch'ei poteva, la sua Beatrice, avendo ei detto di lei, nel fine della sua Vita nuova, che se Dio gli prestava vita, che sperava dir di lei quello che non era mai stato detto di persona alcuna. Volendo egli adunque, per sadisfare a questa sua promessa, introdurre in questa sua opera Beatrice, come donna onestissima, virtuosissima e amata grandemente da lui; onde non poteva introdurre altri che sè stesso, volendo osservare tal proposito, a ragionar di lei; e non avendo nome che comprendesse e abbracciasse insieme l'Inferno, il Purgatorio e il Paradiso; nè manco volendo formarne un nuovo a la greca o a la latina dal nome suo (essendo egli in detto poema la persona principale) chiamandola Danteida, per che ei non togliessi e scemassi di grado a l'opera, o apparissi cosa troppo nuova a gli orecchi degli uditori; nè volendo ancor manco chiamarla Cammino o Visione, o con un altro simil nome basso; pensò pigliarne uno che fuggisse la novità de l'uno e la bassezza de l'altro, e che esprimesse niente di manco con qualche grazia, se non in tutto, almanco in parte l'animo suo; per il che prese questo di Comedia, come onorato e venuto da' Greci, le cose de' quali si ammiravan grandemente in quei tempi. E poichè non avendo ancora gli uomini cognizion perfetta e distinta della poesia; chiamavano tutte le azioni, ch'ei rappresentavano, o Comedie o Tragedie; Comedie se elle trattavan di cose piacevoli, e Tragedie se elle trattavan di cose infelici (come ne dimostrò chiaramente egli stesso, quando disse nel trentesimo canto del Paradiso:
<quote rend="block"><lg><l>Da questo punto vinto mi concedo,</l>
<l>Più che già mai da punto di sua tema</l>
<l>Soprato fusse comico o tragedo);</l></lg></quote>
e avendo di più chiamato questo suo poema Comedia, e l'Eneide di Virgilio Tragedia; non è adunque maraviglia, se usandosi chiamare in quei tempi ogni poema, che rappresentava, Comedia o Tragedia, ei chiamò questo suo che aveva il fine lieto, e somigliava tutte a tre le sorti delle comedie, Comedia. E quando e' l'avesse pur chiamata così alquanto impropiamente, soggiugne questo suo defensore, non sia più biasimato egli, che si sia Aristotile; il qual disse nel primo libro degli Animali, che la notizia dell'anima era e meritava per la sua chiarezza d'esser chiamata più scienza, che le altre; e nondimeno poi nel principio del primo libro di quella, dove era il luogo propio di trattarne, e' la chiamò istoria. Onde Simplicio, suo espositore, se ne maraviglia, come di nome forse non così propio a cosa e a luogo tale. La qual licenza non di meno non si concede debitamente, se non a simili uomini grandi, in quel modo che si fa ancor quella del viver più sontuosamente degli altri a le persone ricche, e quella del trapassare le leggi a le potenti; ed è tanto ancor più degna di scusa, quanto in quei tempi non si aveva notizia, o pochissima, delle lettere e delle cose de' Greci, da i quali hanno avuto origine questi nomi e queste regole de la poesia. E questo basti per dichiarazione di questa parte del titolo Comedia; il che aveva solamente bisogno di dichiarazione. Imperochè il resto è chiarissimo per sè stesso; non essendo alcuno il quale possa dubitare ch'essa opera non sia di Dante, e ch'egli non fusse cittadin fiorentino, dicendo egli e l'uno e l'altro più d'una volta e in più d'un modo in quella. La vita del quale, ancora ch'ei sia costume de' buoni espositori il farlo, non mi metterò io a raccontare, per che ella è stata scritta tanto diligentemente da 'l Boccaccio, da M. Lionardo d'Arezzo, da il Landino, da il Vellutello e dallo interpetre moderno, che il trattarne io nuovamente, sarebbe com'è in proverbio fra i Latini, un portar rena al lito o acqua al mare. E però, passando senza perdere più tempo a l'ultimo capo de' nostri preambuli, dico che il modo e lo stile, il quale usa il Poeta in narrare e scrivere in questa sua Comedia l'intenzione e il concetto suo, è modo stile poetico, procedendo sempre per via d'imitazione e di esempii, e con le regole della poesia. La qual poesia è strumento e arte, e non scienza, come forse si pensano alcuni; e contiensi sotto la Logica. Per notizia della qual cosa, giudicando io non essere fuori di proposito, per maggior chiarezza del ragionamento nostro, farsi un poco più da alto, ed esaminar così alquanto quello che sia Logica, e come si contenga sotto di lei la poesia, dico brevemente così. Che tutti gli enti e le cose sono o reali o razionali. Reali son quelle che hanno lo esser reale, e che appariscon manifestamente al senso, come sono verbigrazia gli elementi, i metalli, le pietre, le piante, gli animali e l'altre cose simili, o veramente a l'intelletto mediante l'operazioni loro, come sono i motori de' corpi celesti. E di queste, le cose reali son considerate da le scienze, ciascuna particularmente da quella della quale ella è subbietto. E se pure e' si vede tal volta, che una medesima cosa è considerata da più scienze, come accade verbigrazia de' corpi celesti, i quali son considerati da il filosofo, da il matematico e da l'astrologo, o l'erbe le quali sono ancora elleno considerate dal filosofo e da il medico, elle son considerate da loro sotto diverse considerazioni e sotto varii rispetti. Imperochè il filosofo considera i corpi celesti come mobili e naturali; il matematico, come tondi e sottoposti a le passioni de' corpi sferici; e lo astrologo, come più veloci e più tardi nei lor moti, e come quegli che producono, secondo la positura degli aspetti loro, quando uno effetto, e quando uno altro, in queste cose sullunari. E così ancora similmente l'erbe son considerate dal filosofo, come animate d'anima vegetativa; e da il medico, come calde, fredde, secche e umide. E se pure ei le considera così ancora il filosofo, le considera per sapere la natura loro, e non per applicarle a l'infermità umane, come fa il medico. E però fu detto da 'l Filosofo, che tante quante sono le cose, tante sono ancor similmente le scienze. Ma per che ei non fa per ora al proposito nostro il ragionar di queste cose reali, noi le lasceremo da parte, e torneremo a le razionali; le quali sono i pensamenti e i concetti de l'animo e dell'intelletto nostro; detti così, per esser fabbricati e fatti da la ragione e da quella parte nostra, la quale discorre, e mediante la quale noi siamo uomini. Imperochè noi non siam chiamati e non siamo uomini, per aver l'intelletto; perchè s'ei fusse così, ei sarebbono uomini ancor gli Angeli; ma per avere una potenza, la qual non hanno gli Angeli, chiamata discorso o vero ragione. La quale è una operazione dell'intelletto nostro, mediante la quale, partendoci e incominciandoci dalle cose che noi intendiamo, noi acquistiamo a parte a parte la cognizione di quelle che noi non intendiamo. Il che non avviene a gli Angeli, i quali intendon subitamente tutto quello ch'eglino intendono per operazione sola intellettiva, e senza raziocinare o discorrere, in quel modo che facciamo ancor noi certe degnità e certi primi principii; per il che gli Angeli sono chiamati creature <emph>intellettuali</emph>, e noi <emph>ragionevoli</emph>. Questi concetti adunque, che fabbrica la ragione e il discorso nostro, son le cose razionali; le quali sono considerate e son subbietto di quella che noi chiamiamo Logica, detta così da <foreign lang="grc">logos</foreign>, voce greca la quale significa nella nostra quanto dire <emph>sermone</emph>; onde potrebbe esser chiamata giustamente da noi sermocinativa; mediante le regole della quale si discerne e conosce in essi nostri concetti, o nelle parole delle quali noi usiamo in manifestargli, il vero e il falso. E fu trovata quest'arte, secondo che scrive Boezio sopra Porfirio, da i filosofi; perchè accorgendosi eglino, come eglino incorrevan nel ricercar le cagioni delle cose e nel filosofare in molti inconvenienti, concludendo nel disputare, che molte cose stessero in un modo, ch'ei vedevan poi con la cognizion sensitiva ch'elle stavano in uno altro, si risolvettero che tal cosa non potesse nascere, se non da il non saper disputare, e ch'ei fusse necessario trovar qualche modo e qualche regola, che insegnasse far loro tal cosa; concludendo, che se la ragione regolava tutte l'altre potenze de l'animo nostro (di maniera che elle conseguono, adoperando debiti mezzi, o sempre o il più delle volte nelle operazioni loro ciascuna quel fine ch'ella si è proposto; il che sono propiamente l'arti; e quelle che si esercitano col corpo, per essere egli servo de l'anima, come son le meccaniche e fabbrili, si chiaman servili, e quelle che si esercitano con l'animo e con l'intelletto, come sono le scienze, si chiamano liberali), che ella potesse ancor regolare sè stessa nel discorrere e nel disputare, il che è l'operazione sua propria. E veggendo accadere bene spesso, che di due che disputavano, l'uno, come scrive Aristotile nella Retorica, lo faceva assai meglio che l'altro, ancor ch'e' lo facesser tuttadue naturalmente e senza arte alcuna, giudicarono ch'ei si potesse notar quei modi, i quali usava quel che disputava meglio, e porgli per precetti e per regole di tale arte; e così inanimiti da tali motivi cominciarono a dare opera con tanto studio a tal cosa, ch'ei trovaron finalmente la Logica; la quale, per non considerar cose, come noi dicemmo di sopra che fanno le scienze, ma per indirizzare e regolare i concetti e i discorsi nostri di maniera ch'ei si discerna il vero da il falso, viene a essere arte. E perchè, mediante lei, si generano e si fanno in noi le vere e perfette scienze delle cose (conciosia ch'ella serva a discernere il vero da il falso in tutte) ella si chiama ancor di poi organo, o veramente istrumento. E perchè tutti i concetti razionali, i quali sono, come si è detto di sopra, il soggetto d'essa logica, sono o sempre veri, come son quegli degli universali e delle cose che non si mutano o variano mai; o ei son quando veri e quando no, come son quei delle cose che si mutano e variano; o ei non son mai veri, come son quei delle cose false; Aristotile la divise in tre parti principali, chiamando quella prima, la quale si esercita circa alle cose che son sempre vere, procedendo similmente con demostrazioni e argomenti veri, <emph>demostrativa</emph>; e quella che si esercita circa a le cose contingenti, e quando vere e quando no, e procede con argomenti e ragioni verisimili e probabili, <emph>dialettica</emph>; e la terza che si esercita circa quel che è sempre falso, e procede con argomenti sofistici e solamente apparenti, <emph>sofistica</emph>. Sotto la seconda delle quali parti, che si maneggia, come io ho detto, intorno a quel che è quando vero e quando falso, si contengono e la Rettorica e la Poetica; ciascuna delle quali insegna persuader l'intenzion sua, ma per diversi mezzi. Imperochè la Rettorica, chiamata altrimenti Arte oratoria, procede e usa per mezzi, segni, conietture, e certi sillogismi imperfetti, chiamati da gli oratori Entimemi; e la poesia usa per mezzi la imitazione e lo esemplo. Usò adunque Dante, per manifestare il concetto di questo suo poema, il modo poetico, principalmente per tre cagioni; la prima, per tirare maggior numero di uomini a lo studio di essa sua opera; la seconda, perchè eglino apprendessero più facilmente quel ch'era l'intenzion sua d'insegnare loro; e la terza, perchè ei ritenessero con maggior facilità, per più lunghezza di tempo, ciò ch'eglino imparavano da quella. Le quali tre cose fa grandemente la poesia. Conciosia cosa che i poeti, parlando della maggior parte, descrivino e adornino i loro concetti di tante finzioni, favole, sali, fiori, figure e modi leggiadri di dire, che arrecan tutti dolcezza e diletto a gli orecchi degli uditori, ch'ei son pochi quegli uomini che non si dilettino di leggergli. E oltre di questo ciò che s'impara da loro s'impara facilmente; e la cagione è, per insegnarla eglino per via d'imitazione, della quale si diletta molto naturalmente l'uomo; e questo nasce, come scrive Aristotile nella Poetica, per essere stato fatto l'uomo da la natura molto più atto a imitare, o volete con la voce o volete con la persona e con i gesti, tutto quello ch'egli ode o vede, che qual si voglia altro animale; e ne dà segni manifestissimi nella sua fanciullezza, e subito ch'egli comincia a conoscere, dimostrando di pigliar tanto piacere dell'imitazione, ch'ei si sforza con ogni suo potere d'imitare tutto quello ch'egli ode o vede fare a' suoi maggiori. Ma che maggior segno vogliamo noi, che la imitazione piaccia, come ne dimostra il Filosofo, a l'uomo, veggendo noi molte cose vere dispiacergli e dargli fastidio, che di poi imitate gli piacciono e porgongli diletto? Come son verbigrazia certi casi tanto empii e tanto crudi, ch'egli non può sopportar di vedergli, e di poi imitati in una tragedia lo dilettono e dannogli piacere, o certi animali tanto schifi o tanto brutti, ch'egli non può patir di ragguardargli, e imitati di poi dalla pittura (ch'è ancora ella una spezie di poesia, la quale dimostra e imita co' colori quel che fanno i poeti con le parole) non solamente non gli dispiacciono, ma elli gli porgon diletto. E ultimamente ha ancora questa forza la poesia, che tutto quel che s'impara da lei si ritiene con facilità grandissima. Imperochè movendo molto più gli esempli che le parole gli uomini, vengon per conseguenza a imprimersi ancora meglio e più tenacemente negli animi e nelle memorie loro gli esempli, che le parole. Per questa cagione adunque usò e prese Dante nel descriver questa sua visione, o voglian dir fantasia, per giovamento e ammaestramento degli uomini, e parte ancor per acquistare fama e gloria al nome suo, questo modo poetico; dividendola, per trattare ella di tre regni, in tre parti principali. La prima delle quali, ch'è quella dell'Inferno, contiene trentaquattro capitoli; e la seconda, ch'è quella del Purgatorio, trentatrè capitoli; e la terza del Paradiso medesimamente trentatrè; che tutti fanno la somma di versi quattordicimila dugento tredici. Il modo si chiama terzetti, o veramente terza rima, e ne fu il primo inventore egli; modo molto piacevole e molto grato a l'orecchio. Lo stile è quando umile, quando mediocre, quando alto, quando aspro e quando dolce; e così ancor similmente le parole usate da lui, secondo che ricercono le cose di che egli favella, osservando sempre un artificiosissimo decoro in tutte le materie ch'egli tratta. Le quali sono varie e diversissime, trattando pur con modo poetico cose gravissime di filosofia e naturale e morale, di matematica, di astrologia e di qual si voglia altra scienza, e quello che è più, della divinissima teologia. Di maniera ch'ei si può dire, ch'ei sia stato il primo il qual abbia scritto nella nostra lingua di cose scientifiche, e abbia espresso in quella la maggior parte delle cose umane, e che abbia sadisfatto a tutte le belle imitazioni, e, oltre a di questo, scritto poi delle divine con tanta dottrina e maiestà e leggiadria insieme, ch'egli ha dimostrato al mondo come ei si può esser poeta, e trattar delle cose divine, senza parlar favolosamente di Dio, e senza attribuirgli di quelle cose e di quegli affetti, che avevano fatto prima gli altri. De' colori rettorici, delle figure e delle comparazioni, nella qual cosa egli è maravigliosissimo, tratteremo noi di mano in mano nell'esporre il testo. E questo sia finalmente detto a bastanza, per dichiarazion de l'ultimo capo de' nostri preambuli, e per fine della presente lezione. Domenica futura noi cominceremo, concedendolo Dio, a dichiarare il testo.</p></div2>
<div2 type="parte" n="CANTO I">
<div3 type="capitolo"><head>LEZIONE TERZA <add resp="ed">[vv. 1-3]</add></head>
<p><quote rend="block"><lg><l>Nel mezzo del cammin di nostra vita</l>
<l>Mi ritrovai in una selva oscura,</l>
<l>Che la diritta via era smarrita.</l></lg></quote></p>
<p>Gran dottrina e grande arte usa per tutta questa sua opera il nostro Poeta, e particularmente ne' principii di ciascuna cantica di quella; come quello il quale, essendo ottimo rettorico, conosceva molto bene, quanto egl'importi ne' principii delle cause metter buona opinion di quelle negli animi degli uditori, essendo il principio, come diceva Tullio, in ciascuna impresa sempre quasi la metà del fatto. E chi vuol conoscere tal cosa consideri quanto il principio di questa prima è alto e maraviglioso, e fatto con artificio e considerazione grandissima da lui; il qual veggendo quasi tutti gli alti poeti eroici avere cominciati i loro poemi, dicendo: io canterò la tal cosa e la tale, come fece il suo maestro Virgilio la sua Eneide, dicendo: <foreign lang="lat">Arma virumque cano....</foreign> Ovidio la sua Metamorfosi:
<quote lang="lat" rend="block"><l>In nova fert animus mutatas dicere formas</l>
<l>Corpora....</l></quote>
Lucano la sua Farsalia:
<quote lang="lat" rend="block"><l>Bella per Emathios plusquam civilia campos,</l>
<l>Ius scelerique datum canimus....</l></quote>
Valerio Flacco la sua Argonauta: <foreign lang="lat">Prima deum magnis canimus freta pervia nautis;</foreign> modo e costume, imitato ancora oggi grandemente dagli Eroici toscani; onde incominciò il Ferrarese il Furioso:
<quote rend="block"><l>Le donne, i cavalier, l'arme e gli amori,</l>
<l>Le cortesie, l'audaci imprese io canto;</l></quote>
e il nostro Fiorentino il suo Cortese:
<quote rend="block"><l>Or de' miei giorni a le stagion mature</l>
<l>Canterò di Giron l'alte avventure;</l></quote>
e considerando che il soggetto e la materia di questo suo poema era molto più alto e più dotto del loro, contenendo egli in sè cose molto maggiori, che arme e amori, fatiche di cavalieri, trasformazioni di uomini in pietre o in arbori, pericoli di naufragii e di mare, perchè trattava della cognizione de' vizii ed errori umani, del modo da fuggirgli e purgarsene, e di poi passare sopra tutte le cose, fuori del cielo, ove dice il Filosofo che vivono quegli enti divini felicissimamente la vita loro, a fruirvi quella vera e somma beatitudine, a la quale non può arrivare uomo alcuno come uomo, ma solamente come figliuolo adottivo di Dio; gli parve da non cominciare, come avevano fatto eglino, con un principio, per il quale intendendo gli uditori tutto quello che egli voleva trattare, posassero subito gli animi, e non gli tenessero più attenti ad ascoltare come prima. E se ei cominciò di poi la seconda cantica pure in quel modo, dicendo nel secondo terzetto:
<quote rend="block"><lg><l>Io canterò di quel secondo regno,</l>
<l>Dove l'umano spirito si purga,</l>
<l>E di salire al ciel diventa degno;</l></lg></quote>
egli lo fece, dubitando che quegli, i quali avevano conosciuto e la moltitudine e la qualità de' vizii passando per l'Inferno, non si fussero sbigottiti di maniera, pensando di non potere scampar da quegli, ch'ei fussero caduti nel peccato della disperazione; della quale non è cosa alcuna altra, per essere ella contro dirittamente a la misericordia e a la bontà sua, che dispiaccia più a Dio: per la qual cosa dette loro subitamente il poeta con tali parole speranza di potere schifarli e purgarsene; nel modo medesimo ch'egli fece ancor di subito, a quegli che se ne eran purgati, di conseguire la beatitudine eterna, quando disse nel principio della terza cantica:
<quote rend="block"><lg><l>La gloria di colui che 'l tutto muove</l>
<l>Per l'universo penetra, e risplende</l>
<l>In una parte più, e meno altrove;</l></lg></quote>
dimostrando con tali parole, che la grazia e la bontà di Dio risplende in tutte le cose che son disposte a riceverla, ma più o manco secondo la disposizione del ricevente; volendo inferire che chiunche si netterà e purgherà da' vizii, avendo però prima ricevuto nel battesimo il carattere di cristiano e di figliuolo adottivo di Dio, riceverà la grazia di esso Dio in questa vita, e dipoi finalmente il regno del cielo e la somma beatitudine nell'altra. Considerando adunque il poeta, come questa sua opera conteneva le più importanti cose che abbia l'uomo, trattando ella di quel che noi abbiamo detto, pensò di farle un principio di sorte, che avesse non solamente a svegliare gli animi degli uomini, ma che avesse ancora a tenergli fermi e attenti ad ascoltare; onde incominciò:
<quote rend="block"><lg><l>Nel mezzo del cammin di nostra vita</l>
<l>Mi ritrovai in una selva oscura,</l></lg></quote>
e quel che segue. Dove non esprimendo egli, come gli altri poeti de' quali noi abbiamo parlato, tutto quello di che egli intendeva trattare, ma proponendo una cosa tanto oscura e tanto alta, fa porgere a quel che segue con maggiore intenzione agli uomini gli orecchi, ch'eglino non arebbono fatto sapendo a un tratto tutto il soggetto d'essa opera.</p>
<p>Circa a l'esposizione e al senso del quale principio essendosi grandemente affaticati tutti gli espositori, sarà mi penso io di non poca utilità raccontar prima l'opinioni loro, e di poi dire ultimamente sopra tal cosa la nostra; e perchè ella è molto diversa da l'altre, lasciar di poi pigliare a ciascun quella che gli piacerà più, o che sarà più conforme e più accomodata alle parole del testo. Avete dunque primieramente a sapere, ch'ei non è dubbio alcuno, che Dante non scrivesse questa sua visione o finzione, trovata da lui, come noi dicemmo ne' nostri preambuli, per ammaestramento e giovamento degli uomini, sotto metafora e figuratamente. Nè penso io però, ch'ei sia alcuno tanto semplice, che creda ch'ei fusse cosa vera, ch'egli si smarrissi in una selva, e fussine di poi cavato e guidato per la via dell'Inferno essenziale; il qual tiene la religion nostra che sia cosa reale e vera, e non finta come i poeti e molti altri che ne scrivono. Per il che non basta intendere solamente litteralmente e istorialmente la lettera, ma bisogna considerare con gran diligenza quel ch'egli abbia voluto intendere e dimostrare sotto tal velame. E però, ricercando che termine di tempo egl'intenda per la metà del cammino della nostra vita, e così ancora per la selva nella quale egli dice che si ritrovò smarrito, reciteremo (come noi abbiamo detto) la prima cosa l'opinione degli altri espositori, cominciandoci da quella del figliuolo di <add resp="ed">[lui,]</add> M. Piero. Il quale ricercando nel suo comento, qual sia questo mezzo della vita, divide quella in due parti; l'una delle quali egli dice essere quella, nella quale noi non abbiamo ancora perfetto ed esperto di sorte l'uso della ragione, che noi conosciamo in molte cose il vero; e l'altra quella, nella quale noi l'abbiamo di tal sorte, che noi conosciamo perfettamente il bene e il male, e sappiamo distinguere e separare le virtù da' vizii. Nel qual modo la divise ancora anticamente Pittagora; onde l'assomigliò a quella lettera, la quale i Greci chiamano <foreign lang="grc">ipsilon</foreign>, e noi volgarmente <emph>fio</emph>, come scrisse Virgilio, dicendo:
<quote lang="lat" rend="block"><l>Littera Pittagorae, discrimine secta bicorni</l>
<l>Humanae vitae speciem referre videtur;</l></quote>
la quale lettera comincia da una vergola sola, che andando così alquanto dritta, si divide poi in due; dimostrando che gli uomini, da che ei nascono a che eglino arrivano agli anni della discrezione e del conoscimento, vivono seguitando la natura quasi tutti in un modo medesimo; dipoi di due vie che ei trovano (chè l'una è quella della virtù, e l'altra quella de' vizii) ciascuno eleggendo con la libertà dello arbitrio suo quella che gli aggrada più, cammina per lei quel tanto del tempo ch'egli vuole. Da la quale opinione pittagorica cavò Matteo Palmieri poeta, nostro cittadino fiorentino, il soggetto del suo libro della Città di vita, fingendo che l'anime nostre, scese che elle sono ne' corpi nel modo ch'egli scrive nel primo libro, truovino due vie; dell'una delle quali, cioè di quella de' vizii che ci guida all'Inferno, tratta egli dipoi per tutto il secondo; e dell'altra, la quale è quella delle virtù che ci guidano al Cielo, nel terzo. Dice adunque questo nipote di Dante, che noi siamo posti da la natura, nel nostro nascimento, in uno stato e in una vita pura, essendo propriamente allora la nostra anima, come dice il Filosofo, simile a una tavola rasa nella quale non è scritto o dipinto cosa alcuna; e in questo tempo dice che il Poeta visse e camminò sempre rettamente, infino a tanto ch'egli fu traviato e tirato da lo appetito sensitivo fuori della strada dritta. Laonde egli camminò dipoi sempre come smarrito infino a' trentacinque anni; nel qual tempo egli dipoi si accorse della vita voluttuosa e oscura nella quale egli era. E questa è la esposizione del nipote di Dante, detta da lui così semplicemente, e senza provarla altramente.</p>
<p>Fu dipoi uno altro, chiamato Iacopo Leneo, frate gaudente bolognese, che lo comentò in lingua sua materna (e piacque allora tanto quel suo comento, che uno Alberigo Rosada, che leggeva in quei tempi publicamente Logica in Bologna, lo tradusse, per farlo comune a maggior numero di persone, in lingua latina), che espone: <emph>nel mezzo</emph>, cioè quando ei dormiva, dicendo ch'egli volse dire, ch'ebbe questa sua visione in sogno e dormendo; chiamando il sonno la metà della vita, fondato in su le parole di Aristotile, il quale chiama ancora egli, nel primo dell'<title>Etica</title>, quel tempo che l'uomo dorme la metà della vita, dicendo che i miseri e gl'infelici non sono punto differente da i contenti e da i felici la metà della vita, cioè il tempo ch'e' dormono. Nientedimanco ei s'accordan poi amendue, che ei fussi, quando egli ebbe questa visione, ne' trentacinque anni, affermando con l'autorità di Davit profeta, quello essere il mezzo della vita. Conciosia che egli scriva ne' suoi Salmi, che il termine della vita umana è settanta anni; e tutto quello che l'uomo vive di più, lo vive in fatiche ed in affanni. Il Landino ricercando in questo luogo con gran diligenza, qual sia questo termine della vita nostra, induce circa a tal cosa molte e molte opinioni, e infra l'altre quella degli astrologi; i quali referendo, come è loro costume, ogni cosa a' cieli, vogliono che ciascuno pianeta ci dia un certo numero d'anni di vita, i quali computati e raccolti insieme aggiungono infino a novanta, attribuendo i quattro primi a la Luna, dipoi dieci a Mercurio, dipoi otto a Venere, dicianove al Sole, quindici a Marte e dodici a Giove; e questi fanno sessantaotto. E qui dicono essere comunemente il tempo che dura la vita nostra, affermando essere pochi quegli che lo passano; e la cagione è perchè il restante, che sono anni ventidue, gli dà Saturno, il quale è freddo e secco; le quali due qualità, per consistere la vita nostra principalmente nel caldo e nell'umido, son dirittamente contrarie a quella. Adduce dipoi ancora l'opinione d'alcuni altri, i quali dividono la vita per numeri settennarii; e dimostrando che la natura fa o sempre o il più delle volte in quegli qualche mutazione, vogliono ch'e' si porti sempre ancora in quegli qualche pericolo. Nè vogliono questi tali ch'ei si possa passare naturalmente, vivendo, il termine di settanta anni; il quale dicono essere il maggior numero che possa fare il sette, multiplicato per il maggior numero che si trovi, il quale è il dieci; non essendo tutti i numeri che passono dieci, secondo che dicono questi tali, più numeri, ma replicazione di numeri. Questi settennarii furono osservati grandemente da Macrobio, dimostrando che la natura mostra sempre nell'uomo, ne' primi cinque, qualche accrescimento di vita: onde gli fa nel primo cadere e rimettere i denti; nel secondo lo rende atto a la generazione; nel terzo gli cuopre il volto di peli; nel quarto pon termine al suo crescere più per la lunghezza; e nel quinto gli dà il colmo delle forze: e di poi non pare ch'ella ne tenga più conto, o pochissimo, ma lo lasci andare continovamente a la diminuzione; della quale opinione afferma ancora essere stato Aristotile nella <title>Politica</title>, come forse presago della sua morte, la quale dicono essere stata ne' settanta anni. Racconta oltr'a di questo le opinioni di Pittagora e di Solone, i quali pare che voglino che la vita nostra arrivi al termine di ottanta anni. Nientedimanco ei si risolve poi ancora egli finalmente, fondato in su l'autorità che noi recitammo di sopra di Davit profeta, che il termine della vita nostra naturale sia comunemente settanta anni, e conseguentemente il suo mezzo trentacinque. Nella qual cosa non arebbe egli durato tanta fatica a risolversi, se egli avessi veduto il Convivio d'esso nostro Poeta, o considerato meglio le parole del testo, come hanno fatto il Vellutello nel suo comento, e il Giambullari in quel libretto ch'egli fa del sito e delle misure dell'Inferno. Imperochè assomigliando Dante, nella ultima parte del suo Convivio, la vita nostra a uno arco, dice ch'ella ha di salita venticinque anni, dipoi venti di colmo, che fanno quarantacinque, e dipoi altri venticinque di scesa, che fanno settanta; e questo è il suo termine naturale. E per esprimere dipoi ancora meglio e più distintamente, quale ei tenga a punto per il punto del mezzo di essa vita, egli dice queste parole: Nei più credo io ch'ei sia tra il trentesimo e il quarantesimo anno, e ne' perfettamente naturati nel trentacinquesimo; e muovemi questa ragione, che Cristo, il quale era da credere che fusse di natura perfettissima, volse morire nell'anno trentaquattresimo; non essendo da credere ch'egli non volesse dimorare in questa nostra vita al sommo, poichè ci era stato nel basso della puerizia. E nella Comedia dimostra manifestamente, in due luoghi, che questa visione o fantasia gli venisse l'anno trentacinquesimo della sua vita, il quale era l'anno milletrecento. Il primo è quando, ragionando ei con Malacoda demonio della rovina del suo ponte, la quale accadde insieme con molte altre per quel tremare che fece la terra nella morte di Cristo (come egli dimostra chiaramente nel capitolo XII de l'Inferno, dicendo
<quote rend="block"><lg><l>Ma certo poco pria, se io ben discerno,</l>
<l>Che venisse colui, che la gran preda</l>
<l>Levò a Dite del cerchio superno,</l></lg>
<lg><l>Da certe parti l'alta valle feda</l>
<l>Tremo sì, che io pensai che l'universo</l>
<l>Sentisse amor, per lo quale è chi creda</l></lg>
<lg><l>Più volte il mondo in caos converso:</l>
<l>Ed in quel punto questa vecchia roccia</l>
<l>Qui ed altrove fece tal riverso.)</l></lg></quote>
Malacoda gli dice, il giorno del sabato Santo, il quale il Poeta consumò tutto camminando per l'Inferno, queste parole:
<quote rend="block"><lg><l>Ier più oltra cinque ore, che questa otta,</l>
<l>Milledugento con sessantasei</l>
<l>Anni compièr, che qui la via fu rotta;</l></lg></quote>
ai quali aggiugnendo trentaquattro anni, ch'era vivuto Cristo, fanno appunto anni mille trecento. E l'altro è quando Casella, parlando nel capitolo secondo del Purgatorio delle anime che andavano a purgarsi, e dell'Angelo che le guidava, gli dice con queste parole, che quello anno era il giubileo: <emph>Veramente da tre mesi egli ha tolto,</emph> cioè dal primo giorno di gennaio, nel quale era cominciato il giubileo, fino allora, <emph>Chi è voluto entrar con tutta pace;</emph> dimostrando come tutte l'anime di coloro, che morivano in quello anno, erano per virtù della indulgenza di tal giubileo passate subitamente dall'Angelo a lo stato della purgazione. E questo giubileo bisogna che fusse quel del trecento. Imperochè in quel del milledugentosettantacinque Dante aveva dieci anni, e in quello del milletrecentoventicinque era già morto di più di quattro anni. Concluderemo adunque finalmente per queste ragioni, che Dante intenda per il mezzo della sua vita senza dubbio alcuno l'anno trentacinquesimo di quella; e così si accordon tutti gli espositori, ed io convengo in questo con loro.</p>
<p>Ma io non convengo già dipoi con loro in quello che intende ciascuno di loro per la selva, nella quale egli dice che si ritrovò in tal tempo smarrito; ma sono al tutto diverso da ciascuno di loro. Imperochè M. Piero suo figliuolo, il nipote e gli altri espositori antichi, intendono per tal selva una vita licenziosa e viziosa, nella quale ei dicono ch'era scorso in tal tempo Dante; co' quali conviene ancora il Vellutello, il quale dice a questo proposito, che Dante chiamò ancora nel Convivio questa vita una selva erronea; e così ancora similmente il Petrarca, quando e' disse: <emph>Ahi quanti passi per la selva perdi!</emph> La quale opinione, per onore del Poeta, non mi piace punto; e tanto più, non si trovando alcuno di quegli che scrivono la vita sua, che dica ch'ei fusse uomo vizioso e sfrenato, ma tutti dichino ch'egli fu uomo da bene e di buoni costumi, e di onesta e lodevole vita; nè gli rimproverando ancora similmente Beatrice, quando ella lo riprese così per fianco nel Paradiso terrestre, che si fusse immerso ne' vizii, e lasciatosi torre le virtù e la fama da quelli, ma dicendogli ch'egli era camminato per via non vera,
<quote rend="block"><l>Immagini di ben seguendo false,</l>
<l>Che nulla promission rendono intera;</l></quote>
le quali parole dimostrano più tosto, se elle si considerano bene, che Dante avesse errato nell'operazioni intellettive, seguendo opinioni erronee, che eleggendo con la volontà cose viziose e brutte. Nè mi piace ancor dipoi similmente la opinione di coloro che dicono ch'egli intende per essa selva il corpo, adducendo che Platone e molti altri filosofi chiamano la materia corporea in greco <foreign lang="grc">hyle</foreign>, e i latini <foreign lang="lat">silva</foreign>. Imperochè chi sarebbe quello, che si dorrebbe d'essere nella selva di questo corpo, se non l'anima? Il che non arebbe mai fatto Dante, seguitando egli come ei fa sempre la dottrina peripatetica; la quale tiene, insieme co' nostri teologi, che il corpo sia dato a l'anima nostra solamente perchè ella possa acquistarsi, mediante i sensi di quello, che le sono come finestre, delle intellezioni e delle scienze; perchè non sapendo la semplicetta, come dice altrove il Poeta, nel suo principio nulla, ma essendo, come noi abbiamo detto altra volta, simile a una tavola rasa; e non avendo l'intelletto, come tengono i nostri teologi, di tanta perfezione e di tanto valore, quanto è quello dell'Angelo, onde ei possa intendere le cose per sola operazion sua; non potrebbe acquistare mai per tempo alcuno, se ella non avesse l'aiuto dei sensi, scienza o intellezione alcuna; per il che fu detto da 'l filosofo, che chi privasse uno uomo d'un senso lo priverebbe ancora insieme della cognizione di tutti i suoi sensibili; e ciò sapeva molto bene il Poeta nostro, poi ch'egli disse in essa sua opera, parlando dell'ingegno e natura nostra:
<quote rend="block"><l>Perochè solo da sensato apprende</l>
<l>Ciò che fa poscia d'intelletto degno.</l></quote>
Nè mi piace dipoi ancor quella di quegli che dicono, ch'egli intende per tal selva l'ignoranza, nella quale ei si ritrovava. Imperochè ella è troppo universale e troppo indeterminata. Conciosia che l'ignoranza, secondo il Filosofo, sia di una di queste due maniere; o di pura negazione, cioè che non sa nulla; o di mala disposizione, cioè che sa le cose male. E di nessuna di queste può giudicarsi che potesse dolersi il Poeta: anzi credo che se ei si ritrovava alcuno in que' tempi, al quale non si convenisse questo predicato <emph>ignorante</emph>, ch'ei fusse uno egli. Piacemi ancora dipoi ultimamente, manco di tutte l'altre, quella di alcuni moderni, i quali tengono che tal selva fussi la città di Firenze, dicendo ch'ella era piena a' tempi suoi di tanti odii, inimicizie, e di tanti uomini crudeli come fiere, ch'egli la chiamò convenientemente <emph>selva</emph>, come egli fece ancor nel canto XIII del Purgatorio, quando parlando della crudele occisione, che doveva fare in lei M. Fulcieri de' Calvoli, podestà di quella, disse:
<quote rend="block"><lg><l>Sanguinoso esce della triste selva;</l>
<l>Lasciala tal, che di quivi a mill'anni</l>
<l>Nello stato primaio non si rinselva.</l></lg></quote>
Imperochè se ei fusse stato così, ei non arebbe tanto desiderato, poi ch'egli ne fu cacciato, di tornare in quella, quanto e' mostra nel suo Convivio, dicendo: <emph>poi che fu piacere de' cittadini della bellissima e famosissima figlia di Roma, Fiorenza, di gittarmi fuori del suo dolce seno, nel quale nato e nutrito fui sino al colmo della mia vita, e nel quale con buona pace di quella desidero con tutto il cuore di riposare l'animo stanco</emph>, e quel che segue. E queste sono finalmente le opinioni degli espositori circa a questa selva.</p>
<p>Delle quali (il che sia detto da me con quella reverenza che debbe portare un par mio a tanti uomini virtuosi e dotti, senza biasimare alcuno, ma solamente per ritrovare il vero senso di questo luogo, e quel che abbia voluto dire il Poeta) non me ne piacendo alcuna per le ragioni che io ho narrate di sopra, dico e tengo che Dante abbia inteso per tal selva una confusione d'opinioni senza certezza perfetta di quello ch'e' dovesse credere; nella quale egli si ritrovò, quando avendo egli la ragione e l'uso di quella perfetto, egli incominciò a discorrere e considerare le cose del mondo. Per il che egli non sapeva risolversi, quale dovesse essere certamente il fine suo vero, nè manco dove egli dovesse indirizzare l'animo e l'operazioni sue a volere conseguire quella perfezione, la quale e' non era ancor forse certo se ella era in questa o nell'altra vita, e a la quale ei pensava che fusse stato fatto ed ordinato o da Dio o dalla natura l'uomo. E se qualcuno si opponesse a questa mia opinione, dicendo che Dante, essendo cristiano come egli era, sapeva molto bene la verità, e quello ch'egli avesse a credere ed operare, io gli rispondo, ch'ei non è dubbio alcuno che Dante non fusse primieramente battezzato, e dipoi ammaestrato da' suoi maggiori istorialmente, come siamo stati ancora tutti noi altri, delle cose della fede; ma questa fede così fatta, e creduta per modo d'istoria, non è quella la quale forma l'intelletto nostro, e che infiamma di tal sorte la volontà nostra di carità e di speranza, ch'egli non cerca e non vuole, come diceva Paulo Apostolo, altro che Cristo. Chè questa così fatta fede dà solamente Dio a chiunche si prepara a riceverla; e però dandosi il Poeta dopo i suoi primi anni a gli studi delle scienze, e ritrovando in quelle molte opinioni di filosofi, le quali procedono con principii molto più capaci naturalmente all'intelletto umano, che quegli della fede; e trovando ancor nel mondo diverse sette di religioni, le quali hanno ancor tutte similmente diversi fini; se ne andò, lasciandosi svolgere e credendo facilmente, come scrive il Filosofo nella <title>Rettorica</title> che è costume di giovani, così irresoluto e incerto della verità, infino a mezzo il cammino della vita sua; nel qual tempo, cominciando egli a considerare col lume della ragione queste cose, egli si accorse come ei si ritrovava in una selva oscurissima di opinioni e di confusione. E questa tale considerazione gli venne, come io vi ho dimostro, l'anno XXXV della sua vita, il giorno del venerdì santo, che fu quell'anno il settimo dì d'aprile. Nel qual giorno rappresentandoci la Chiesa la passione e morte del Salvatore nostro, e avendo ordinato che ciascuno che vuole viver cristianamente cerchi, mediante i meriti d'essa passione, lo scancellamento e la remissione de' peccati suoi, il nostro Poeta riducendosi in sè stesso, ed esaminando lo stato suo, e i misteri e i precetti rappresentatigli e ridotti alla memoria da la Chiesa Cristiana, e desiderando di essere illuminato della verità, levò gli occhi in alto, chieggendo, come noi mostreremo più giù nella esposizione del testo, tacitamente con la disposizione, a la bontà divina, che gli dimostrasse la verità; per il che gli fu mandato da lei, nel modo che egli dice, il lume della fede. E quello che m'induce a tener questa opinione, non considerata da alcuno espositore, è quella autorità dello Evangelio, quando Cristo disse a' suoi discepoli: Se l'uno amico non dà all'altro, quando ei chiede e ha bisogno d'un pane, una pietra, nè in cambio d'un uovo un serpente, quanto darà maggiormente il Padre celeste a voi, che vi ama come figliuoli, quando voi lo pregherete, quello che sarà opportuno a la salute vostra? Se ei si vede adunque (stando queste parole), che a Dante, il quale alzando gli occhi al cielo ricorse tacitamente in quella selva oscura a la bontà divina, fu mandato da quella, come noi vi mostreremo nello esporre di mano in mano il testo, per mezzo di Beatrice la cognizion delle scritture sacre, e il lume della fede; ei bisogna confessare di necessità, ch'ei non avesse bisogno e non gli mancasse altro, a indirizzarlo e condurlo alla sua salute, che essa fede, e che la selva nella quale ei si ritrovava fusse conseguentemente, come noi abbiamo detto, una confusione e una incertitudine della verità cristiana e del sommo bene. E perchè la bontà divina, come tengono i nostri teologi, è parata sempre a dare per sua salute questo lume della fede a chi si prepara a riceverlo, e dipoi gliene domanda o espressamente, come facevono gli Apostoli, dicendo: <foreign lang="lat">Domine, da nobis fidem: auge nobis fidem;</foreign> o tacitamente, come noi abbiamo detto che fece il Poeta nostro; gli fu mandato da essa pietà e bontà divina subitamente tal lume per mezzo di Beatrice e di Virgilio, in quel proprio modo che si legge ne' fatti degli Apostoli, che fu ancora mandato per Filippo Apostolo, mosso dall'Angelo per parte di Dio, a quello Eunuco di Candace regina d'Etiopia, che andava a fare orazione nel tempio di Ierusalem, e per mezzo di Pietro Apostolo in Cesarea a Cornelio Centurione. E questa è l'opinion nostra sopra a questa visione o finzione di Dante; secondo la quale, per tener noi, per le ragioni dette di sopra, che questo sia il vero senso e quel che abbia voluto dire il Poeta, noi seguiteremo di esporre e dichiarare di mano in mano il testo; non lasciando però mai di raccontare tutte quelle opinioni degli altri, da le quali io giudicherò che si possa cavare utile o ammaestramento alcuno. E questo basti per la lezione d'oggi.</p></div3>
<div3 type="capitolo"><head>LEZIONE QUARTA <add resp="ed">[vv. 4-12]</add></head>
<p><quote rend="block"><lg><l>Ahi quanto a dir qual era è cosa dura</l>
<l>Questa selva selvaggia ed aspra e forte,</l>
<l>Che nel pensier rinnuova la paura!</l></lg></quote></p>
<p><add resp="ed">[4-6]</add> Procedono i poeti, come noi dimostrammo ne' nostri preambuli, nei lor poemi per via d'imitazione e di esempli, ingegnandosi di non persuadere manco con tali mezzi l'intenzione loro, che si faccino gli oratori con gli entimemi e con le persuasioni e coi colori rettorici. E perchè ei non si truova sempre esempli che sieno veri e sieno al proposito, egli è lor lecito fingerne de' nuovi, e usare in luogo loro delle invenzioni e delle favole, non si appartenendo, come scrive il Filosofo nella <title>Topica</title>, a lo esempio come esempio l'esser più vero che falso, ma solamente ch'e' serva e sia approposito a dimostrar l'intenzione e il concetto di colui che l'usa. Nè basta ancora a 'l poeta sapere trovare esempli, invenzioni, e fingere favole accomodate, ma bisogna ancor ch'ei sappia poi descriverle e narrarle, mescolando di maniera l'utile col dolce, come dice Orazio, che i suoi poemi non apportino a chi gli legge manco utile che diletto; onde tiri e muova gli animi degli uomini a esserne studiosi. Per il che, come quel pittore, il quale, oltre al saper disegnare, sa e meglio e con maggior grazia rappresentare co' colori a gli occhi de' ragguardanti quelle cose che ei vuole, è reputato maestro grandissimo ed eccellentissimo di tale arte, così ancora quel poeta, il quale, oltre al saper trovare, saprà narrare e descrivere tanto bene gli esempii, le invenzioni e le favole sue, ch'elle parranno vere, sarà tenuto ancora egli similmente grandissimo ed eccellentissimo poeta. Volendo adunque il nostro dimostrare la confusione nella quale egli si accorse, mediante il discorso della ragione, ritrovarsi nel mezzo della sua vita, dove per le molte e diverse opinioni delle scienze umane egli aveva smarrita la verità, e quanto più ei cercava e si sforzava di ritrovarla con le forze sue stesse, tanto maggiormente si smarriva, usò questa finzione d'essersi ritrovato in una selva tanto oscura, ch'egli aveva smarrita al tutto la strada da uscirne. Della quale invenzione o esempio non credo io che fusse possibile, per esprimere e manifestare tal concetto, a ingegno alcuno umano trovar nè la più propia nè la più a proposito; non tanto per non essere altro le selve, che luoghi disabitati ed intrigati, dove non si scorgendo spessissime volte strada alcuna che buona sia, l'uomo facilmente si smarrisce, quanto per essere luoghi e abitazioni d'animali e di fiere, le quali non conoscono ancora ellino, come avvenne allora a lui, il fine loro. E se bene elle camminano ciascuna a quello, lo fanno indiritte da una intelligenza non errante, e da uno istinto della lor natura propia, in quel modo che va ancora al bersaglio, se bene ella non lo conosce, una saetta tratta e indiritta da l'arte dell'arciere. E volendo dipoi, per non bastar, come si è detto, a chi vuole esser buon poeta solo trovare la invenzione, esprimerla e descriverla, egli usa questo color rettorico di voler con un certo travaglio e con un certo spavento, il quale ei mostra che gli desse a l'animo il ricordarsi quale ella fusse, imprimere e scolpire con maggior forza nella immaginativa di chiunche leggesse questo suo poema l'oscurità e la salvatichezza di quella. Onde incominciò da questa parola <emph>Ah</emph>, chiamata vulgarmente esclamazione; la quale è usata da noi, come dice il Landino in questo luogo, qualunche volta noi vogliamo esprimere, con alquanto di maraviglia, qualche giusta indegnazione contro a una cosa la qual ci paia sommamente degna di biasimo; come volse fare ancor similmente esso nostro Poeta, quando disse, parlando del donativo che fece Costantino a la Chiesa:
<quote rend="block"><lg><l>Ahi, Costantin, di quanto mal fu matre,</l>
<l>Non la tua conversion, ma quella dote,</l>
<l>Che da te prese il primo ricco patre!</l></lg></quote>
Ove è da notare, che ci si truovano alcuni testi, i quali hanno, in cambio di quello Ah, E; e particularmente quel del Vellutello. La qual cosa non guasta solamente il verso con farlo di mal suono, ma ella rende ancor difficilissima e quasi imperfetta la costruzione e il senso. Il che notando Benvenuto da Imola, dice in confermazion di tal cosa queste parole propie: "Hic auctor, descripturus istam silvam, primo vult ostendere quam sit difficile et laboriosum describere ipsam, et ideo incipit ab exclamatione, dicens cum admiratione: Ah quam durum est dicere qualis erat ista. Et hic nota istam litteram in pluribus testibus esse corruptam sic: <emph>E quanto a dir</emph>, quod nullo modo stare potest; quia littera nunquam posset construi, et tota omnino remaneret suspensa, et etiam illud <foreign lang="lat">Et</foreign> non haberet quod copularet: unde necessario debet dici <emph>ah</emph> vel <emph>ahi</emph> exclamative, quod tantum valet in vulgari florentino." Volendo adunque il nostro Poeta dimostrare la grandezza della confusione, nella quale ei si ritrovava, con la similitudine della oscurità e salvatichezza di tale selva, incomincia da questa esclamazione e da questa voce <emph>Ahi</emph>, conducendo con essa in questa prima giunta con grandissima arte gli ascoltatori a farsi una impression nell'animo di avere a udire di lei qualità maravigliosissime. Le quali volendo egli dipoi narrare, dice primieramente, ch'ella era <emph>oscura</emph> e con pochissimo lume, a differenza d'alcune selve amene e piacevoli, fra gli arbori delle quali penetrando alcuni raggi di sole, le rendono e liete e dilettevoli. E poi, ch'ella era <emph>selvaggia</emph>, a differenza d'alcune domestiche, fatte tal volta ad arte da l'industria de l'uomo per suo solazzo e per suo diporto; onde non appariva in lei via, nè segno o vestigio alcuno umano, ma solamente stanze e luoghi da fiere salvatiche. Dipoi, che ella era <emph>aspra</emph>, cioè piena di pruni e sterpi salvatichissimi. E ultimamente <emph>forte</emph>, cioè difficile a uscirne o passarla, per essere di maniera attraversati e ammacchiati in lei gli sterpi e i pruni, ch'ei non si poteva passare, se non con difficoltà grandissima, fra loro. Le quali condizioni la facevan finalmente tale, che l'immaginarla e il ricordarsene gli generava nuova paura e nuovo spavento nel pensiero e nella cogitazione. Ove è da avvertire, per intender meglio questo luogo, che gli animali perfetti, e che son dotati di tutti a cinque i sensi, hanno, secondo la dottrina d'Averroe e d'Alberto Magno, con i quali pare ancor che convenga S. Tommaso, oltre a la fantasia (la quale è uno de' lor sensi interiori, che riceve e ritiene i simulacri e le immagini delle cose sentite dai sensi esteriori) una altra potenza medesimamente sensitiva, la quale giudica e discerne, in quelle, certe qualità non conosciute da senso alcuno particulare, come fanno verbigrazia, per usare i medesimi esempii che dànno eglino, gli uccelli nelle festuche di paglia o d'altro l'essere a proposito a fare i nidi, o la pecora nel lupo, ch'egli le è nimico, veggendolo ella solamente come colorato e di quella figura ch'egli è, nel qual modo solo egli s'imprime nella fantasia sua; ma quell'altra potenza, la quale noi abbiamo detto ch'ella ha, oltre a essa fantasia, è quella che giudica di poi in lui tal inimicizia. Ed è chiamata questa tal potenza da loro negli animali (per istimare ella così tali cose, solamente per istinto naturale) <emph>estimativa</emph>; e nell'uomo, perchè ella è aiutata nel far tal giudizio dal discorso della ragione, <emph>cogitativa</emph>. E questa tal potenza, chiamata da questi filosofi cogitativa (e qui da Dante il <emph>pensiero</emph>, per essere il medesimo, nella lingua nostra, il pensare che il cogitare), rappresentandosi a lei, per operazion della fantasia, le qualità oscure e aspre di essa selva, era quella che la giudicava tale, ch'ei si generava nell'animo suo nuovo orrore e nuova paura; essendo, come sa ciascun di noi, costume degli uomini, ogni volta ch'ei torna loro a memoria qualche gran pericolo nel quale ei si sien già ritrovati, di averne in quei primi moti poco minor paura, che avanti ch'ei ne scampassero. <add resp="ed">[7-9]</add> Dopo le quali cose egli soggiugne, per descrivere ed esprimere ancor meglio le orribili e male qualità di essa selva, ch'ella era <emph>tanto amara</emph>, che la morte stessa è poco più amara di lei. Nelle quali parole si vede ch'egli teneva ancora egli in quello stato, come par che tenga il Filosofo, che la morte fusse una delle più amare e orribili cose, che possa accadere a l'uomo. E ciò è cosa naturale; imperocchè non avendo gli enti naturali cosa alcuna ch'ei desiderino e stimino più che l'essere, ne segue ancora per il contrario, ch'ei non sia cosa alcuna che paia lor più amara, nè che dispiaccia più loro, che il perderlo. E se noi pensiamo ancor di poi quel che abbia voluto significare secondo l'opinion nostra il Poeta, io non credo certo che sia cosa alcuna più dura e difficile a dire, che quanto sia amara la confusione e la inquietudine de l'animo di coloro, che vivono irrisoluti e senza fine, e conseguentemente senza speranza alcuna certa di bene, che quieti loro l'intelletto, e che fermi loro in qualche modo l'animo. Imperochè veggendo eglino tante varie opinioni ne' filosofi e negli altri scrittori, tante diverse sorte di religioni nel mondo, tanto timor della divina iustizia ne' popoli, tanti spaventi di future pene nel grido universale; e non avendo chi mostri loro con certezza a quel che e' debbino volgere e applicare l'animo; camminon propiamente con quel sospetto e con quel timore, che fa una nave senza timone e senza bussola in un mare tempestosissimo e pericolosissimo, o un viandante carico di ricchezze e d'oro senza guida per un bosco pien di ladroni e d'assassini. Non è adunque maraviglia, se ricordandosi il nostro Poeta di tal confusione e travaglio d'animo, da poi ch'egli n'era uscito, si gli rinnovava una paura e un timore grandissimo. Ma perchè così come ei non è nutrimento nè cibo alcuno tanto cattivo, che uno uomo sano non lo converta in buoni umori (onde fu detto da Cornelio Celso, nel principio della sua Medicina, che l'uomo sano non debbe obbligarsi a legge alcuna, e fra i medici è in proverbio, che a' sani son tutte le cose sane), così non è ancora similmente cosa alcuna tanto malvagia e tanto ria, che uno uomo buono non ne cavi qualche bene; per il che usavan dire gli stoici, che i sapienti eran sempre felici in qualunche stato e' fussero posti da la fortuna. Il nostro Dante, il quale era parimente e buono e savio, ricordandosi ancora oltre a di questo del comandamento il quale aveva fatto Dio per la bocca di Moses, quando egli gli cavò della servitù d'Egitto, agli Ebrei, che togliessero le più preziose cose che avevan gli Egizii, e portassinle con loro per servirsene dipoi al culto del vero Dio; avendo ancora egli similmente cavato della servitù della confusione, della quale egli era stato tratto dal lume divino, molti ammaestramenti e molti avvertimenti; e volendo onorare con essi Dio nel suo vero tempio, il quale è (come scrive Paulo Apostolo) l'uomo, ammaestrandolo e insegnandogli con lo esemplo suo camminare al suo vero fine, soggiugne e dice:
<quote rend="block"><l>Ma per trattar del ben che io vi trovai,</l>
<l>Dirò dell'alte cose, che io v'ho scorte.</l></quote>
Dove si ha a leggere <emph>alte</emph>; e non <emph>altre</emph>, come legge il Vellutello; perchè sarebbe un conseguente senza antecedente alcuno dicendo: io dirò delle <emph>altre</emph> cose che io vi ho scorte, non avendo detto innanzi di alcuna; e così hanno i testi antichi. E così ancora per il bene, ch'egli dice che vi trovò, non si ha a intendere il vero e perfetto bene, perchè questo non scorse egli, come dimostra il processo dell'opera, nella selva; ma delle cose ch'egli conobbe in essa confusione, le quali gli furon dipoi e sproni e mezzi a cercar d'esso bene; come furono la cognizione delle false ed erronee opinioni degli uomini, mediante le quali egli era uscito del cammino nel quale egli era stato primieramente indiritto dai suoi maggiori, e aveva smarrita la strada; il pericolo ch'egli portava, in essa selva, di quelle tre crudelissime fiere; e la debolezza delle forze sue. Le quali conoscendo egli non essere a bastanti nè atte per loro stesse a cavarlo di tal confusione, disperato e disfidato e di loro e di sè stesso, alzò gli occhi in alto, confessando tacitamente, che a volere uscir d'essa selva gli era di mestieri lo aiuto e il lume divino. Imperochè, se bene tutti gli uomini amono e cercono naturalmente il bene, ei non fu mai però alcuno che potessi nè trovare il vero bene senza il lume, nè conseguirlo senza lo aiuto divino; ma tutti quegli, i quali si sono affaticati in cercarlo solamente con le forze loro propie e con il lume della sapienza umana, sono di mano in mano entrati in maggior confusione e caduti in maggiori errori; di sorte che alcuni si sono condotti a dire, ch'ei non è cosa alcuna che sia certa, ma che quel che noi chiamiamo certo è solamente quel che ci pare (ai quali fece Aristotile quella bella risposta, che se ei non è cosa alcuna certa, ei non è ancora, secondo il lor detto, medesimamente certo quel che dicono eglino); altri che sapevan solamente ed eran solamente certi di questo, ch'ei non sapevan nulla; altri che cominciavano appunto a imparare, quando la morte gli sopraggiunse; e chi una cosa, e chi un'altra. Da le quali opinioni si cava manifestamente, da chi le considera con diligenza, che chiunche è camminato per questa peregrinazion della vita umana senza la guida del lume divino, è camminato per una selva non manco oscura nè manco selvaggia e aspra, che questa la quale descrive il Poeta nostro. <add resp="ed">[10-12]</add> Il quale rispondendo dipoi, come è costume de' buoni Rettorici, a una tacita obbiezione, la quale gli potrebbe esser fatta, dicendo ch'egli non doveva entrare nè lasciarsi smarrire in essa selva, per aver dipoi così forte a dolersi del poco accorgimento o della mala elezione sua, soggiugne:
<quote rend="block"><lg><l>Io non so ben ridir come io vi entrai;</l>
<l>Tanto era pien di sonno in su quel punto,</l>
<l>Che la verace via abbandonai.</l></lg></quote>
Nella qual cosa non poteva egli ancora (volendo mostrare come egli uscisse della via retta e del vero sentiero della religione cristiana, per il quale egli era stato indiritto nella sua puerizia da' suoi maggiori, ed entrasse in tal confusione) usare esempio alcuno più accomodato e più a proposito, che questo del sonno, dicendo ch'era inviluppato di tal sorte in quello, quando egli entrò in essa selva, ch'ei non sa dir come egli vi si entrasse. Il che volendo noi intendere perfettamente, bisogna vedere prima, che cosa sia propio il sonno; e dipoi, per qual cagione egli sia così usato da lui per esempio, in iscusa d'essere entrato sonnacchioso senza accorgersene in essa selva. Per il che, lasciando star da parte l'opinione di Empedocle e di Diogene, filosofi antichissimi (l'uno de' quali diceva, come referisce Plutarco, che il sonno era una refrigerazione del calore naturale che è nel sangue, causata e da il cibo e da il bere; e l'altro da il sangue, il quale riempiendo le vene scaccia e pigne l'aria, la quale è in quelle, nel petto e nelle parti vicine al cuore; per il che ella racchiudendosi quivi ritiene e non lascia passar gli spiriti, e genera il sonno), e seguitando, come approvata per più vera, quella di Aristotile, il qual fa di quello ne' suoi <title>Parvi naturali</title> una opera particulare; diciamo che il sonno è una alterazione e una passione degli animali, e conseguentemente de l'uomo, la qual gli lega di tal sorte il senso comune, ch'ei non sente cosa alcuna che gli sia rappresentata di fuori a gli strumenti e a gli organi de' sensi; il che dimostra manifestamente, ch'ei non son gli strumenti, e quei che noi chiamiamo vulgarmente sensi, quegli che sentono, ma è il senso comune, il quale stando, secondo il Filosofo, nel cuore, come fa un signore nel palazzo principale della città, ed essendogli portate da ciascun senso le alterazioni ch'ei riceve dai suoi obbietti, fa dipoi egli in quel luogo la sensazione e il iudicio; e però, legato e impedito quello, non senton più cosa alcuna gli animali, e si posson quasi chiamare morti, non essendo eglino differenti per altro da le piante, se non perchè e' sentono e le piante no; per la qual cagione, se bene elle hanno ancor quelle l'anima, elle son chiamate animate, e non animali: il che considerando il Poeta Sulmonese disse che il sonno non era altro, <foreign lang="lat">nisi frigidae mortis imago</foreign>, e il nostro M. Francesco Petrarca:
<quote rend="block"><l>Il sonno è veramente, qual uom dice,</l>
<l>Parente della morte.</l></quote>
Ed è generata questa alterazione del sonno negli animali da quelle esaltazioni e da quelle fumosità calde e umide, che escono dal cibo e dal nutrimento, quando il calor naturale lo cuoce nella digestione; le quali ascendono al capo, come è natura loro; dove essendo ricondensate e ingrossate da la frigidità del cervello, per essere la natura del freddo di ristringere, e conseguentemente fatte più gravi, elle ritornano descendendo in giù intorno al cuore, e racchiuggon di tal sorte dentro di lui il suo calor naturale, ch'ei non può più mandar gli spiriti, come ei faceva prima, per tutte le parti del corpo e a gli strumenti e organi de' sensi; per la qual cosa l'uomo non può più tener gli occhi aperti, come ei faceva prima, nè manco reggere ancor similmente il capo e l'altre sue membra; come dimostra poco di sotto il nostro Poeta medesimo essere avvenuto addormentandosi ancora a lui, dicendo: <emph>E caddi come corpo morto cade.</emph> E dura tanto questa passione del sonno, quanto penano quelle esaltazioni e fumosità, che noi abbiamo detto, a esser consumate o diradate di tal sorte dal calore del cuore, ch'ei possa mandar, come e' faceva prima, gli spiriti per tutte le parti del corpo; mediante qual cosa lo animal possa far, vigilando, quelle opere che si convengono a la natura sua. E fu dato a gli animali questo sonno da la natura, per un conforto delle lor fatiche, e per una certa restaurazione delle forze e del vigor loro, come da quella la quale conosceva che tutti gli agenti e le cose naturali che operano, hanno, per essere ogni potenza naturale finita, un certo termine finito nelle operazioni loro, al quale come elle sono arrivate, elle non possono operare più, se non poco tempo, imperfettamente e con fatica grandissima a le potenze loro, come può veder chi vuole per esempio, verbigrazia, de gli occhi nel leggere. E perchè chiunche è stracco convien che si fermi e riposisi, la natura dette agli animali, come noi abbiam detto, questa passion del sonno. Laonde parendo che l'operazione e il riposo debbino essere a vicenda e scambievolmente, il Filosofo par che accenni ch'e' si doverrebbe, per mantenimento del corpo e del vigore e delle forze di quello, dormire quanto vegghiare, o almeno poco manco; dicendo che ei fanno comunemente così tutti i corpi sani, e che lo abbondar molto più nel dormire che nel vegghiare è segno di complessione troppo umida, eccetto però che ne' bambini, ne' nani, e in quegli che hanno le vene più sottili e minori del consueto; perciocchè ne' bambini nasce tal cosa da umidità naturale di quella età, ne' nani da l'avere il capo, a proporzione, molto maggior delle altre membra, onde riceve maggior quantità d'esaltazioni e di fumosità, e in quegli che hanno le vene sottili e strette, per penar dette esaltazioni e fumosità maggior quantità di tempo a risolversi; e così ancora il dormire molte manco che il vegghiare è segno ancora egli similmente di mala disposizione, causata da troppa siccità e da abitudine troppo macilenta e troppo arida di corpo, o veramente da mancamento e da debolezza del calor naturale, per il che non bollendo troppo gagliardemente i nutrimenti nel far la digestione, non mandan molti fumi e molte esalazioni al capo. E se qualcuno apponessi ch'ei non sia vero che il sonno privi, come io ho detto, l'uomo affatto del sentire; conciosia che il sognare sia operazione della fantasia, la quale è pure ancora ella un de' nostri sensi interiori; si risponde, che il sognare non è veramente sentire. Imperochè il sentire è una operazione la qual procede da i sensibili che son fuora de l'uomo, i quali si rappresentano nuovamente a i lor sensi; e il sognare procede da imagini, nate da cose sentite innanzi, mentre che l'uomo era desto, e riserbate e impresse ne' nostri spiriti; le quali rappresentandosi nel dormire, mediante il moto del cuore, a la fantasia, producono il sogno; e però si sognan più facilmente quelle cose che si son vedute poco innanzi, o quelle che occorsono altrui o nella puerizia o nella gioventù, per essersi allora impresse molto più tenacemente e più fortemente in noi; come fanno ancor le cose che s'imparano in quei tempi, che non fanno dipoi l'altre.</p>
<p>Veduto adunque che cosa sia il sonno, e come ei privi e tolga agli animali il sentire, il che è l'operazione lor propria, resta ora finalmente a vedere per qual cagione, volendo dimostrare il Poeta che non se ne accorse quando egli entrò in essa selva della confusione, lo pigli per esempio, e come ei sia approposito a manifestare e dimostrare l'intenzion sua. Per il che fare è da avvertire, che ritrovandosi Dante fuori de' primi anni della sua puerizia, ne' quali egli era stato instruito e ammaestrato, come siamo stati ancor tutti noi altri, de' principii della fede, e delle altre cose appartenenti a la religion cristiana (secondo però il modo che s'usa per la maggior parte, il quale è più tosto per via d'istoria, che per via di quella carità e di quello esempio che si conviene a chi vuole esser degno di questo nome <emph>cristiano</emph>), e dandosi a gli studii di filosofia e delle scienze umane, dove si truovono molte opinioni contrarie dirittamente al lume della fede, cominciò a poco a poco a lasciarsi svolgere e tirare al tutto nella lor sentenzia da quelle; sì per esser quelle molto più secondo il discorso naturale de l'uomo, che non sono le cose d'essa fede; e sì per essere il costume de' giovani, come scrive il Filosofo nella <title>Rettorica</title>, di credere con facilità, e massimamente quelle cose, che son secondo il sapere e l'ingegno loro, e che mostran che non sieno altre cose, che quelle che possono sapere ed intendere ancora eglino, come qualsivoglia altro uomo e più vecchio e più esperto di loro; per essere ancor similmente costume de' giovani sopportare molto mal volentieri d'esser superati e vinti nelle cose che meritano e onore e lode. E ciò gli avvenne perchè, non avendo egli ancor per rispetto dell'età perfetto l'uso della ragione, e molto manco quel della esperienza, non poteva conoscere quanto facilmente errin gli uomini nelle opinioni e nelle operazioni loro; per il che egli entrò, come ei mostra, senza accorgersene nel laberinto delle varie e diverse opinioni de' savi del mondo, per il quale egli camminò insino a la metà della vita sua; nel qual tempo, cominciando egli e per il valore della ragione, divenuta in lui perfetta, e per la forza della esperienza a considerar tal cosa, egli s'accorse d'essere nella confusione; che volendo manifestare sotto velame poetico, egli assomiglia, come voi vedete, a una selva oscura, salvatica, e tanto forte e aspra, ch'egli si gli rinnovava, qualunche volta ei se ne ricordava, la paura di quella nella fantasia e nella cogitativa, e ch'era tanto amara, che la morte è poco più amara di lei. E volendo dipoi mostrar come egli era entrato in essa, e smarrita la diritta strada senza accorgersene (onde ei non sapeva ridire il modo), egli usa questo mezzo, e piglia questo esempio del sonno; del quale non credo io, come io dissi di sopra, ch'ei potesse trovare nè il più accomodato nè il più approposito. Imperochè, come chi dorme non conosce e non sente cosa alcuna, il che è l'operazion propria degli animali; onde non sa ridir, da poi ch'egli è desto, nulla di quel che gli sia avvenuto mentre ch'ei dormiva; così non avendo ancora il Poeta nostro, in quel tempo ch'ei cominciò a entrare in essa confusione, perfetto e si può dir libero l'uso della ragione, il che è l'operazion propria de l'uomo, ma quasi confuso e impedito da le qualità e da le passioni che porta seco quella età, non sa ridir ancora egli, come egli entrasse e si smarrisse a poco a poco in quella, nè ancora finalmente altro, se non ch'egli si ritrovò, nel mezzo del viaggio della sua vita, in quella. Nella quale ciò che gli avvenisse vi sarà detto da lui nel testo che segue.</p></div3>
<div3 type="capitolo"><head>LEZIONE QUINTA <add resp="ed">[vv. 13-30]</add></head>
<p><quote rend="block"><lg><l>Ma poi che io fui appiè d'un colle giunto,</l>
<l>Là ove terminava quella valle,</l>
<l>Che mi avea di paura il cor compunto.</l></lg></quote></p>
<p><add resp="ed">[13-15]</add> Rari son certamente quegli uomini (se ei non è però già qualche stolto, o qualcun del numero di quegli efferati de' quali scrive il Filosofo nella <title>Etica</title>, che hanno lasciatasi di maniera dominare la ragione da la parte loro sensitiva, che ei son peggio che bestie), che non caggin qualche volta, nel tempo della lor vita, in considerazione di quale abbia a essere il fine loro, e se ei debbono mancar del tutto, come gli altri animali, o pur sono eterni o tutti o parte di loro, e non sien tirati in tal pensamento or da una parte e ora da un'altra sopra di ciò in varie e diverse sentenzie, eccetto però chi ha fermo e quieto l'intelletto da il lume della fede. E infra quegli sono ancor dipoi rarissimi quegli che possino interamente persuadersi di avere il medesimo fine che hanno gli altri animali; de' quali e' veggon tanti, e di tante diverse specie, lasciarsi o per forza o per industria di tal sorte maneggiare a gli uomini, ch'e' son sforzati a confessare che la natura gli abbia più tosto fatti per comodo e servizio de l'uomo, che per cagion loro stessa. E tanto cognoscon più essere il vero questo gli uomini, quanto ei son di maggior giudizio, e di più acuto e più sottile ingegno degli altri. Imperochè considerando eglino primieramente la nobilità loro, in quanto a l'anima, si veggono avere l'intelletto speculativo, con il quale eglino intendono la natura delle cose divine, e dipoi quella delle naturali, universalmente e certamente, conoscendo ch'ei sanno quel che ei sanno, e ch'ei non sono ingannati; e dipoi il pratico, con il quale eglino indirizzano e con prudenza e con arte tutte l'azioni e l'operazioni loro e attive e fattive di tal maniera, ch'elle conseguono o sempre o il più delle volte quel fine al quale eglino hanno avuto intenzione d'indirizzarle. E se qualcun dicessi, ch'egli apparisce di questo ancor qualche segno negli altri animali, avvertisca diligentemente l'operazioni loro, e conoscerà chiaramente tal cosa nascere in quegli più tosto da una proprietà e da uno istinto di natura, che da arte o da prudenza alcuna, avendo sempre quei d'una medesima specie i medesimi costumi, e operando ancor sempre similmente in un modo medesimo. Veggonsi dipoi aver la volontà e capace di ragione, e molto più libera che lo appetito sensitivo degli animali; conciosia ch'ei posson discorrere, se quel ch'eglino appetiscono è bene o no, e dipoi seguitarlo o fuggirlo; e gli altri animali, subito che lo appetito loro è mosso, son guidati da quello senza poter fargli resistenza alcuna. Veggonsi dipoi avere la memoria, la qual ritiene e serba le cose distintamente e con tempo determinato; e gli animali riserbarle confusamente e senza distinzione alcuna di tempo, per essere esso tempo una considerazione e una misura fatta nel moto solamente da l'anima ragionevole. Veggonsi oltre a di questo avere la reminiscenza, mediante la quale l'uomo può con una sola particella, che gli sia restata nella memoria, d'una cosa ch'ei sapesse prima, ritrovare con il discorso della ragione il restante; della qual cosa, per non avere il discorso della ragione, mancano affatto gli altri animali. Veggonsi avere dipoi, per rispetto della ragione, la estimativa ed il senso comune molto più perfetto che gli altri animali. E se ei se ne trova pur qualcuno, che superi in qualche senso particulare l'uomo, come fa verbigrazia l'aquila nel vedere e il cane ne l'odorare, la ragione aiuta tanto nel far i giudizii delle sensazioni il senso comune, che l'uomo supera poi finalmente in essa cognizion sensitiva generalmente tutti gli altri animali. Se ei si consideran dipoi quanto al corpo, ei si veggono averlo molto meglio organizzato e fatto con maggiore arte da la natura, che gli altri animali. E se bene ei si truovan molti di quegli, che lo hanno più gagliardo e di maggiori forze; le forze, come scrive il Filosofo nella <title>Politica</title>, son segni servili, e dimostran che quei tali che l'hanno son nati per servire a chi ha maggior ingegno e maggior sapere di loro; delle quali doti abbonda tanto l'uomo, ch'egli si serve di quelle di molti animali, e oltra di questo di quelle della natura; conciosia che egli domestichi e domi molti di quegli, e facciagli dipoi lavorare la terra, portare pesi, camminare e correre più velocemente che non può far egli; e fabbricando di più con le mani, le quali egli ha atte a far tutto quello ch'egli vuole, molte macchine e molti strumenti di cose naturali, ei supera e vince con essi ogni cosa, per forte e inespugnabile ch'ella sia. Se ei considerano dipoi la figura loro, ei veggono aver gli animali la faccia volta verso la terra, e solamente l'uomo avere il volto elevato e volto verso il cielo; il che gli dimostra manifestamente, che la natura sua è divina, e che l'operazion sua propria è in cielo, e non in terra. Per le quali tutte cagioni è impossibil credere, che avendo Dio e la natura tenuto tanto conto di questo uomo, ch'ei non sia ancora ordinato a un fine molto più nobile e più perfetto che gli altri animali, i quali son tanto manco nobili e tanto manco perfetti di lui. E questa considerazione, o in tutto o in parte, non credo io (come io vi dissi di sopra) che sia uomo alcuno, il qual sia veramente uomo, che non abbia avuta qualche volta seco medesimo. Ma io credo ben, che ei sien stati pochissimi quegli i quali abbino, quando ei son venuti in tal considerazione, lasciato il lor modo del vivere, e cerco d'altro cammino e d'altra strada più diritta, come dimostra il testo che noi abbiamo a esporre oggi, che fece il Poeta nostro. Il quale arrivando al mezzo della sua vita, e cominciando accorgersi, come tutte l'opinioni umane e le cose che sono sotto il cielo non sono altro, come scrive il sapientissimo Salomone nel suo <title lang="lat">Ecclesiastes</title>, che una espressa vanità; e parendogli, come scrive leggiadrissimamente il nostro M. Francesco Petrarca, mirabile vanitate
<quote rend="block"><l>Fermare in cose il cor, che il tempo preme,</l>
<l>Che mentre più le stringi son passate;</l></quote>
cominciò a pensare d'uscire dalla selva della confusione, per la quale egli era camminato insino allora, e cercare e investigare il suo vero fine. La qual cosa volendo egli narrare e poeticamente descrivere, dice:
<quote rend="block"><lg><l>Ma poi che io fui appiè d'un colle giunto,</l>
<l>Là ove terminava quella valle,</l>
<l>Che mi avea di paura il cor compunto.</l></lg></quote></p>
<p>Dove, stando nella metafora già presa da lui, egli assomiglia questo discorso e questa considerazione, la quale non lo lasciò seguitare di camminar più in tal confusione e incertitudine, a un colle; il quale attraversasse di sorte quella valle, la quale gli aveva compunto più e più volte il cuore e la mente di paura, ch'ei non poteva seguitare più oltre il viaggio suo; ma gli era forza o uscir di strada o salire il colle. <add resp="ed">[16-18]</add> Per il che fare, alzando egli gli occhi, cioè cominciando a pensare e discorrere donde fusse venuto in lui nuovamente tal considerazione, conobbe come ella nasceva
<quote rend="block"><lg><l>Da quella Regina,</l>
<l>Che la parte divina</l>
<l>Tien di nostra natura, e in cima siede,</l></lg></quote>
e che la sommità e il principio di tal discorso era vestito de' raggi del pianeta, <emph>Che mena dritto altrui per ogni calle,</emph> cioè illuminato dai raggi di quella divina luce, la quale scorge per il dritto cammin della salute ciascheduno che vuole. Nè si può certamente intendere, per questo sole, altri che Dio ottimo e grandissimo, non si ritrovando cosa alcuna in questo universo, come scrive il nostro Marsilio Ficino in quel libro che egli fa <title lang="lat">De sole et lumine</title>, che si assomigli più a Dio, che il sole; non tanto per quella similitudine generale, ch'egli ha con esso Dio per essere cagione della generazione continova di tutte le cose sullunari (onde fu chiamato dal nostro Poeta nel Paradiso <emph>Lo ministro maggior della natura</emph>), quanto per rappresentare egli distintamente le tre persone della santissima Trinità. Imperochè con la sua potenza egli ci rappresenta il Padre, con la luce il Figliuolo, e con il calore lo Spirito Santo. Cognobbe adunque il Poeta nostro, che questo discorso, che l'aveva fatto accorgere della confusione nella quale egli si ritrovava, nasceva da l'anima sua intellettiva; la parte superiore della quale è illuminata da il lume e da la similitudine e bontà di Dio, sparsa per tutte le cose di questo universo a guisa de' raggi del sole, ma molto più nell'anima nostra, per essere ella stata creata da lui, per mera liberalità sua, molto più capace di quella, che l'altre creature. Mediante il quale lume noi intendiamo le cose terrene, le sustanze divine, e conosciamo perfettamente noi stessi. Onde fu detto a tal proposito da Davit profeta nel salmo quarto, rispondendo a quella interrogazione: <foreign lang="lat">Quis ostendet nobis bona? Signatum est super nos lumen vultus tui</foreign>. E qui è particularmente da notare che il dire Dante, che vide i raggi del sole, e mediante quegli venne dipoi in cognizion d'esso sole, non vuole inferire altro, se non ch'ei non si può venire, mentre che l'uomo è per il cammin di questa vita, in cognizione di Dio, se non per mezzo de' raggi della potenza, sapienza e bontà sua, comunicati e sparsi nella più alta e più nobil parte di tutte le creature. Imperochè così come il sole, per esser sensibile troppo potente e troppo grande, supera di tal sorte la virtù nostra visiva, che l'occhio nostro non può ragguardarlo; così ancora Dio, per essere intelligibile troppo alto e troppo profondo, supera di sì gran lunga l'intelletto nostro, ch'ei non può contemplare l'essenza sua propria, ma solamente gli effetti che procedono da quella; onde gli bisogna tener quel modo nel cercar di conoscere Dio, che tengono gli uccegli notturni nel ragguardare la luce. I quali desiderando vederla, come cosa la quale è amata naturalmente da ciascuno, e conoscendo di non poter per la debolezza della loro vista sopportarla quando ella è il giorno sparsa per l'aria, si stanno racchiusi per le grotte e per le caverne della terra; e dipoi escon fuori la notte a vederla nelle stelle, nelle quali ella risplende participata e temperata di sorte, che i loro occhi posson sopportarla. Così bisogna ancor similmente che l'intelletto nostro non cerchi di conoscere Dio in lui stesso e nella essenza sua propia; chè gli avverrebbe a lui come a quel filosofo, che dimandandogli Dionisio più volte quel che fusse Dio, chiedeva sempre maggior spazio di tempo a rispondergli, dicendo che quanto più vi pensava, tanto gli pareva più difficile il conoscerlo. Ma gli bisogna contemplarlo in queste creature de l'universo, <emph>Che son scala al fattor chi ben l'estima,</emph> come disse non manco dotta che leggiadramente il nostro M. Francesco Petrarca. Da questi raggi adunque della divina bontà conobbe il nostro Poeta, che la ragione, parte sua superiore, era illuminata da il lume del sole divino; per la qual cosa discacciò alquanto da sè la paura ch'egli aveva avuta fino allora, come segue il testo, e prese ferma e certa speranza d'avere a uscire delle tenebre della confusione, e d'avere a ritrovar la diritta strada. E se qualcuno si opponessi, dicendo che Dante non potette avere ancor questa speranza che io dico, non avendo egli avuto ancor dal cielo quel lume della fede, il quale io ho detto che gli fu mandato dipoi da la bontà divina per ordine di Beatrice (tenendo di comune concordia tutti i nostri teologi, che chi non ha fede non possa avere speranza, ma che l'una presupponga di necessità l'altra; conciosia che ei non si possa sperare una cosa della quale altrui non abbia cognizione, e l'obbietto della speranza sia vita eterna e Dio, che si conoscon veramente per fede), io gli rispondo che Dante aveva ancora egli, innanzi che egli avesse questa speranza, avuto in virtù il lume della fede; conciosia che subito che egli, accorgendosi della confusione nella quale egli si ritrovava, e ragguardando donde procedeva tal cognizione, conobbe ch'ella nasceva dal discorso della ragione illuminato particularmente da' raggi della luce e della bontà divina; onde venne a cominciare a conoscere Dio, non più come motor primo, o come cagione universale di tutte le cose, come lo conosce la filosofia, ma come Dio suo salvatore, e che teneva conto particulare e di lui e della salute sua propia, come lo conosce la fede; per il che cominciò a sperare di avere a ritrovar la strada diritta, e conseguentemente cominciò a mancare in lui alquanto la paura. <add resp="ed">[19-21]</add> E perchè questa fede, la quale egli ebbe nel modo che io vi ho detto, non fu ancor quella fede vera e perfetta, informata di carità, la quale fa che chi l'ha non ama e non spera se non in Dio, ma fu più tosto una disposizione e uno seme e principio di quella, ei non mostra ancora che la paura, ch'egli aveva avuto fino allora, si partisse da lui affatto, ma solamente ch'ella mancasse e fermassisi in parte, dicendo:
<quote rend="block"><lg><l>Allor fu la paura un poco queta,</l>
<l>Che nel lago del cuor mi era durata.</l></lg></quote>
Dove lasciando da parte quel che, ricercando qual sia questo lago del cuore, raccontino gli espositori, dicendo che il cuore ha tre ventricoli, che in quel del mezzo ha la perfezione sua il nutrimento, e de' due estremi l'uno è recettacol del sangue che si trae da il fegato, e l'altro dello spirito che tirano i polmoni; e così ancor similmente l'opinione dell'interpetre moderno, il quale dice che Dante chiamò il luogo, dove sta il cuore, <emph>lago</emph> metaforicamente rispetto a l'acqua, la quale è stata posta da la natura in quella cassetta, ove sta propiamente il cuore, per rinfrescamento del calor grandissimo di quello, chiamandosi comunemente, nella nostra lingua, tutte l'acque ragunate e ferme <emph>laghi</emph>; dico che io non penso, che il Poeta dicesse tanto <emph>lago</emph> per rispetto de' ventricoli e dell'acqua sopradetta, quanto per rispetto del sangue che gli era ricorso (per essere suo costume nelle paure di fare così) nuovamente intorno al cuore. Per più piena notizia della qual cosa è da sapere, che ricercando dottissimamente Donato Acciaiuoli, espositore d'Aristotile sopra l'<title>Etica</title>, per qual cagione gli uomini diventino nelle paure pallidi, e nelle vergogne rossi, dice finalmente ch'ei procede da questo, che facendo la natura ne' nostri corpi quei medesimi ufficii, che fa in una città ch'egli ha a guardia un prudente e accorto capitano (il quale manda sempre più combattitori dove ei sente più offenderla), manda ancora ella similmente il sangue a soccorrere e difender quelle parti dove ella sente offenderci. E per tal cagione mandandolo ella ne' pericoli al cuore, il quale è la sedia della vita, gli uomini diventan pallidi e senza colore, rimanendo le estremità e le superficie del corpo loro in tal caso o senza sangue o veramente con pochissimo. E mandandolo dipoi nelle vergogne nel volto, per far quasi a quello un velo che lo ricuopra (essendo egli la sedia della vergogna, e quel che teme più che parte alcun'altra del corpo l'esser disonorato), gli uomini per il contrario diventan rossi e coloriti. Nè vo' lasciar di dire qui a questo proposito, per modo di digressione, leggendo io un poeta cristianissimo, a consolazione degli spiriti contemplativi cristiani, una bella e non manco fisica che pia ragione, la quale adduce un teologo moderno, del sudare che fece Cristo salvator nostro, nel tempo della sua passione, o sangue o sudore simile al sangue; il che nacque, dice questo teologo, perchè rappresentandosi egli nella mente la morte crudelissima e obbrobriosissima ch'egli doveva sopportare, gli venne, come a quel ch'era vero uomo, tanto timore di quella, che il sangue gli ricorse subitamente tutto al cuore; per il che egli andò a orare nell'orto, pregando strettamente il Padre di non bere (se egli era possibile) così amaro calice. Ma intendendo dipoi che la volontà del Padre era che sopportasse tal morte, dice questo teologo, ch'ei si dispose con tanta prontezza a obbedirlo, ch'ei discacciò con tanto empito quel sangue, il quale gli era ricorso al cuore, nella superficie del suo corpo, che alcune parti più sottili di esso sangue uscirono pe' pori della carne e della pelle; <foreign lang="lat">et factus est sudor eius sicut guttae sanguinis</foreign>, come dice Luca nel suo <title>Evangelio</title>. La qual cosa avendo noi detta, per la cagione detta di sopra, così per modo di digressione, e ritornando al proposito nostro, dico che il senso di questo luogo è, ch'ei si quietò e fermò alquanto nel Poeta quella paura la quale gli era durata in quel sangue, il quale gli era ricorso facendogli quasi che un lago intorno al cuore <emph>La notte che</emph> ei passò <emph>con tanta pieta,</emph> cioè quella notte ch'ei consumò, smarrito per la selva, con tanto duolo e con tanto aspro e duro lamento; chè così significa questa voce <emph>pièta</emph> con l'accento in su la <emph>e</emph>, come si vede poco di sotto, quando Lucia disse a Beatrice di lui: <emph>Non odi tu la pieta del suo pianto?</emph> <add resp="ed">[22-27]</add> Dopo la qual cosa, volendo egli narrare ancor meglio la disposizione nella quale egli si ritrovasse, egli usa una comparazione molto bella e molto atta e a proposito a manifestare il concetto suo, dicendo:
<quote rend="block"><lg><l>E come quel, che con lena affannata</l>
<l>Uscito fuor del pelago a la riva,</l>
<l>Si volge, e l'acqua perigliosa guata;</l></lg>
<lg><l>Così l'animo mio, che ancor fuggiva,</l>
<l>Si volse indietro a riguardar lo passo....</l></lg></quote>
Nella qual comparazione è primieramente da notare, che questa voce <emph>lena</emph> significa appresso di noi quel medesimo che fa appresso i latini <foreign lang="lat">respiratio</foreign>, il che è quel tirare dentro di loro e dipoi rimandar fuori aria, che fanno continovamente gli animali che hanno polmoni; la qual cosa noi diciamo vulgarmente <emph>alitare</emph>, chiamando quella tale aria <emph>alito</emph> da <foreign lang="lat">alo</foreign>, verbo il qual significa appresso i latini nutrire; conciosia che tale aria concorra di tal sorte al nutrimento e al mantenimento della vita, che ogni volta ch'ei si manca o per qualche accidente, o per vecchiezza naturale, la quale disecca tanto i polmoni, ch'ei non posson più fare tale opera di potere alitare, si manca ancor similmente di vivere. E fu data questa tal passione del respirare a gli animali che hanno polmoni per refrigeramento del cuore, che non consumassi troppo presto col suo calore l'umido radicale; e però non posson vivere senza far tal cosa. E quegli che sono animali d'acqua che abbin polmone, come sono verbigrazia il Vecchio marino, le Testuggini acquatiche e la Rana, e secondo alcuni il Delfino, non possono star lungamente sotto l'acqua, ma bisogna ch'eglino eschin fuori a respirare. E questa è la cagione per la quale ei dicono che il Delfino si vede saltare così spesso fuori dell'acqua; il che non avviene a gli altri pesci, ai quali la natura ha proveduto ch'ei serva a far loro il medesimo ufficio l'acqua; per il che eglino ne tiran continovamente dentro di loro della nuova per certi buchi ch'eglino hanno sotto quelle branche, che noi chiamiamo vulgarmente alette; per la qual cagione, non servendo ai pesci l'aria per respirare, ei non posson vivere fuori dell'acqua; e gli altri animali, non servendo loro l'acqua, non posson vivere ove non è aria. E perchè quando l'uomo (lasciando andare, per non fare al proposito nostro, gli altri animali) si affatica o nello andare o in qual si voglia altra cosa più che l'ordinario, il calore suo del cuore si eccita e infiamma più che il solito, ha bisogno di maggior rinfrescamento che prima; la natura muove ancora ella allora i polmoni più spesso a tirare dell'aria nuova, e rimandarla, per riscaldarsi ella più presto ch'ella non faceva prima, subitamente fuori. E per questa cagione dicono alcuni, che i Delfini, quando egli ha a essere fortuna in mare, cavan più spesso il capo fuori dell'acqua, ch'ei non sogliono. Imperochè essendo eglino affaticati più che il solito da la quantità grande delle esalazioni, che getta allora fuori la terra del fondo del mare, donde nascon dipoi i venti che fanno fortuna, hanno ancora eglino più spesso bisogno di respirare. E questo tale affrettamento di respirare è chiamato vulgarmente da noi affanno; per la qual cagione quegli uomini, che se bene e' duron fatica, non hanno bisogno di respirare sì spesso, si chiamano volgarmente di buona lena; e quegli che per il contrario cascano per ogni minima cosa in tale affanno, di poca lena. Per la qual cosa si piglia ancora spessissime volte <emph>lena</emph> per la forza e per il vigore, come fece il nostro M. Francesco Petrarca, quando disse:
<quote rend="block"><lg><l>Onde tolse Amor l'oro, e di qual vena,</l>
<l>Per far dua treccie bionde, ed in qual spine</l>
<l>Colse le rose, e in quai piaggie le brine</l>
<l>Tenere e fresche, e diè lor polso e lena?</l></lg></quote>
E perchè chi ha a passare qualche gran quantità e profonda d'acqua (chè così significa nella nostra lingua <emph>pelago</emph>) cade, mediante lo affaticarsi, in tale affanno, il Poeta disse: <emph>con lena affannata</emph>, cioè affaticata e stracca; che è il propio significato di questa voce <emph>affannata</emph>. E così l'usò ancora il Petrarca, quando disse:
<quote rend="block"><l>Deh porgi mano all'affannato ingegno;</l>
<l>Drizza a buon porto l'affannata vela.</l></quote>
Dice adunque finalmente il Poeta e fa questa comparazione, che come uno, ch'esce stracco e affannato di qualche pelago d'acqua, si ferma di poi in su la riva a ragguardare l'acqua e il pericol dond'egli è uscito, così l'animo suo, il quale <emph>ancor fuggiva</emph> (imperochè ei non era ancora uscito della selva, o veramente ch'era pien di tanto spavento, ch'e' pareva che ei non restassi di fuggire; modo di parlare assai frequentato da noi, usando noi dire, quando uno per qualche paura o altra cagione si fusse fuggito velocissimamente: ei pare ancor che ei fugga), si fermò, e voltossi indietro a ragguardare donde egli era uscito, e il difficile e pericoloso passo, <emph>Che non lasciò giammai persona viva.</emph> Questo verso è, secondo il mio giudizio, molto oscuro e difficile a esporre. Per la qual cagione sono ancora molto diverse e molto varie, intorno al senso di quello, le opinioni degli espositori. Imperochè il nipote del Poeta, e il Leneo bolognese (i quali tengon, come io vi dissi, che la selva, nella quale si ritrovò smarrito Dante, fusse il viver licenzioso e vizioso) intendono ancor qui, per morte, la morte del peccato, morte spirituale de l'anima, come dicon le lettere sacre; onde espongono: il qual passo <emph>non lasciò già mai persona viva</emph>, cioè non lasciò mai passarsi da persona, che mentre ch'ella camminava per esso cammino de' vizii, vivesse spiritualmente; da la qual morte e' dicono poi, che risuscita ciascuno che si purga da essi vizii e piglia il cammino della virtù e delle buone operazioni. E il Landino, che intende per essa selva l'ignoranza, vuol che quella <emph>persona viva</emph> sia nominativo agente, ed esponlo così: il qual passo non lasciò mai persona alcuna viva, cioè non fu mai uomo che vivesse, che non lo passasse; non si potendo nè essendo possibile di ritrovar mai alcuno, che per qualche tempo, e se non altrimenti, mentre che dopo il suo nascimento egli non conosceva distintamente cosa alcuna, non passasse per il cammin della ignoranza. Ma io, salva la reverenza di tutti questi espositori, conoscendo non si potere espor meglio uno scrittore, che con le parole sue medesime, dico ch'egli intende qui ne l'uomo, per morte (come egli fa ancor nel <title>Convivio</title> sopra a quel verso: <emph>E tocca a tal, che è morto e va per terra</emph>) il non usare la ragione, ed espongolo così: Il qual passo non lasciò mai uomo alcuno vivo, mentre ch'ei lo passava, cioè usare la ragione, non si potendo mai dire in verità, che chi vive irrisolutamente, e senza fine, usi la ragione. <add resp="ed">[28-30]</add> E perchè ei bisognò che nel ragguardare tal passo ei si fermasse alquanto, ei soggiugne: <emph>Poi che posato alquanto il corpo lasso;</emph> cioè da poi che io ebbi dato, fermandomi, alquanto di riposo al corpo mio lasso e affaticato, dando tempo a la natura di generare de' nuovi spiriti in luogo di quegli che si erano consumati in quello affaticarsi, <emph>Ripresi via per la piaggia diserta.</emph> <emph>Piaggia</emph> chiamiamo noi nella nostra lingua quei luoghi e quegli spazii del terreno, i quali sono fra il fine delle pianure e l'erte gagliarde delle montagne; che si elevano e s'inalzano alquanto da 'l piano, e cominciano a salire così un poco dolcemente verso il monte, senza avere in loro ripe o tagliate difficili a passare, come hanno spesse volte le montagne; a similitudine delle quali sono dipoi chiamate ancor da noi piaggie (o spiaggie con l'aggiunta d'uno <emph>s</emph>) quei liti che scendono dolcemente nel mare, come salgon quelle dolcemente a le montagne, e che non hanno ancora eglino in loro scogli o ripe o porti, ove possino entrare e accostarsi le navi; per il che dice il Poeta, volendo significare che quando ei ricominciò a camminare, che prese la via del monte, che riprese la via per la spiaggia; chiamata da lui <emph>deserta</emph>, cioè abbandonata e solinga, per essere molto più quegli che camminono per la selva descritta da lui, che quegli che cercano di salire al monte illuminato dai raggi della sapienza divina; verso il quale volendo egli dimostrare che seguitò di camminare, soggiugne: <emph>Sì che il piè fermo sempre era il più basso.</emph> Imperochè se quel piede, ch'ei fermava per regger sopra quello il restante del corpo, era sempre fermo da lui in luogo più basso che quel ch'ei moveva per tirarsi poi dietro esso corpo, ei bisognava di necessità, ch'ei camminasse a l'erta. Conciosia che, camminando al piano, ei sarebbono stati e l'uno e l'altro al pari; e camminando a la scesa, sarebbe restato il più alto quel che restava fermo. Per miglior notizia della qual cosa, e per scoprire ancor maggiormente la dottrina e l'arte che ha usato in questo luogo il Poeta, è da sapere che tutti i moti, coi quali si muovon gli animali che hanno da la natura di potere andare da un luogo a un altro, si fanno, secondo i Peripatetici, parte pignendo e parte tirando. E lasciando per ora da parte il mostrare ch'ei camminono ancor così quei che non hanno piedi (come son le serpi, che pingono avanti la lor parte dinanzi, e poi l'appiccano con certe scaglie che servon loro in luogo di piedi, e dipoi tiran quella di dietro) e così ancora quei che hanno più che due piedi, che pingon sempre innanzi la metà di quegli, e conseguentemente quella parte del corpo a la quale e' son appiccati, e poi si tiran dietro l'altra; e tornando a l'uomo, ciascuno può vedere in sè stesso, che quando ei vuole andare, ei muove prima la parte destra (chiamata così, per essere ella sempre la prima a muoversi; ond'è chiamato metaforicamente ancora da gli astrologi l'oriente la parte destra del cielo, per parere che di quivi abbia principio il suo movimento) e pignela innanzi, e di poi tira al pari di quella l'altra. E che la parte sinistra sia fatta da la natura più per fermarsi che per muoversi, si conosce chiaramente da questo, che l'uomo, quando egli si ferma, si ferma sempre o il più delle volte sopra il piè sinistro. E così se egli ha a portare un peso, lo metterà sempre da la man sinistra, per aver più spedita e libera la destra al muoversi. E oltre a di questo bisogna ancora avvertire che l'uomo non potrebbe mai camminare, se ei non avesse dove posare quel piede che rimane fermo, quando ei muove l'altro. E di questo può fare esperienza chi vuole, salendo sopra a un monte di miglio o d'altra cosa simile, che ceda e dia luogo al piede; ove ei vedrà, che infino a tanto che ei non ferma un piede, ei non potrà mai muovere l'altro. Per il che fu detto da Aristotile, che certi topi terragnoli, che nascono presso al Nilo, non acquistano punto camminando sopra la rena di quello; e questo nasce perchè ella cede di sorte, ch'ei non posson fermare i piedi. La qual dottrina seguitando, come buon peripatetico, il Poeta nostro, dice, per volere mostrare che camminava, come io ho detto, a l'erta e a l'insù, che il piè che restava fermo era sempre più basso che l'altro. E questo è il senso litterale di questo luogo; il quale interpretando alcuni altri allegoricamente, dicono ch'egli intende per i piedi gli affetti de l'anima; per il che fu detto da lui nel Purgatorio, parlando dell'amore: <emph>E l'anima non va con altro piede;</emph> volendo dimostrare che aveva sempre, mentre ch'egli fu in quello stato, lo amore ed il desiderio fermo nelle cose basse e terrene. E qui sia fatto per ora fine a questa lezione.</p></div3>
<div3 type="capitolo"><head>LEZIONE SESTA <add resp="ed">[vv. 31-65]</add></head>
<p><quote rend="block"><lg><l>Ed ecco, quasi al cominciar dell'erta,</l>
<l>Una lonza leggiera e presta molto,</l>
<l>Che di pel maculato era coperta.</l></lg></quote></p>
<p><add resp="ed">[31-33]</add> Leggesi nelle antiche memorie de' Greci, secondo che riferisce il divino Basilio in una operetta ch'egli fa del modo di ammaestrare i fanciulletti, che arrivando Ercole, mentre ch'egli andava per acquistar fama nella sua adolescenza errando per il mondo, in un luogo dove erano due vie; l'una delle quali era molto facile, piana e piacevole nel cominciare; niente di manco ella diventava di poi sempre più difficile e più aspra verso il fine, il quale era una selva non manco oscura e salvatica, che questa nella quale scrive essersi ritrovato il Poeta nostro; e l'altra, che si mostrava per il contrario nel principio erta e difficilissima, pareva che diventasse poi sempre più facile e più piacevole, e che arrivasse finalmente sopra a un monte molto vago e molto bello; e stando in dubbio e sospeso, quale ei dovesse pigliare di queste due vie, che lo guidasse ove ei potesse conseguire quello ch'egli desiderava, gli apparsero due donne, molto diverse e dissimili e nell'abito e nell'aspetto. Conciosia che l'una fusse vestita molto riccamente, e ornata con grandissima arte d'oro, di perle e altre cose preziosissime il capo, le trecce e il volto, nel quale appariva una maravigliosa bellezza, ma con una certa lascivia da essere più tosto appetita, che onorata; e l'altra, la quale era mal vestita, stracciata, scinta e scalza, e non aveva ornamento alcuno altro che una semplice ghirlanda di fiori sopra a la testa, dimostrava niente di manco nella effigie e nel volto una bellezza tanto onesta, ch'ella generava più tosto nello animo di chi la ragguardava reverenza, che pensiero alcuno lascivo. E di queste quella prima, così riccamente vestita, lo invitava con dolci parole e con piacevolissime lusinghe a pigliar quella via piacevole e facile, dicendogli ch'ei troverebbe in quella tutti i piaceri e tutti i contenti, i quali ei potesse mai desiderare. E l'altra, povera e mal vestita, lo esortava con parole severissime e gravi a pigliar quell'altra, promettendogli che se bene ella gli parrebbe nel principio molto faticosa e difficile, ella lo condurrebbe finalmente in luogo dove egli, godendo il frutto di tali fatiche, non solo troverebbe il vero contento e dell'animo e del corpo, ma ei diventerebbe simile a gli Dii. Da le quali promesse infiammato Ercole lasciò quella via facile e piana, la quale era quella della malignità e del vizio, e prese quella ardua e difficile, la quale era quella della virtù. Laonde usava dire (soggiugne nel medesimo luogo questo Dottore) Esiodo, dottissimo poeta greco, che la via della virtù era molto ardua e difficile, quando altrui cominciava a camminar per quella, ma che da poi che l'uomo aveva superate e passate quelle prime difficoltà, sì trovava per quella tutti i diletti e tutti i contenti dell'animo. Non è adunque maraviglia, se volendo uscire il nostro Poeta della selva di quella confusione, da la quale nascono tutti i mali (conciosia che chi opera senza fine sèguiti il più delle volte gli appetiti sensitivi, onde cade in infiniti errori), e volendo pigliare, cominciando a salir per la piaggia deserta, la via della virtù, egli trovò tante difficultà e tanti impedimenti. De' quali ei fa menzione nel testo solamente di tre, per essere quegli i principali e i più potenti di tutti, e quegli dai quali nascono e hanno origine di poi tutti i mali e tutti gli altri vizii. E questi sono, lo appetito delle cose veneree, quello degli onori e quello delle ricchezze; passioni, le quali posson tanto ciascuna di loro negli uomini, ch'elle gli fanno molte volte perdere la ragione e diventare simili a le fiere; per il che furon figurate da quegli antichi poeti, i quali scrivevano le cose e fisiche e morali sotto favole e sotto poesie, per quelle tre Furie, figliuole della Notte e d'Acheronte, cioè della ignoranza e dello appetito disordinato, che fanno diventare gli uomini amanti e furiosi; chiamate da loro Aletto, Tesifone e Megera. Conciosia che Aletto non significhi altro, che una cosa sempre ria e nocevole a' mortali; e questo è lo stimolo della carne, il quale molesta del continovo l'uomo: Tesifone significhi punizione e crudeltà; e questa è la avarizia, la quale rode e molesta di tal sorte i petti umani, che ella gli fa crudelissimi e rapacissimi: e Megera significhi invidiare e aver dolore degli altrui beni e degli altrui onori, come hanno sempre gli ambiziosi e i superbi, quando ei veggono onorare più altri che loro. I quali affetti davano ancor tanto più noia e molestia al Poeta nostro, quanto egli era cristiano, e segnato in fronte del carattere di figliuolo adottivo di Dio. Imperò che se bene ei posson molto universalmente in ciascuno uomo, per esser seminati e fondati nella natura e nella parte sensitiva nostra, e' son molto più molesti e assaltano molto più i cristiani, che gli altri. E questo ne avviene, perchè cercando continovamente il demonio nostro avversario, per la invidia ch'egli ci porta dell'avere noi a succedere in quel luogo onde fu cacciato egli, di devorarci a guisa di leone rugiente (come scrive Pietro Apostolo), usa sempre ne' suoi primi assalti, come armi sue più potenti e che offendon più, questi tre mezzi. La qual cosa è stata scritta per opera dello Spirito Santo, in conforto e ammaestramento nostro, da Davit profeta ne' suoi salmi; figurata nel terzo libro de' Re; e messa in atto da esso nostro inimico, come si legge nel sacro Evangelio, nella persona propria di Cristo salvator nostro. Perciò che domandando il Profeta, nel salmo suo ventitreesimo, chi sarebbe quello che ascenderebbe al monte santo del Signore, o starebbe nel luogo santo suo, risponde: <foreign lang="lat">Innocens manibus</foreign>, cioè chi arà le mani sue in tal modo innocenti e giuste, che ei non le imbratterà nelle ricchezze e nella roba del prossimo suo; <foreign lang="lat">et mundo corde</foreign>, cioè chi arà netto e mondo il cuore e l'animo suo dai desiderii carnali; <foreign lang="lat">et qui non iuravit in dolo proximo suo</foreign>, togliendogli quegli onori che si gli convengono, attribuendogli per superbia e ambizione a sè stesso. E ne' libri de' Re si legge, che volendo salire Elia al monte di Dio, Oreb, apparsero fuochi spaventevoli e grandissimi, tremò fortemente la terra, e levaronsi venti paurosi e terribilissimi. Chè i fuochi significavano gl'incendii della carne; il tremuoto della terra (nascendo eglino, come è cosa notissima, da esalazioni e spiriti generati da 'l calor del sole nel ventre della terra, i quali cercano esito) significa l'avarizia e la fame de l'oro, il quale è generato ancor egli da 'l calor del sole nelle viscere della terra; e i venti significano l'ambizione e la superbia. Così ancora si legge nel sacro Evangelio, che volendo il diavolo tentare il Salvator nostro, lo assaltò nel diserto con la tentazione della gola, la quale è ancora ella uno appetito carnale, non avendo ardire di tentarlo con l'incendio della concupiscenza, per la purità grandissima ch'egli scorgeva in lui; onde gli disse, che facesse diventar pane quelle pietre che gli erano appresso; dipoi con la tentazione della vanagloria e della superbia, dicendogli che facesse segni di essere figliuolo di Dio; e ultimamente con quella dell'avarizia, mostrandogli i regni del mondo, e dicendogli che gliele darebbe tutti, se egli voleva rendergli onore e adorarlo. Essendo adunque il Poeta nostro tentato similmente e molestato ancora egli da questi tre affetti e da queste tre passioni, quando egli uscendo della valle della sapienza umana voleva cominciare a salire il colle illuminato da 'l sole, cioè a conoscere quella verità da la quale era nata in lui la cognizione che non l'aveva lasciato seguitare più oltre il suo viaggio; e volendo narrare e descrivere tal cosa, secondo il modo e lo stile poetico, per via di esempli e di metafore; pone per i sopradetti affetti tre fiere salvatiche, molto appropiate a quegli. E parlando primieramente dello appetito venereo, assomigliato da lui alla lonza, incomincia da questa voce <emph>Ecco</emph>; la quale è uno avverbio demonstrativo, usato parimente e da i latini e da noi, qualunche volta noi vogliamo significare qualche cosa inusitata e nuova, o che apparisca quasi che inaspettata altrui; onde dice:
<quote rend="block"><lg><l>Ed ecco, quasi al cominciar dell'erta,</l>
<l>Una lonza leggiera e presta molto,</l>
<l>Che di pel maculato era coperta.</l></lg></quote>
Questo animale, chiamato qui da 'l Poeta <emph>lonza</emph>, descritto da lui con la pelle indanaiata e piena di macchie, come il leopardo (lasciando stare quanto ne dice il Landino, per non l'avere veduta quei tempi, come hanno fatto i nostri, essendone stato uno, che donò la Maestà Cesarea a l'Eccellenza del nostro Illustrissimo Principe, tanto tempo nel serraglio pubblico de' lioni) è, secondo l'opinione che tiene oggi ognuno, la pantera. Ed è una spezie d'animale per sè stessa; e non la femina del leopardo, come vuole il Landino, confermando questa sua opinione con l'autorità del Boccaccio, il quale scrive ch'e' fanciugli fiorentini gridavano, quando e' vedevano a' tempi suoi il pardo: ecco la lonza. Ed è posta qui da 'l Poeta, per avere ella la pelle tanto bella e tanto vaga, che molti animali, ancora ch'ei non sieno della sua specie, desiderano congiugnersi con lei (e per molte altre cagioni, che assegna il Landino), per la lussuria e per lo appetito venereo. <add resp="ed">[34-36]</add> E perchè ei non è cosa alcuna, in quella età nella quale i sangui son nel colmo della caldezza e del vigore loro, che tenga più offuscato l'uomo, e che se gli parta manco da la fantasia e da l'immaginativa, ei dice:
<quote rend="block"><lg><l>E non mi si partia dinanzi a 'l volto;</l>
<l>Anzi impediva tanto il mio cammino,</l>
<l>Ch'io fui per ritornar più volte volto;</l></lg></quote>
cioè mi molestava continovamente e mi teneva di maniera alterato l'animo, che io fui più volte per tornarmene adietro, e non seguitar più il cammino del colle che io aveva preso.</p>
<p><add resp="ed">[37-42]</add> E qui, innanzi ch'egli proceda più avanti con la sua narrazione, egli torna alquanto indietro a mostrare e descrivere (la qual cosa è fatta da lui con dottrina e arte maravigliosissima) il tempo e l'ora, nella quale gli occorse tal cosa, dicendo:
<quote rend="block"><lg><l>Tempo era del principio del mattino;</l>
<l>E il sol montava su con quelle stelle,</l></lg></quote>
dicono molti testi; niente di manco gli antichi buoni e più fedeli dicono: <emph>E il sol movea con tutte quelle stelle,</emph> (e così legge ed espone, per le ragioni che si diranno di sotto, lo espositore moderno)
<quote rend="block"><lg><l>Ch'eran con lui, quando lo amor divino</l>
<l>Mosse da prima queste cose belle.</l></lg></quote>
Per dichiarazione delle quali cose voi avete a considerare, che ei si ritruovano alcuni Dottori Ebrei, i quali vogliono che il mondo fusse creato da Dio e avesse il suo principio del mese di settembre, adducendone, in fra l'altre, queste due ragioni. L'una, ch'ei fu conveniente cosa, che così come l'uomo fu creato da esso Dio, atto a generar de gli altri simili a sè, acciò ch'ei si mantenessi la specie umana, ch'ei fussero creati ancora i frutti e le biade, quando elle avevano condotto nella perfezione i semi loro, acciochè ei potesser nascere dipoi di loro degli altri per mantenere ciascuno la specie sua. E la altra, perchè dovendo l'uomo, nuovamente creato, vivere e cibarsi d'essi frutti, bisognava di necessità ch'egli gli trovassi maturi e stagionati di sorte ch'eglino gli fussino nutrimento conveniente; e tanto più non essendo egli di natura da poter cibarsi solamente d'erba o di fiori o di foglie d'alberi, come fanno molti altri animali. Niente di manco l'opinione comune, e seguitata dai più, è che fusse creato nello equinozio della primavera, cioè a mezzo marzo, quando il sole entra nel primo punto dello Ariete. E a la ragione, detta di sopra, de' frutti e de' semi e del nutrirsi l'uomo, si risponde in questa maniera: Che così come esso uomo fu creato da Dio nella età sua perfetta, senza essere stato prima adolescente e fanciullo, così potettero essere ancora creati i semi e i frutti perfetti e maturi, e senza essere stati prima in erba e in fiori; conciosia che il maturarsi ch'ei fanno una volta l'anno nasca poi per virtù del sole e degli altri corpi celesti; e lo fanno in un luogo d'un tempo, e in uno altro d'un altro, secondo che son situate le provincie e i paesi dove ei sono o più o manco presso a l'equinoziale; onde si vede che quello, che accade verbigrazia a noi di maggio, accadrà in uno altro luogo di marzo. E di questo noi ne veggiamo l'esperienza manifestissima nel regno di Napoli, dove, ancor ch'ei non sia però discosto da noi più che un due centinaia di miglia, si maturan molto prima l'anno i frutti, ch'ei non fanno qui nel paese nostro. E perchè Dante teneva ancora egli, come opinione più comune, che la creazione del mondo fusse stata di marzo; e oltre a di questo egli ebbe questa sua visione, come io vi dimostrai già, la settimana santa; e la pasqua fu quello anno del mille trecento a' nove dì d'aprile, nel qual tempo il sole non era ancora uscito d'Ariete, ma era ne' venticinque o ne' venzei gradi di quello; donde nasceva ch'ei saliva al nostro orizzonte, come considera diligentissimamente lo interpetre moderno, non col principio o col mezzo dell'Ariete, ma con tutte quelle stelle che fanno quel segno; egli dice che il sol movea con tutte quelle stelle, le quali eran medesimamente seco quando lo amor divino <emph>Mosse da prima queste cose belle;</emph> cioè creò e diede l'essere a tutte le cose delle quali è adorno e pieno questo universo. Come il cielo sia stato diviso da gli Astrologi in dodici parti, chiamate da loro dodici segni (uno de' quali è lo Ariete), è stato trattato tanto largamente da 'l Landino, ch'ei mi pare superfluo il più parlarne; e però tornando al testo, dico che Dante dimostra in queste parole, con dottrina e arte maravigliosissima, la cagione la quale mosse Dio a creare il mondo, e oltre a di questo la natura e l'esser delle cose naturali; dicendo primieramente, come è il vero, ch'ei fu lo amore e la bontà divina, quella che diede lo essere a tutte le cose; conciosia cosa che Dio, essendo perfettissimo e felicissimo in sè stesso e nella essenzia sua propria, non aveva bisogno alcuno di creare altre creature. Niente di manco, perchè la natura del bene è di essere comunicativo di sè stesso, essendo egli la somma e perfetta bontà, e non si contentando, come scrive il dottissimo e santissimo Damasceno, della sola contemplazione di sè stesso, gli piacque per la superabbondanza della sua bontade fare alcune cose, a le quali ei potesse far parte di quella; e queste sono tutte le creature di questo universo, chiamate da 'l Poeta <emph>belle</emph>, e per la perfezione la quale si ritrova in ciascuna, conveniente a la natura sua, e per l'ordine maraviglioso, il quale è infra di loro. La qual cosa volendo egli esprimere, come è suo costume, con dottrina e con arte, dice: <emph>mosse</emph>, e non <emph>fece</emph> o <emph>creò</emph>, dimostrando con tali parole perfettissimamente la natura di tutte le cose naturali. Conciosia che in tutte si ritrovi, secondo che scrive il Filosofo nella <title>Fisica</title>, un principio di moto, chiamato da lui <emph>natura</emph>, mediante il quale elle hanno l'essere, acquistono la perfezione di quello, e mantengonsi ciascuna quel tanto del tempo che si conviene a la natura sua. Imperò che mancando in loro esso moto ed essa natura, manca loro ancor similmente, insieme con quello, lo essere. Per la qual cagione, essendo il medesimo avere il moto naturale e aver l'essere, fu cosa molto conveniente che il Poeta, in cambio di dire <emph>creò</emph> o <emph>fece</emph> quelle, dicesse <emph>mosse</emph>; cioè diede loro il moto, e conseguentemente lo essere. O veramente intenderemo, ch'ei le movesse, come fine e cosa desiderata e appetita da tutte; il che avvenne loro subitamente ch'elle ebbero l'essere e furono create da lui. Conciosia che ciascuna cosa, subito che ella è, sia mossa da un certo istinto e propietà naturale a desiderare e amare esso essere, e conseguentemente ad amare e desiderare Dio, il quale è il primo ente, e la cagione che ciascuna cosa è. E questo è quel che volse inferire Aristotile, quando ei disse nel fine del primo libro della <title>Fisica</title>: egli è un certo che ottimo e divino nella natura, il quale è desiderato e appetito da tutti gli enti. Da queste due ragioni adunque, cioè da l'essere la stagione nella quale lo amor divino creò il mondo, e da l'ora del mattino nella quale egli era, cominciando appunto allora, come dice il testo, i raggi del sole a illuminare la cima di quel colle (sapendo il Poeta, che quella era l'ora nella quale e la vecchia e la nuova Legge ha ordinato che ciascuno renda grazie a Dio; per il che egli è consueto in tal ora esaudire i preghi che gli sono offerti, onde dice il Profeta: <foreign lang="lat">Mane exaudies vocem meam</foreign>), prese il Poeta speranza di dovere non solamente vincere e scacciar da sè questa tentazione delle cose veneree, ma di aversi a servire di quelle bellezze temporali, con le quali essa tentazione cercava di ritirarlo da 'l cammino ch'egli aveva preso, per mezzo e per scala a salire a la contemplazione della bellezza divina. E volendo esprimere tal cosa stando nella metafora, usa il costume de' cacciatori, i quali prendono solamente di quelle fiere ch'ei pigliono, che non sieno buone a mangiare, la pelle, e gettano via il restante. Così ancora egli, pensando di pigliare da tal tentazione solamente la bellezza, ch'ella usava per esca, per servirsene, come io ho detto, a salire per mezzo di quella in qualche cognizione delle cose divine, dice che queste due cose gli erano cagione di bene sperare <emph>Di quella fiera la gaietta pelle;</emph> cioè di avere a servirsi della vaga e leggiadra pelle (chè così significa questa voce <emph>gaietta</emph>, la quale dicono alcuni esser voce provenzale) a l'ufficio che io ho detto. <add resp="ed">[43-45]</add> Nientedimanco questa speranza non fu però tale, ch'ella lo facesse tanto forte che ei non temesse e non avesse paura d'un leone, che si gli fece ancora egli similmente incontro, dopo questa lonza; onde dice:
<quote rend="block"><l>Ma non sì, che paura non mi desse</l>
<l>La vista che m'apparve d'un leone;</l></quote>
ponendo secondariamente, per lo appetito degli onori (il quale è tanto degno di lode ne gli uomini, quando egli è moderato, quanto egli è degno di biasimo, quando egli trapassa il termine della ragione; perchè egli diventa vizio, ed è allora chiamato da noi ambizione, o veramente superbia), con grandissima considerazione, il leone. Imperò che così come questo animale fa pochissima stima e disprezza quasi tutti gli altri animali, il superbo disprezza ancora egli tanto gl'inferiori a sè, e porta tanta invidia a chi gli è superiore, ch'egli usa dire ch'egli è lecito, per superare gli altri, commettere ogni ingiustizia e ogni violenza. <add resp="ed">[46-48]</add> E qui ei dice che quella speranza che gli avevan dato e la dolcezza della stagione e l'ora del mattino, onde egli si prometteva ottener la vaga pelle di questa lonza, non era però tale, che la vista che gli apparve di questo leone, il quale veniva verso di lui
<quote rend="block"><l>Con la testa alta e con rabbiosa fame,</l>
<l>Sì ch'ei parea che l'aere ne temesse,</l></quote>
non lo spaventasse, e non gli desse gran paura. Da le quali parole si cava, ch'egli non è cosa molto difficile a coloro che hanno lo spirito elevato e contemplativo, come era quello di Dante, conoscendo quanto i piaceri venerei sieno nocevoli e biasimevoli a l'anima, al corpo e a la fama, superargli e con l'esercizio de' buoni costumi discacciargli da sè; ma lo appetito de gli onori apparisce, per il contrario, tanto lodevole e onesto (la qual cosa è quasi il propio fine di chi attende a le speculazioni e a l'opere virtuose), ch'egli è cosa difficilissima il liberarsene, o il saperlo moderare e temperare. E però dove ei disse della lonza solamente ch'ella si gli fece incontro allettandolo con la bellezza e vaghezza della sua pelle, ei dice del lione, ch'ei pareva ch'egli gli venissi incontro <emph>con la testa alta</emph>; dimostrando oltra di questo più chiaramente la natura della superbia, la quale vorrebbe essere sempre superiore a ciascuno; <emph>e con rabbiosa fame</emph>; imperò che come i cani, i quali sono (come noi usiamo dire vulgarmente) arrabbiati, mordono indifferentemente ognuno, così ancor quegli che si lasciano infiammare senza moderazione alcuna l'animo da questa cupidità insaziabile de gli onori e del regnare, non perdonano e non hanno rispetto a cosa alcuna, pur che eglino saziino e adempino le voglie loro. La qual cosa volendo egli ancora meglio esprimere, soggiugne: <emph>Sì ch'ei parea che l'aere ne temesse;</emph> dimostrando per mezzo di questa figura, chiamata iperbole (la quale concede ch'ei si possa usare per accrescimento e amplificazione d'una cosa questi simili modi di favellare, come sono: <emph>l'aria ne teme, il grido ne va sino al cielo</emph>), il desiderio, come dice qui il Landino, che hanno i superbi e gli ambiziosi, quando ei pervengono in qualche grado alto, di essere onorati da i superiori e da i grandi uomini.</p>
<p><add resp="ed">[49-51]</add> E dopo questo egli pone finalmente il terzo impedimento, riscontro da lui, come gli altri, al principio de l'erta; e questo è lo appetito immoderato delle ricchezze, chiamato da noi volgarmente avarizia; figurata da lui come una lupa, per le similitudini che ha questo animale col vizio della avarizia. Imperò che così come la fame è tanto grande nel lupo, ch'egli usa ogni tradimento e ogni rapina per saziarla; nè gli basta, quando egli assalta un gregge, amazzare una pecora o due, che gli sarebbono assai per cibarsi, ma le ammazza se egli ha tempo tutte, pensando non si potere mai empiere; così ancora lo avaro cerca con ogni modo, ben che ingiusto e non lecito, di saziare la fame ch'egli ha de l'oro. Nè gli bastando mai quello ch'egli ha, gli cresce sempre insieme con i tesori ancora lo appetito e la fame di quegli, in quel propio modo che cresce ancor sempre, quanto più bee, la sete al ritruopico, come scrive Orazio nelle sue ode, parlando ancora egli de gli avari. La qual cosa volendo egli esprimere, dice:
<quote rend="block"><lg><l>Ed una lupa, che di tutte brame</l>
<l>Sembrava carca nella sua magrezza,</l>
<l>E molte genti fe' già viver grame;</l></lg></quote>
dimostrando che oltre all'essere ella molto secca e macilenta, ella pareva ancor molestata e carica di tutti gli appetiti e di tutte le voglie. E questo tale appetito è quello, dice il Poeta, il quale ha fatto e fa viver molte genti <emph>grame</emph>, cioè dolenti e infelici; chè così dice il Landino, che significa questa voce in lingua lombarda. Questo vizio dell'avarizia è tanto propio e peculiare della vecchiezza, ch'ei si dice quasi come per proverbio che i vecchi sono tutti avari. E i poeti comici non pare che rappresentino cosa alcuna altra più spesso, che vecchi i quali sieno per rispetto della loro avarizia odiati da' figliuoli, ingannati da' servi, o condotti da la speranza di qualche tesoro a far cose semplicissime e ridicole. E la cagione per la quale ei sien così inclinati a l'avarizia è, come scrive Aristotile nella <title>Rettorica</title>, per aver conosciuto, mediante il tempo e l'esperienza, quanto sieno difficili a guadagnare le facultà e le ricchezze, e di poi quanto elle sieno facili a spenderle e a venir meno. Il che temendo eglino che non avvenga loro, le stimano molto più ch'ei non hanno fatto per il passato, conoscendo che se ciò avvenissi loro, ei non sarebbon più a tempo, o difficilissimamente, a racquistarne; e di più che se elle sono nelle altre etati non solo utili, ma necessarie a l'uomo, ch'elle son nella vecchiezza e utilissime e necessarissime. E oltre a di questo può ancor molto ne' vecchi l'avarizia, come scrive il medesimo filosofo nella <title>Etica</title>, per rispetto della imbecillità, debolezza e poco animo che ha comunemente quella età, onde temon facilmente d'ogni minima cosa. <add resp="ed">[52-54]</add> Volendo adunque dimostrare il nostro Dante, come questo tale appetito delle ricchezze dia maggior molestia e maggior noia a gli uomini nella vecchiezza, che nelle altre etati, con lo esempio di sè medesimo, il quale avendo di già passato il mezzo e il colmo della vita, declinava e correva a la vecchiezza, dice:
<quote rend="block"><lg><l>Questa mi porse tanto di gravezza,</l>
<l>Con la paura ch'uscia di sua vista,</l>
<l>Ch'io perde' la speranza dell'altezza;</l></lg></quote>
dimostrando che la paura, che aveva ancora egli di non incorrere, invecchiando, in questo vizio, non solo lo spaventava molto più che quella delle altre due fiere, ma lo aggravava e premeva di tal sorte, ch'ei perdè la speranza di salire al monte; non essendo vizio alcuno il quale ritiri e stolga più l'uomo da la contemplazione delle cose divine, che l'avarizia; e questo nasce per fargli ella tener sempre l'animo e il pensiero rinvolto e immerso nelle cose terrene. Imperò che dove ha lo avaro il tesoro suo, quivi è ancora similmente il cuore suo, come è scritto nelle sacre lettere. <add resp="ed">[55-60]</add> E perchè tal cosa era pur contro a l'animo suo, essendosi egli di già proposto di salire al monte dilettoso, egli ne aveva dispiacere e dolore non piccolo; il che volendo egli dimostrare, usa, non si partendo da cose appartenenti a essa avarizia, una comparazione molto bella e molto a proposito a esprimer tal concetto, dicendo che esso appetito de' beni temporali, il quale tormenta sempre e non lascia quietar giammai una ora sola chi si lascia signoreggiar da lui, lo aveva fatto diventar simile a uno, il quale guadagna e va con suo grandissimo contento acquistando e avanzando sempre, e giunto di poi a un tempo, che lo fa perdere, e ch'egli gli è di mestieri, per il contrario, diminuire le facultà sue, si riempie tanto il cuore e la mente di pensieri dolorosi e molestissimi, ch'egli piange e attristasi amarissimamente; onde dice:
<quote rend="block"><lg><l>E qual è quel che volentier acquista,</l>
<l>E giugne il tempo che perder lo face,</l>
<l>Che in tutti i suoi pensier piange e s'attrista;</l></lg>
<lg><l>Tal mi fece la bestia senza pace,</l>
<l>Che venendomi incontro, a poco a poco</l>
<l>Mi ripigneva là dove il sol tace.</l></lg></quote>
Nella qual comparazione chiamando egli l'avarizia <emph>la bestia senza pace</emph>, ei viene a dimostrare chiaramente, come l'animo degli avari non si posa e non si quieta mai. E questo avviene loro, perchè le ricchezze, le quali ei cercano e a le quali eglino hanno solamente indiritto l'animo e il pensiero, <emph>Non posson quietar, ma dan più cura,</emph> come disse il Poeta medesimo nella canzone della nobilità. E questo appetito dello avere, per assaltare gli uomini molto più gagliardamente quando ei cominciono avvicinarsi alla vecchiezza, come faceva allora Dante, cominciava ancora a molestare di tal sorte lui, ch'ei dice ch'e' lo ripigneva <emph>là dove il sol tace</emph>, cioè dove non risplendevano i raggi suoi; usando quella figura, che il nostro Giambullari chiama nelle sue regole <emph>transportazione</emph>, per la licenzia della quale si torce alcuna volta il significato d'una cosa da un luogo vicino a un altro; come sarebbe verbigrazia dire: <emph>io veggo</emph>, in luogo di: <emph>io intendo</emph>; onde dice: <emph>là dove il sole tace</emph>, in cambio di: <emph>non risplende</emph>. <add resp="ed">[61-63]</add> Per la qual cosa, cominciando il Poeta a tornare a poco a poco, per indirizzare i pensieri a i beni temporali, non solamente a lo ingiù, ma a rovinare nel basso stato di coloro che hanno solamente intento lo animo a le cose del mondo, la divina bontà (che le bastava ch'egli avesse conosciuto la confusione e la miseria dello stato suo, e come egli non poteva uscir con le forze sue sole di quello) gli offerse innanzi agli occhi l'ombra di Virgilio, cioè il principio dello aiuto e del soccorso; acciò che raccomandandosi a quello, e chiamando sotto tale modo lo aiuto divino, colui il quale ha detto per bocca del Profeta nel salmo novantesimo, che ogni volta che 'l peccatore lo chiamerà egli lo esaudirà, sarà seco nelle tribulazioni e scamperallo e libererallo da quelle, potesse senza offesa di quella iustizia, la qual non si ritrova in lui punto minore della misericordia, mandargli tutti quei mezzi i quali eran necessarii a voler cavarlo di quello stato e condurlo a la sua salute; onde dice nel testo:
<quote rend="block"><lg><l>Mentre che io rovinava in basso loco,</l>
<l>Dinanzi a gli occhi mi si fu offerto</l>
<l>Chi per lungo silenzio parea fioco;</l></lg></quote>
significando con questo modo di dire il tempo grande, che l'opere di esso Virgilio non erano state lette da nessuno, o veramente da pochissimi; conciosia cosa che da ch'e' mancò la lingua latina, che fu nel tempo che passarono in Italia i Goti, i Vandali e Longobardi, in sino a' tempi di Dante si avesse pochissima cognizione delle lettere latine. <add resp="ed">[64-66]</add> Al quale Virgilio, subito che Dante lo vide, chiese senza ch'egli lo avesse ancora conosciuto, misericordia; pregandolo ch'egli lo aiutasse, dicendo:
<quote rend="block"><lg><l>Quando vidi costui nel gran diserto,</l>
<l>Miserere di me, gridai a lui.</l></lg></quote>
Dove egli usa questa voce latina <foreign lang="lat">miserere</foreign>, per più bella, che <emph>abbia misericordia di me</emph>; o veramente perchè ella doveva essere in uso in quei tempi, e di ciò rende chiara testimonianza lo averla ancora usata il Petrarca, quando disse: <emph>Miserere del mio non degno affanno.</emph> E qui, perchè il verso che segue ha bisogno di non piccola considerazione, noi indugeremo a esporlo nell'altra lezione, e faremo con vostra licenzia fine a questa.</p></div3>
<div3 type="capitolo"><head>LEZIONE SETTIMA <add resp="ed">[vv. 66-108]</add></head>
<p><add resp="ed">[66]</add> Raccomandandosi il Poeta nostro, mentre ch'egli per la paura di quella affamata lupa rovinava al basso, a Virgilio il quale se gli era offerto innanzi agli occhi, gli disse, per non avere conosciuto chiaramente quel che egli fusse rispetto a l'oscurità del luogo: <emph>Qual che tu sia, o ombra o uomo certo,</emph> intendendo, per <emph>uomo certo</emph>, uno uomo reale e vero d'ossa e di carne, e per <emph>ombra</emph>, qualche impressione fatta nell'aria, a guisa di certi nugoli, i quali hanno alcune volte effigie di uomo, di animale e d'infinite altre cose; o veramente qualche spirito, il quale avesse formato un corpo fantastico o d'aria o di altro, come si legge nelle sacre lettere aver fatto più volte, per promissione di Dio, il demonio. Per la qual cosa il Salvator nostro, acciocchè i suoi Apostoli non pensassero, la prima volta ch'egli apparse risuscitato, ch'ei fusse una di queste simili apparizioni, come ei fecero mentre ch'egli era vivo, veggendolo andar su per l'acque del mare, disse loro: palpatemi e toccatemi; imperò che gli spiriti non hanno carne nè ossa, come voi vedrete avere me. E perchè <emph>ombra</emph> significa propiamente quelle imagini oscure, che fanno di loro in terra o altrove i corpi solidi e densi, per non poter penetrargli la luce, come ella fa i diafani e transparenti; onde disse leggiadramente il Petrarca in un suo sonetto:
<quote rend="block"><l>Volsimi, e vidi un'ombra, che da lato</l>
<l>Stampava il sole;</l></quote>
e le ombre così fatte non son cose solide o palpabili, noi pigliamo ancor per ombra, metaforicamente e per similitudine, ogni cosa che apparisca al vedere, e non sia similmente palpabile e solida; e particularmente gli spiriti e le anime sciolte e libere da' corpi, non si potendo, quando elle appariscono altrui, toccare, essendo elleno simili a una nebbia e a un nugolo. Laonde fu detto da esso nostro Poeta nel secondo capitol del Purgatorio, quando ei riscontrò Casella, stato già suo grandissimo amico in vita (a imitazione di Virgilio, il qual disse ancora egli nel fine del secondo:
<quote lang="lat" rend="block"><l>Ter conatus ibi collo dare brachia circum,</l>
<l>Ter frustra comprensa manus effugit imago)</l></quote>
<quote rend="block"><lg><l>O ombre vane, fuor che nello aspetto!</l>
<l>Tre volte dietro a lei le mani avvinsi,</l>
<l>E tante mi tornai con esse al petto;</l></lg></quote>
e da M. Francesco Petrarca, nel Trionfo dell'Amore:
<quote rend="block"><lg><l>Un'ombra, alquanto men che l'altre trista,</l>
<l>Mi si fe' incontro, e mi chiamò per nome,</l>
<l>Dicendo: questo per amar s'acquista.</l></lg></quote>
 <add resp="ed">[67-69]</add> Avendo adunque Dante, per non aver conosciuto distintissimamente Virgilio, usato in raccomandandosegli le parole scritte nel testo, e volendo Virgilio nel rispondergli sadisfare la prima cosa a la sua dubitazione, gli dice, per non essere propiamente Virgilio, ma la sua anima: <emph>non uomo</emph>, cioè sono, per la figura ellissi, ma <emph>uomo fui</emph>; e questo fu quel tanto che io stetti in vita insieme col corpo, dimostrando, come è il vero, che nè l'anima nè il corpo è per sè stesso l'uomo, ma quel terzo e quel composto il quale resulta dell'una e dell'altro uniti insieme. Laonde fu detto dal Filosofo nel primo <title>Dell'anima</title>, che chi dicesse: l'anima mia odia o ella ama, farebbe quel medesimo errore, che chi dicesse: ella fila o ella tesse; conciosia cosa ch'ei non sia nè l'anima, nè il corpo solo, quello che opera, ma amendue queste parti congiunte e unite insieme; e questo tal composto è quel che si chiama <emph>uomo</emph>, detto così da l'umanità della sua natura, per rispetto della quale egli è animale sociabile, e vive in compagnia delli altri, e non solitariamente a guisa di fiera salvatica; o veramente da la terra, chiamata da i latini <foreign lang="lat">humus</foreign>, per essere egli stato creato primieramente di quella da Dio; per il che fu risposto meritamente da detta ombra nella maniera che dice il testo. E se bene Dante non restò però, saputo ch'egli ebbe tal cosa, di chiamarlo ancora poi Virgilio, come ei fa ancora sempre la maggior parte de l'anime ch'egli trova, chiamandole col nome ch'ebbe il composto, egli lo fa per esser l'anima la principale e più nobil parte d'esso uomo, e per esser cosa conveniente nominare un tutto da la parte sua principale e più nobile; e tanto più essendo peripatetico, e dicendo Aristotile, che ciascuna cosa si chiama e pare che sia quello ch'è principale in lei. Ma perchè qui potrebbe nascere questo dubbio: come Dante, se quella era l'anima sola di Virgilio, potesse vederla, essendo l'anime nostre incorporee, e conseguentemente invisibili, conciosia che la potenza nostra visiva non vegga altro che i colori, e questi sieno gli obbietti suoi propii, e se ella vede quantità o figure, le vede solamente in quanto elle sono colorate, e i colori non si ritruovano altrove che ne' corpi, o per meglio dire nelle superficie di quegli; mi pare necessario, innanzi che noi andiamo più oltre, considerare alquanto il modo, mediante il quale vuole e tiene il nostro Poeta, che dette anime, ancora ch'elle non sieno corporee, possino essere vedute dagli occhi nostri. Per il che fare è di mestiero ridursi a memoria quello ch'egli dice nel canto venticinquesimo del Purgatorio, ove ei mostra che l'anime, quando elle escono de' corpi, ne riportan con loro tutte quelle potenze, le quali appartengon propiamente a loro; e queste sono, come dice sopra questo luogo il Nipote, l'intelletto, la volontà e la memoria; e l'altre, cioè le potenze sensitive, vuole che si corrompino e manchino al tutto insieme con il loro corpo, in quel propio modo che si corrompono ancor naturalmente gli accidenti nella corruzione e nella destruzione del loro subbietto. Niente di manco ei vuole che tali potenze rimanghino in loro, almanco in virtù e in potenza, se non in atto e realmente, come quelle prime; nella qual maniera arrivando o alla riva di Caronte per passare a l'Inferno, o a quella donde le leva l'Angelo per passarle al monte del Purgatorio o mandarle alla gloria divina, egli vuole ch'elle sieno subito quivi (per usar le parole sue medesime) circunscritte da 'l luogo, cioè diventino in certo modo corporee; conciosia cosa che non essendo altro il luogo, che una superficie d'un corpo, la quale circonda toccando per tutto di tal sorte la superficie della cosa locata, ch'ei non è in mezzo di loro alcuna altra cosa, e non si concedendo (come è notissimo) nella natura il vacuo, segue di necessità, che tutte le cose che sono abbracciate e circundate dal luogo sieno cose corporee. E se ei si dice tal volta di Dio e d'uno Angelo, ch'egli è in qualche luogo particulare, ei non si ha a intendere, non essendo alcuno di loro corpo, che ei sien circundati e circunscritti in quel luogo, come un corpo; ma perchè egli appariscono e si veggono più quivi che altrove l'operazioni loro, ei si dice per metafora, ch'ei son quivi, come ne dimostrò chiaramente il nostro Poeta, quando ei disse nell'undicesimo capitolo del Purgatorio a questo proposito, che l'anime de' superbi andavano orando in questa maniera:
<quote rend="block"><lg><l>O padre nostro, che ne' cieli stai,</l>
<l>Non circunscritto, ma per più amore,</l>
<l>Che a' primi effetti di lassù tu hai.</l></lg></quote>
Tiene adunque finalmente questa opinione il Poeta nostro, che subito che l'anime escono de' corpi, elle sieno menate secondo i loro meriti o a la riva de l'Inferno o a quella del Purgatorio; nel qual luogo ciascuna sia subitamente, per promissione della divina giustizia, circundata e circunscritta da 'l luogo, e ciò avvenga loro per formarsi ciascuna di loro un corpo di quella aria la quale è loro vicina, costringendola e condensandola insieme; onde egli apparisce di subito colorito, in quel propio modo che fa ancor parte d'essa aria ingrossata ne' tempi piovosi, onde riceve da' raggi del sole quella varietà de' colori, che noi chiamiamo vulgarmente l'arcobaleno. E questo vuole che faccino esse anime con quella medesima virtù informativa, ch'elle si fabbricarono ancora il corpo carnale de' sangui materni. Nel qual corpo aereo ei vuole di poi che elle si organizzino (per usar le parole sue) tutti i sensi e tutte l'altre cose, le quali erano prima in loro, in virtù e in potenza, infino al parlare e a il ridere e il piangere, e in questa maniera apparischino di poi e sieno vedute e sentite da noi. La quale opinione è molto simile a quella de' Platonici, i quali vogliono che le nostre anime, innanzi ch'elle entrino ne' nostri corpi, e dipoi ancor quando elle ne sono uscite, sieno circundate da uno certo corpicello aereo, chiamato da loro veiculo, nel quale elle possono andare, come scrive il Leonico in quel suo dialogo <title lang="lat">De tribus vehiculis</title>, attorno per questa nostra aria, e vedere e sentire i fatti degli uomini, e così ancora essere vedute e sentite similmente da noi. Nè è, oltre a di questo, ancor contro a l'opinione de' teologi della religion nostra, tenendo eglino comunemente, che ogni volta che gli Angeli si son voluti dimostrare agli uomini, eglino si abbino (concedendolo loro però Dio) fabbricato uno corpo d'aria, nel quale eglino sono dipoi stati veduti, e hanno favellato e fatte tutte quelle operazioni, ch'ei sono stati mandati a fare nel mondo; e così ancor similmente quelle anime che sono apparite molte volte per promissione di Dio agli uomini. E in questo modo vide il Poeta nostro l'ombra e l'anima di Virgilio, e gli fu risposto da lei le parole dichiarate di sopra, e di più descrittogli tanto largamente ch'ei fosse, da 'l padre, da la madre, da la patria, da 'l tempo nel quale egli nacque e visse, da la professione ch'egli fece e da l'opere ch'egli compose, ch'ei conobbe manifestamente ch'egli era Virgilio, nato in una villa presso a Mantova, chiamata anticamente Andes (e oggidì Pietola) insino l'anno sessantotto innanzi la natività di Cristo, e condottosi, da poi ch'egli ebbe dato molto tempo in Cremona, in Milano e in Napoli, opera a gli studii, finalmente in Roma, ove egli divenne per le molte virtù sue accettissimo e familiarissimo d'Ottaviano Imperatore. Descrivesi adunque Virgilio, per tornare al testo, primieramente da 'l padre e da la madre, dicendo: <emph>E gli parenti miei furon Lombardi.</emph> Imperò che se bene questa voce <emph>parenti</emph> significa principalmente nella nostra lingua tutti i consanguinei e tutti i congiunti, ella significa ancora, come ella fa appresso a' latini, il padre e la madre; e in questo significato l'usa qui il Poeta, e l'usò ancora M. Francesco Petrarca, quando ei disse:
<quote rend="block"><l>Non è questa la patria, in ch'io mi fido,</l>
<l>Madre benigna e pia,</l>
<l>Che cuopre l'uno e l'altro mio parente?</l></quote>
Ma qui nasce bene questo dubbio: come Dante faccia chiamare a Virgilio i genitori suoi <emph>Lombardi</emph>, non si chiamando a tempo d'esso Virgilio quella provincia così; conciosia ch'ella acquistassi tal nome da certi popoli, chiamati Longobardi, i quali usciron della Scandia, o vero Scandavia, peninsula grandissima del mare Germanico; luogo, come scrive Paulo Diacono, se bene egli è freddissimo per essere molto settentrionale, tanto atto alla generazione, che i popoli vi multiplicano di sorte, che ei son forzati molte volte a uscirne parte di loro, e andare ad abitare altri paesi, come feciono questi Longobardi; i quali passarono in Italia l'anno settecentocinquanta dopo la natività di Cristo, al tempo di Giustino Imperadore e di Papa Giovanni terzo, e presero in breve tempo Cremona, Mantova, Pavia e quasi tutta la Marca Trivisana; e tenendo il loro capo, chiamato Re de' Longobardi, in Pavia, stettono quivi fino a tanto che Carlo Magno riprese tutte quelle città, e menonne Desiderio, loro re, seco prigione in Francia. Laonde, rimanendo quivi quelle genti, cominciò a chiamarsi quella provincia Lombardia. Come potette adunque (dicono alcuni) Dante, volendo osservare quel decoro che ricercano i poemi ben considerati, far chiamare a Virgilio i suoi genitori <emph>Lombardi</emph>, se quella provincia non acquistò tal nome se non passati più che ottocento anni dopo la morte sua? A la quale dubitazione risponde lo espositore moderno dicendo, che Dante fece tal cosa a imitazione di Virgilio, il quale induce ancora egli nella sua Eneide Palinuro, nocchiere d'Enea, a chiamare porto Velino, il quale non aveva ancora egli a tempo suo tal nome, solamente per contrassegnarlo (come espone Servio tal luogo) da 'l nome stesso della età di esso Virgilio; e però Dante soggiugne di subito, per levar via tale ambiguità: <emph>Mantovani per patria ambedui,</emph> descrivendosi secondariamente da la patria sua propia, la quale fu, come è notissimo a ciascuno, Mantova, città antichissima e nobilissima di Lombardia. De l'origine e ampliamento della quale trattano tanto a lungo gli espositori, ch'ei mi pare cosa superflua il ragionarne. Ma io vo' ben dire, per risposta di tal dubitazione, che stando la posizione di Dante, che l'anime si organizzino in quel corpo, ch'elle si forman d'aria, nuovi strumenti e nuovi sensi da vedere e intendere e conoscere le cose sensibili, questo dubbio è al tutto di nessun valore; conciosia ch'elle possino mediante tali sensi vedere e saper quel che fanno di mano in mano gli uomini, e chiamar conseguentemente i luoghi e l'altre cose co' nomi ch'elle si chiamano tempo per tempo. <add resp="ed">[70-72]</add> Descrivesi di poi Virgilio, nel terzo luogo, da 'l tempo nel quale egli visse e stette al mondo, dicendo:
<quote rend="block"><lg><l>Nacqui sub Iulio, ancor ch'ei fusse tardi,</l>
<l>E vissi a Roma sotto il buon Augusto;</l></lg></quote>
mostrando come ei nacque nel tempo che Iulio Cesare era ancor Iulio, cioè non era ancora dittatore di Roma. Imperò che ei nacque, mentre che erano consoli Pompeo e Crasso, circa a dieci anni innanzi che Cesare pigliassi la dittatura perpetua di Roma: <emph>ancora che tardi</emph>; la qual cosa è detta da lui, rispetto al veder Cesare trionfante, come dice lo espositore moderno, e non a l'esser nato vicino a la morte di Cesare; e <emph>vissi</emph> e abitai in Roma nel tempo di Cesare <emph>Augusto</emph>, chiamato da lui <emph>buono</emph>, più tosto per la utilità sua particulare, essendo egli stato grandemente beneficato e onorato da lui, che per ch'egli fusse chiamato comunemente così dagli altri; la qual cosa dimostrano chiaramente le acclamazioni fatte dipoi, nelle elezioni degli altri Imperadori, da 'l popolo romano; nelle quali usava dire ciascuno per buono augurio della città di Roma: sia più felice d'Augusto, e migliore di Traiano; <emph>Al tempo degli Dei falsi e bugiardi,</emph> cioè della falsa e vana credenza de' gentili, gli Dei de' quali egli chiama, secondo alcuni, <emph>falsi e bugiardi</emph> per gli ambigui e confusi risponsi ch'ei davano quando eglino erano pregati e interrogati da gli uomini; ma io, pensando altrimenti, credo che Virgilio dicesse tal cosa, illuminato e mandato da Beatrice a Dante, per cominciare a indurlo nella certezza della fede cristiana, mostrandogli come la religione de' Romani, i quali erano stati tenuti i maggiori uomini del mondo, e così ancor conseguentemente quella de' Greci, ch'erano stati tenuti i più savi, avendo ancora eglino avuti i medesimi Dii, era bugiarda e falsissima.</p>
<p><add resp="ed">[73-75]</add> Descrivesi di poi nel quarto luogo da la professione ch'ei fece, la quale fu dare opera a gli studii della poesia, della quale vi è stato da me ragionato di sopra a bastanza; e di poi nel quinto e ultimo, da le opere ch'egli compose, nominando solamente, per essere ella stata la maggiore e la più apprezzata, la Eneide, ancora ch'egli la lasciasse, sopraggiunto da la morte, imperfetta e senza fine; nella quale, seguitando il costume de' poeti (i quali, essendo mossi quando e' fanno i loro poemi, come scrive Platone, da furore e forza divina, si dice ch'ei cantano) non dice ancora: <emph>io scrissi</emph>, ma: <emph>io cantai</emph> di Enea, dicendo:
<quote rend="block"><lg><l>Poeta fui, e cantai di quel giusto</l>
<l>Figliuol d'Anchise, che venne da Troia,</l>
<l>Quando il superbo Ilion fu combusto.</l></lg></quote>
La istoria di Enea, figliuolo d'Anchise, e come egli dopo l'essere stata distrutta e arsa da' Greci Ilio, città superbissima di Troia, provincia dell'Asia, se ne venisse in Italia, e da i suoi discendenti avesse di poi principio la città di Roma, è stato trattato distesamente e a bastanza nel suo comento da M. Cristofano Landino. Per la qual cosa, lasciando noi il più favellarne, noteremo solamente, come Enea è chiamato qui da 'l Poeta <emph>giusto</emph>, per essersi veduto risplender grandemente in lui due delle prime e principali parti della iustizia; e queste sono la religione e la pietà. Imperò che non essendo altro la iustizia, come sa ciascuno, che una ferma e perpetua volontà, o veramente virtù, la qual rende a ciascuno quello che sì gli conviene ed è suo, e rendendo la religione i debiti onori a Dio, e la pietà a' progenitori, vengono a essere ancora queste due virtù similmente o iustizia o parti di quella. La prima delle quali, cioè la religione, dimostrò Enea, quando, veggendo saccheggiare Troia, egli ebbe più cura di salvare le immagini de gli Dei familiari, acciò che ei non fusser disonorati in quelle, che le altre cose sue propie. E la seconda, che è la pietà, quando egli entrò nel mezzo delle fiamme, ardendo già tutta la città, per cavarne la persona del padre, stimando più il salvare la vita di quel vecchio, che la sua propia. Per le quali cagioni egli fu dipoi chiamato da Virgilio il <emph>pio</emph>, e qui da 'l nostro Poeta il <emph>giusto</emph>.</p>
<p><add resp="ed">[76-78]</add> Dopo le quali cose, parendo a Virgilio aver risposto a bastanza a la prima domanda, egli gli dice, per cominciare a far lo officio per il quale egli era stato mandato da Beatrice:
<quote rend="block"><lg><l>Ma tu perchè ritorni a tanta noia?</l>
<l>Perchè non sali il dilettoso monte,</l>
<l>Ch'è principio e cagion di tutta gioia?</l></lg></quote>
Dove egli gli domanda primieramente, così con un certo modo di riprenderlo e mostrargli ch'ei non doveva far così, quale sia la cagione, ch'egli ritorni a tanto travaglio e tanta noia, quanto era quella ch'egli aveva sopportata mentre ch'egli era camminato per quella valle così oscura; e dipoi, perchè egli non sèguiti di salire al monte dilettoso, e ch'è il principio di tutta gioia, cioè di tutti i contenti e della vera e somma felicità; conciosia che da 'l lume de' raggi del divino sole, da i quali era illuminato quel monte, e quel discorso che si era attraversato al cammino fatto insino allora da Dante nella confusione, nasca dipoi la fede, e da lei la carità e la speranza, le quali virtù tengono in questa vita contento e fermo l'intelletto e l'animo de l'uomo, e fannolo dipoi nell'altra e felicissimo e beatissimo; per il che è chiamato tal discorso e tal conoscimento da Virgilio principio d'ogni contento e d'ogni letizia; chè così significa, nella nostra lingua, questa voce <emph>gioia</emph>. <add resp="ed">[79-81]</add> Le quali parole udendo Dante, e conoscendo come egli era stato tanto studioso, gli rispose con una certa amorevole e lieta maraviglia:
<quote rend="block"><lg><l>Or se' tu quel Virgilio, e quella fonte,</l>
<l>Che spande di parlar sì largo fiume?</l></lg></quote>
essendo Virgilio certamente uno di quegli scrittori, da i quali esce una grande e larga copia di eloquenza e d'arte oratoria, a guisa che escono i fiumi da i vivi fonti. E perchè egli, subito ch'ei lo conobbe, si vergognò alquanto d'esser trovato da lui in un luogo così oscuro e diserto, e di più avere smarrita la diritta strada; e la vergogna, come io vi dissi altra volta, si dimostra e apparisce nel volto; egli soggiugne: <emph>Risposi io lui con vergognosa fronte.</emph> Dove è da notare, che questo modo di porre questo caso obliquo senza questa particella <emph>a</emph>, come è quivi per <emph>a lui</emph>, era molto in uso in quei tempi; e per tal cagione è usato e qui e in molti altri luoghi da 'l Poeta. <add resp="ed">[82-87]</add> Il quale cercando, come è costume de' buon rettorici, di rendersi, in questo affronto, benevolo Virgilio con il lodarlo, soggiugne subitamente: <emph>O degli altri poeti onore e lume,</emph> chiamandolo così, per potersi sicuramente dire che i suoi poemi sieno tali, che la vera e perfetta poesia latina abbia avuto lume solamente da lui. Imperò che, se bene i latini ebbero, innanzi a lui, Livio Andronico, Ennio, Lucrezio e molti altri poeti, ei non ebbero mai alcuno della perfezione, della quale fu Virgilio. Laonde gli sono dette meritamente tali parole da Dante, il quale dopo lo averlo chiamato con tanto grandi e onorati nomi lo prega (per muoverlo a compassione di sè stesso, onde gli sia porto da lui aiuto) che quello amore, il quale lo ha fatto leggere con tanto studio l'opere e gli scritti suoi, gli vaglia e possa alquanto appresso di lui; e ch'egli solo è il suo <emph>maestro</emph>, e quello da chi egli ha apparato quello ch'egli sa (non significando altro questo nome <emph>maestro</emph>, che colui che insegna al discepolo), e il suo <emph>autore</emph>; la qual voce, secondo che la espone e dichiara Dante medesimo nel sesto capitol della terza parte del suo Convivio, ha due significati sì come ella deriva ancora similmente da due principii. Imperò che in quanto ella nasce da un verbo antichissimo, molto tralasciato da l'uso de' grammatici, il quale significa <emph>legare parole</emph>, ella significa poeta, essendo quegli i poeti, che con la loro arte dell'armonia legano e acconciano bene le parole insieme. E in quanto ella discende da <foreign lang="grc">Authetin</foreign>, verbo e parola greca, che significa degno di fede e d'obbedienza, ella significa uomo di tanta fede, ch'ei si debbe stare e credere a la sua autoritade; onde dice:
<quote rend="block"><l>Vagliami il lungo studio e il grande amore,</l>
<l>Che mi ha fatto cercar lo tuo volume.</l>
<lg><l>Tu se' lo mio Maestro e il mio autore,</l>
<l>Tu se' solo colui, da cui io tolsi</l>
<l>Lo bello stile, che mi ha fatto onore;</l></lg></quote>
affermando ancora dipoi, che se egli aveva scritto cosa alcuna degna di lode, ciò era nato per avere imitate l'opere e gli scritti di esso Virgilio, disponendo ed esprimendo i suoi concetti con l'ordine e con lo stile ch'egli aveva tolto da lui; avendo egli di già composta la <title>Vita nuova</title>, e tanti sonetti e canzoni, che la fama sua era assai bene divulgata e in pregio. E così espongo io questo luogo, senza avere a intendere il tempo preterito per il futuro, come fa il Boccaccio, il quale espone <emph>che mi ha fatto onore</emph> per <emph>mi farà</emph>, e senza averlo a scusare, come fa lo interpetre moderno, il quale dice ch'ei parla così per quella figura che il Linacro, diligentissimo grammatico moderno, chiama enallage e scambiamento di tempi. <add resp="ed">[88-90]</add> Dopo le quali cose egli mostra a Virgilio, rispondendo a la dimanda fattagli da lui, la cagione che non solamente lo ritiene, ma che lo fa ritornare così a poco a poco al basso, dicendo: <emph>Vedi la bestia, per cui io mi volsi,</emph> cioè quella magra e affamata lupa, la quale gli porgeva tanto di gravezza, con la paura che usciva della sua vista, ch'ella lo ripigneva a poco a poco, dove non risplendevano e non facevano più lume i raggi del sole; da la quale, da poi ch'egli gli ebbe dimostrato la fierezza e la forza di quella, egli lo prega affettuosamente che lo aiuti, dicendo:
<quote rend="block"><l>Aiutami da lei, famoso saggio,</l>
<l>Ch'ella mi fa tremar le vene e i polsi;</l></quote>
cioè induce paura e timore in tutte le mie potenze e sensitive e capaci di ragione, intendendo, per le <emph>vene</emph>, le potenze sensitive; conciosia ch'elle sieno i vasi dove sta il sangue, il quale è cagione del sentire, onde si vede che tutte quelle parti le quali sono prive di sangue, come sono l'ossa, i calli, l'unghie e simili, sono ancora similmente prive di senso, per il che non si sente dolore alcuno tagliandole; e per i <emph>polsi</emph>, che sono i vasi ne' quali sta lo spirito, le potenze spirituali e capaci di ragione. E qui pone ultimamente il Poeta fine a le parole sue; nel quale parlare nota e avvertisce con gran diligenza il Landino, Dante avere fatta una orazione perfettissima in genere demonstrativo. Il fine del quale dicono i rettorici essere, persuadere una cosa come onesta e giusta, o dissuaderla come inonesta e ingiusta. Volendo adunque persuader Dante a Virgilio, ch'egli lo difendessi da quella lupa, fa prima il proemio, dove egli s'ingegna renderselo, col lodarlo, e attento e benevolo; di poi gli dimostra come tal cosa gli è facilissima, dicendogli che essendo stata tanto grande la sua dottrina, ch'ella ha fatto lume a tutti gli altri poeti, ella doverrà far ancor facilmente lume a lui in mostrargli la via, ch'egli abbia a tenere, a scampar da tanti pericoli; e ultimamente, come la causa sua è giusta, dicendo che avendo egli portato tanta reverenza e tanto amore a l'opere sue, ch'egli aveva posto in quelle un lungo e diligentissimo studio, pareva che la giustizia ricercasse, ch'ei dovesse essere ancora aiutato ne' suoi bisogni da lui, essendo cosa, non che ragionevole, quasi che dovuta, aiutare e favorire chi favorisce e ama ancora egli te. Dopo le quali parole Dante, constretto e commosso da la pietà di sè stesso per lo stato nel quale ei si trovava, e per dare ancor maggior forza e maggiore efficacia a' preghi suoi, gittò fuori de gli occhi (come si cava da 'l testo) alquante lagrimette, accompagnando con esse le sue parole. <add resp="ed">[91-99]</add> Il che veggendo Virgilio gli rispose, che se ei voleva scampare da quel luogo selvaggio e deserto, gli bisognava tenere altra strada. Imperò che quella bestia, della quale ei temeva, era ancora di molto peggior natura e molto più pericolosa e più cruda che egli non pensava; onde sèguita il testo:
<quote rend="block"><lg><l>A te convien tenere altro viaggio,</l>
<l>Rispose poi che lacrimar mi vide,</l>
<l>Se vuoi campar d'esto loco silvaggio.</l></lg>
<lg><l>Chè questa bestia, per la qual tu gride,</l>
<l>Non lascia alcun passar per la sua via,</l>
<l>Ma tanto lo impedisce, che l'uccide;</l></lg></quote>
affermando l'avarizia essere un vizio tanto rio e tanto nocivo, ch'egli non lascia alcuno di quegli che la sèguitano, a chi ei non tolga la libertà e la ragione; onde ei divenga tale, che non operando in quel modo che si conviene alla natura sua, egli si possa dire che l'avarizia l'abbia morto; soggiugnendo quella esser di natura tanto malvagia e cattiva, ch'ella non solamente non sazia e non empie mai la sua avida e bramosa voglia, ma ella ha maggior fame, da poi ch'ella si è cibata, ch'ella non aveva prima; onde dice:
<quote rend="block"><lg><l>Ed ha natura sì malvagia e ria,</l>
<l>Che mai non empie la bramosa voglia,</l>
<l>E dopo il pasto ha più fame che pria;</l></lg></quote>
dimostrando con tal metafora come, oltre a non si empier mai la voglia dello avaro, egli ha più sete, quando egli incomincia a avere qualcosa, ch'ei non aveva prima, quando ei non aveva cosa alcuna; e questo si vede manifestamente, considerando come i ricchi sono sempre universalmente molto più avari, che non sono i poveri. <add resp="ed">[100-102]</add> E perchè questo vizio, per conoscere e provare ogni giorno gli uomini quanto le ricchezze sono necessarie a la vita umana, e come ei non si può, senza esse, vivere senza disagio o scomodo grandissimo, si appicca più forte e tenacemente che alcuno altro a la maggior parte di loro, egli dice dipoi nel testo: <emph>Molti son gli animali a cui s'ammoglia,</emph> usando questo verbo <emph>ammogliare</emph>, derivato da 'l prender moglie e legarsi in matrimonio, il quale è il più forte legame, e quello che può manco sciorsi legittimamente, che possin fare gli uomini, e massimamente nella religione cristiana; onde è scritto che quello che ha congiunto Dio, da 'l quale fu ordinato in fra i suoi sacramenti il matrimonio, non sia uomo alcuno che lo separi; soggiugnendo ancor dipoi:
<quote rend="block"><l>E più saranno ancora, infin che il veltro</l>
<l>Verrà, che la farà morir di doglia.</l></quote>
Ne' quai versi s'intende chiaramente, come ei predice ch'ei verrà uno, il quale farà morire essa avarizia di doglia, in quel modo che fanno morire quei cani da caccia, che noi chiamiamo <emph>veltri</emph>, le fiere simili. E questa sentenzia è tanto facile a intenderla, quanto egli è per il contrario difficile a sapere, chi egli intenda per questo veltro. E però io racconterò qui, come io ho fatto in tutti gli altri passi difficili, le opinioni de gli espositori, mostrando oltre a di questo con quale io convenga; e poi lascerò pigliare a ciascun liberamente quella che più gli aggraderà. Il nipote del Poeta tiene ch'ei prevedesse per via d'astrologia, ch'egli nascerebbe e verrebbe, mediante la disposizione de' cieli, uno uomo grande, il quale disporrebbe in tal maniera gli animi de gli altri a le virtù, e spegnerebbe di tal sorte i vizii e con lo esempio e con le forze, ch'ei si fuggirebbono quasi tutti del mondo; e perchè da l'avarizia nascono infiniti altri vizii, egli nomina solamente lei; soggiugnendo che Dante intese ancor di costui, quando ei disse nell'ultimo capitol del Purgatorio:
<quote rend="block"><lg><l>Che io veggo certamente, e però il narro,</l>
<l>A darne tempo già stelle propinque,</l>
<l>Sicure d'ogni intoppo e d'ogni sbarro;</l></lg>
<lg><l>Nel qual un cinquecento dieci e cinque,</l>
<l>Messo da Dio, anciderà la fuia;</l></lg></quote>
cioè ch'e' sarà, mediante la benignità de gl'influssi celesti, mandato da Dio un duce (imperò che cinquecento quindici si segna per alfabeto con un <emph>D</emph>, con <emph>V</emph> e con un <emph>X</emph>, le quali lettere rilievano <foreign lang="lat">Dux</foreign>), il quale occiderà e spegnerà del tutto questa fiera dell'avarizia. E questa medesima opinione tiene ancora l'Imolese. Il Leneo da Bologna dice oltre di questo, allegando gli Astrologi e particularmente Albumasar, che il mondo si regge a etadi, e che in ciascuna età regna e domina uno de' sette pianeti, e che nella prima età regnò Saturno; e questa fu quella età de l'oro, tanto celebrata da' poeti, nella quale, essendo fra gli uomini quasi ogni cosa a comune, non ebbe luogo alcuno l'avarizia; ma dipoi venendo l'altre età di Giove, di Marte, per infino a la settima (nella quale ei tiene che noi siamo, e se non entrati, vicini a l'entrare) dice ch'ei nacque, mediante il tuo e 'l mio, nel mondo essa avarizia; la quale è cresciuta dipoi sempre di tal sorte, ch'ella ha una forza e uno imperio grandissimo; e così dice ch'ella arà, infino che, finite tutte queste etadi, ricomincerà a regnare di nuovo Saturno; nel quale tempo verrà uno che la spegnerà e farà morire; e questo dice che sarà Cristo benedetto, il quale non si ciberà di cose terrene, ma di sapienza, di amore e virtude; le quali tre cose, dice questo espositore, si convengono solamente a la Santissima Trinitade. E quando ei dice dipoi: <emph>E sua nazion sarà tra feltro e feltro,</emph> dice che questo significa, quando noi lo vedremo venire in aria, tra il cielo e la terra, a giudicare il mondo. E questa opinione pare ancor che tenga medesimamente il Landino. Niente di manco a me par ella molto curiosa; e non posso in modo alcuno credere, che se Dante avesse voluto parlar del giudicio universale, egli ne avesse parlato in tal maniera, essendo quello uno de' principali articoli della nostra fede. E però io mi accosto e convengo più con lo espositore moderno e col Vellutello, i quali dicono che ritrovandosi Dante, quando ei fece questa opera, grandemente obligato a la cortesia di M. Bartolomeo della Scala, signore in quei tempi di Verona, per essere egli stato, mentre ch'egli andava peregrinando nel suo esilio per l'Italia quasi che mendicando il pane, ricevuto e sostentato da lui, pensò, per mostrarsi grato di tal benefizio, (imitando Virgilio, il quale volendo lodare Solonino figliuolo di Pollione, o secondo alcuni altri Marcello figliuolo adottivo d'Augusto, disse nella quarta egloga della sua Buccolica:
<quote lang="lat" rend="block"><l>Magnus ab integro seclorum nascitur ordo;</l>
<l>Iam redit et virgo, redeunt saturnia regna,</l>
<l>Iam nova progenies caelo demittitur alto)</l></quote>
predire ancora egli di Messer Cane suo figliolo, allora giovanetto, quelle virtuose qualitadi delle quali davano espettazione l'indole, la effigie, e i buoni e onesti costumi suoi, come cosa la quale dovesse piacere ed essere molto grata al padre; onde mantenendosi nella metafora, e accommodando a tal cosa il vero nome d'esso suo figliuolo, il quale era M. Cane (chiamando noi i cani da caccia <emph>veltri</emph>) narra in questo luogo con brevi parole tutto quello ch'egli fa dipoi dire largamente, e senza alcuno velame, di lui medesimo nel Paradiso M. Cacciaguida; il quale da poi ch'egli ebbe dimostrato a Dante, suo nipote, lo onore ch'ei riceverebbe nel suo esilio da esso M. Bartolomeo, gli dice, parlandogli del sopradetto M. Cane suo figliuolo:
<quote rend="block"><lg><l>Con lui vedrai colui che impresso fue,</l>
<l>Nascendo, sì da questa stella forte,</l>
<l>Che notabili fien l'opere sue,</l></lg></quote>
e quel che segue infino a ove dice:
<quote rend="block"><l>........ e disse cose</l>
<l>Incredibili a quei che fien presenti;</l></quote>
ove ei mostra primieramente, questo M. Cane dovere esser, per lo influsso della stella di Marte nella quale si ritrovava M. Cacciaguida, molto dedito e inclinato a l'arme; e dipoi tanto liberale e magnifico, ch'ei si potrebbe veramente dire di lui, ch'egli farebbe morire di doglia l'avarizia e i suoi seguaci. Del quale M. Cane racconta il Vellutello aver letto, in certe Croniche Veronesi, cose maravigliosissime; soggiugnendo ch'egli era comun opinione degli uomini di quei tempi, per le virtù che risplendevano in lui, che se ei non si interponeva la morte, la quale lo tolse al mondo l'anno trentottesimo della sua vita, ch'ei si avesse a fare Re di Italia. <add resp="ed">[103-105]</add> Delle quali virtù volendo egli parlare, dice: <emph>Costui non ciberà terra nè peltro,</emph> cioè non stimerà punto i beni temporali, i quali impediscono comunemente gli uomini da il bene operare, <emph>Ma sapienza ed amore e virtute,</emph> delle quali cose si pascono e nutriscono gli animi generosi, e che hanno per fine il bene e lo onore; <emph>E sua nazion sarà tra Feltro e Feltro,</emph> significando il luogo dove egli nacque, che fu in Verona città della Marca Trivisana; posta, benchè alquanto lontano, tra Feltro di Romagna, altrimenti Monte Feltro, e Feltro città fra l'Alpi e Trevisi, vicina alla Concordia: <add resp="ed">[106-108]</add> e fia salute questo veltro con l'esempio e con le virtù sue, soggiugne Dante, di quella umile Italia (imitando Virgilio, quando disse:
<quote lang="lat" rend="block"><l>......... humilemque videmus</l>
<l>Italiam)</l></quote>
<quote rend="block"><l>Per cui morì la vergine Cammilla,</l>
<l>Eurialo, Turno e Niso di ferute;</l></quote>
mediante le quali istorie egli dimostra Roma; conciosia che tutti questi, ch'egli ha nominati, morissero nelle guerre che ebbe Enea, quando ei passò in Italia e fermossi circa a dove è oggi Roma, con quei popoli vicini; che di tutte ha trattato distesamente il Landino. E questa avarizia, dice ultimamente il Poeta, sarà tanto perseguitata da la liberalità di costui per ogni villa, cioè per ogni luogo (o vogliamo intendere, secondo la lingua franzese, per ogni città), ch'ei la rimetterà nell'Inferno, donde la dipartì e cavò primieramente la invidia che porta lo inimico de l'umana natura a l'uomo. E qui, posto ultimamente Virgilio fine al ragionare più di costui, si volse verso Dante; e cominciò a parlare a lui propio quel che voi udirete, concedendolo Dio, in quest'altra lezione.</p></div3>
<div3 type="capitolo"><head>LEZIONE OTTAVA <add resp="ed">[vv. 112-120]</add></head>
<p><add resp="ed">[112-114]</add> Aveva già Virgilio dimostro al nostro Poeta, quanto fosse pericoloso il luogo nel quale ei si ritrovava, e mal sicuro il cammino ch'egli aveva preso, quando concludendo il suo ragionamento, e consigliandolo ch'ei lo seguitasse, gli disse finalmente così:
<quote rend="block"><lg><l>Onde io per lo tuo me' penso e discerno,</l>
<l>Che tu mi segua, ed io sarò tua guida,</l>
<l>E trarrotti di qui per luogo eterno;</l></lg></quote>
e tutto quello che segue insino a dove ei dice: <emph>O felice colui cui ivi elegge!</emph> Con le quali parole egl'incomincia, secondo che gli aveva commesso Beatrice (non si potendo, come affermono i savi naturali, introdurre forma alcuna in materia, se quella non è atta a riceverla), a disporre e rendere atto Dante a ricever quella fede viva, ch'ella voleva, poi ch'egli aveva conosciuti i vizii e purgatosene, recargli in persona da 'l cielo; mediante la quale ella potesse dipoi guidarselo fra gli spiriti beati a contemplar la divina essenza. E perchè tal disposizione non poteva introducersi in lui, se non facendolo conoscer sè stesso, qual fusse il suo vero fine, e il cammino che gli bisognava tenere a arrivare a quello, egli gli fa questo ragionamento e questo discorso. Per notizia del quale è da sapere, che tutti i mali dell'animo sono, come scrive Plutarco, respettivamente più gravi e peggiori di quegli del corpo; e la cagione principale di tal cosa è perchè quegli, i quali hanno infermo e mal disposto l'animo, il più delle volte non lo conoscono, e non par loro aver male, dove quei che hanno il male nel corpo lo conoscon per il contrario sempre, o almanco il più delle volte; da la qual cosa nasce, che quei non pongono studio alcuno in emendarsi, e questi non lascian cosa alcuna adietro per guarire; quei fuggon sempre chi gli riprende, e questi cercan del continovo chi gli medichi. E che questo sia il vero, avvertisca quanto ei sa diligentemente ciascun che vuole; chè ei non troverà mai alcuno, che abbia la febbre, che si persuada (se ei non ha però perduto il conoscimento) d'esser sano; come ei troverà per il contrario, che tutti quei che sono stolti si crederanno esser molto più savi degli altri. Nè troverà ancor similmente alcuno, il quale sia caduto nella tisichezza, che la chiami buona complessione, o l'esser ritruopico buona temperatura di corpo, o le gotte destra disposizione di membra; come ei troverrà per avverso, che chi ha verbigrazia impedito l'animo da l'ira, la chiamerà, per non si conoscere, animosità; e chi è stimolato da l'avarizia, la chiamerà parsimonia; e chi è roso da l'invidia, la chiamerà emulazione. Per la qual cosa era tanto stimato appresso a' primi sapienti della Grecia il conoscersi, ch'eglino avevan fatto scrivere con lettere d'oro questo detto, <emph>conosci te stesso</emph>, nel più eminente e più onorato luogo del tempio di Apollo; affermando che esso Apollo, il quale era reputato da loro lo Dio della sapienza, lo aveva mandato fino dal cielo agli uomini per un de' più salutiferi ammonimenti, e un de' più utili ricordi, che si potesse dar loro in questa vita. Nella qual cosa è da avvertire, che tal detto non vuole dire solamente (come si credon molti) che l'uomo conosca quella nobilità della sua natura, per la quale ei fu chiamato da Mercurio Trismegisto il gran miracol della natura, da Aristotile il fine di tutte le cose, e da Plutarco il vero simulacro di Dio. Imperò che se questa così fatta cognizione non è moderata da lui col pensare ch'ei non ha cosa alcuna di bene, ch'ei non l'abbia ricevuto (come dice Paulo) da Dio, lo fa tanto superbo e tanto audace, che persuadendosi egli di esser tale per quello ordine necessario con il quale la natura ha fatte tutte l'altre cose, non pensa che ei possa ritrovarsi cosa alcuna più nobile nè più degna di lui, nè mente o intelletto alcuno il quale intenda più di lui, e conseguentemente non potere errare in modo alcuno nelle operazioni sue. Laonde ingannandosi, come quegli i quali hanno infermo l'animo, e confidando molto più ch'ei non dovrebbe di sè stesso, si procaccia il più delle volte da per sè il suo male e la sua rovina; e si tende con quella sapienza umana, che il savio Salomone chiamò, da poi ch'egli ebbe gustata la divina, una somma stoltizia, a ogni ora infiniti lacci; ne' quali restando dipoi preso, diventa non solo schiavo degli affetti e delle passioni sue propie, ma ei perde la ragione, ed è spogliato da quelle d'ogni virtù, e rovinato del tutto, in quel propio modo che fu ancor lacerato e morto il misero Atteone, da poi ch'ei fu trasmutato da l'ira di Diana in cervio, da i suoi propii cani. Non vuole adunque dire questo oracolo d'Apollo a l'uomo, ch'ei conosca sè stesso secondo questo modo della sapienza umana, il quale lo fa confidar troppo di sè, ma che egli si conosca secondo il lume della sapienza divina, il quale lo fa conoscer per il contrario, ch'egli ha avuta questa sua grandezza e questa sua nobiltà da Dio ottimo e grandissimo, solamente per liberalità e bontà sua, e perchè ella gli sia mezzo e via ad acquistarne una molto maggiore, e ch'egli può oltre a di questo facilissimamente perderla. Perciochè dove quella cognizione prima lo faceva superbo, audace, e confidar troppo di sè, quest'altra lo fa umile e prudente, e star del continovo cauto e vigilante per non perdere così bello e raro dono; e tanto più scorgendo egli con tale cognizione, ch'egli ha molti e molti nimici ed estrinsichi ed intrinsichi che lo impediscono continovamente da 'l camminar per la via della virtù. Gli estrinsichi sono le delizie del mondo, gli allettamenti degli obbietti del senso, e le insidie di quel nostro avversario antico, il quale non resta mai per invidia, come dice il nostro Poeta medesimo nel canto undicesimo del Purgatorio, di stimolare e spronare la virtù nostra. E gl'intrinsichi sono le passioni e gli affetti nostri propii, nimici tanto potenti e ascosti, che conoscendo il Profeta di non potere scampare in modo alcuno da le loro mani, senza lo aiuto di Dio, gliele chiedeva bene spesso dicendo: <foreign lang="lat">Ab occultis meis munda me, Domine</foreign>. E perchè questi nimici, così intrinsichi e occulti, non si posson conoscere, se non col conoscer perfettamente sè stesso nel modo che noi abbiamo detto di sopra che insegna il lume divino, Virgilio ammaestrato da Beatrice s'ingegna in tutto questo suo ragionamento metter nell'animo di Dante questa tal cognizione, acciochè egli esca, mediante quella, della selva oscura per la quale egli era camminato fino allora, e fugga e schifi ancor similmente quei pericoli, che gli soprastavano nel tentar di volerne uscire con le forze sue sole. Per il che fare egli lo consiglia primieramente a uscir di quel luogo, dicendogli: <emph>onde io</emph>, cioè per le quali cagioni, io <emph>penso e discerno</emph>, cioè ho con prudente consiglio esaminato e conosciuto e giudicato, che sia il tuo meglio seguitarmi; e io sarò tua guida e tua scorta, traendoti e cavandoti di qui, non per un luogo mortale e caduco, come è questo, ma per uno eterno e immortale; ove tu conoscerai perfettamente quello che tu sia, qual sia il tuo vero fine, e che cammino tu abbia a tenere a conseguirlo.</p>
<p>E dipoi per renderlo ancor maggiormente atto e disposto a ricevere il lume della fede viva da Beatrice, egli gli dice cinque cose, molto necessarie per introdurre in lui tal disposizione, di nessuna delle quali egli non avrebbe mai potuto avere cognizione alcuna certa, in essa selva, da la sapienza umana. La prima è, che l'anima sua è immortale. Imperò che credendosi egli ch'ella fosse mortale, e avesse a mancare insieme col corpo, non occorrerebbe ch'ei si affaticasse o ponesse studio alcuno, se non in quelle cose le quali sono o utili o necessarie a questa vita presente. La seconda, ch'egli ha a rendere conto a la divina iustizia di tutte le sue azioni, e che ei sono stati ordinati per tale cagione da lei alcuni luoghi dove l'anime, da poi ch'elle sono uscite de' corpi, hanno a essere secondo i loro meriti o punite o premiate. La terza, ch'egli sta a lui propio il procacciarsi quale egli vuole di questi luoghi, e conseguentemente ch'egli è libero. Imperò che se ei pensasse di operare necessariamente, e non poter fare in altro modo che come egli fa, non bisognerebbe ch'egli si affaticasse in prendere più una strada che un'altra, perchè sarebbe destinato e ordinato il cammin ch'egli avesse a tenere. La quarta, che se egli eleggerà il salire su nel cielo fra le genti beate, e le forze sue non saranno per loro stesse bastevoli a tal cosa, sarà ordinato chi sopperirà a quelle, e lo guiderà felicissimamente a quel regno. E la quinta e ultima è la cagione, per la qual l'intelletto umano non può ascender naturalmente nella vera cognizione di Dio e della eterna beatitudine. Laonde incominciandosi da la prima, dice: <emph>E trarrotti di qui per luogo eterno;</emph> cioè io ti merrò, cavandoti di questa selva, per un luogo il quale non sia mai a mancare, diviso in tre regni, ne' quali vanno, come tu vedrai, tutte l'anime dei mortali uscite che elle sono de' loro corpi. Ove dicendo egli che questi tali luoghi, preparati da la divina providenza per recettacolo delle anime umane, sono eterni, egli viene ancora per conseguenza a dire che son similmente immortali ed eterne esse anime. Imperò che se esse anime non fussero ancora elleno eterne, sarebbono stati fatti eterni vanamente e senza bisogno alcuno essi luoghi; il che è tanto contro a l'ordine della divina sapienza, che i filosofi tengono che Dio e la natura non abbia mai fatto cosa alcuna invano, per una degnità e per una massima manifesta e certa appresso a ogni sano intelletto. Della quale immortalità dell'anima non poteva mai aver certezza Dante, stando in essa selva. Imperò che affatichinsi quanto ei vogliono i savi del mondo, ei non possono mai acquistare per via naturale la cognizion demonstrativa di tal verità. Egli è ben vero, che quando altrui considera quanto sieno maravigliose l'operazioni del nostro intelletto, e come egli può in uno punto quasi indivisibile di tempo ascendere, con il discorso e con la cognizione, da 'l più basso e più imperfetto ente che si ritrovi in questo universo, il quale è secondo i filosofi la prima materia, a 'l più alto e più perfetto, il quale è la prima forma, e far molti altri discorsi simili i quali tengono più tosto del divino che dell'umano, ei non par possibile in modo alcuno, che una sustanza tanto nobile e tanto spirituale abbia a mancare, in quel medesimo modo che fanno le cose corporee e materiali. E questa e altre simili persuasioni indussero Mercurio Trismegisto, Pittagora, Socrate, Platone e molti altri sapienti, nella credenza che l'anime fussero immortali; e fecero ancor forse parlare ad Aristotile e nella <title>Etica</title> e ne' libri <title>Della anima</title>, e in quegli <title>Della generazione degli animali</title>, in tal maniera, che alcuni tengono ancor di sua mente ch'elle sieno immortali. Niente di manco queste son tutte conietture e ragioni persuasive, e non constringon di tal sorte il nostro intelletto, ch'ei non gli rimanga luogo donde fuggire; per il che non si può saper finalmente tal cosa certamente, se non per via di revelazione, come la manifesta qui Virgilio a Dante, o per via della fede e delle sacre scritture, come farà dipoi Beatrice.</p>
<p>Dopo la qual cosa, gittata da Virgilio nella mente del nostro Poeta per fondamento della preparazione ch'egli intendeva d'introducere in lui, egli soggiugne e dicegli la seconda; la quale è, come ei sono stati preparati da Dio nell'altra vita alcuni luoghi, dove l'anime hanno a essere e punite e premiate delle colpe e de' meriti loro. Le quali cose sono ancora elleno tanto contro a la sapienza umana, che color che camminan per le sue vie le hanno reputate favole e chimere. E se bene ei si truovano alcuni scrittori (e particularmente Omero, il quale fu reputato uno oceano di scienze) che hanno posto lo Inferno e i campi Elisi, dicendo che in quello son puniti i mortali dei lor falli, e in questi premiati dei loro meriti, ei l'hanno fatto più tosto per muovere gli uomini con il timore della pena, e con la speranza del premio, a fuggire i vizii e seguitare la virtù, dimostrando loro con tali mezzi metaforicamente il contento che si ha nel bene operare, e il tormento che dà altrui il rimorso della conscienza quando l'uomo pecca, che perchè ei credino che tali luoghi sieno veri e reali. E di questo rende manifestissima fede Lucrezio, dicendo nel terzo libro <title>Delle cose naturali</title>:
<quote lang="lat" rend="block"><l>Atqui animarum etiam quaecumque Acherunte profundo</l>
<l>Prodita sunt esse, in vita sunt omnia nobis.</l></quote>
Per la qual cosa molti amatori d'essa sapienza umana si sono ingegnati, quando eglino hanno trattato tale opinione, di reprovarla e di destruggerla, come erronea e falsa del tutto; dicendo che l'anime, quando elle sieno pure immortali e possino star, per loro stesse, separate da' corpi, sono sustanze spirituali, e a le sustanze spirituali non si conviene, come si è detto più volte, assegnare luogo alcun particulare; e oltre a di questo, che il luogo debbe avere sempre qualche convenienza con la cosa locata, il che non può avvenire a l'anime, essendo elleno incorporee e spirituali, e il luogo corporeo e materiale. Nientedimanco i nostri teologi non hanno per inconveniente lo assegnare a quelle luoghi particulari; dicendo, che se bene la perfezione e la conservazione delle cose spirituali non depende in modo alcuno da i luoghi, elle hanno pure (per essere stato ordinato da la divina sapienza che le cose inferiori sieno governate da le superiori) una certa relazione e convenienza con quegli. Laonde quanto è più perfetta e più nobile una cosa materiale, tanto è ancor più nobile e più perfetta quella sustanza spirituale, la quale è deputata al governo suo; e da questa ragione mossi i filosofi dicono che quella intelligenza, la quale è posta al governo del cielo di Giove, è molto più perfetta che quella del cielo di Marte, e quella di Marte più perfetta che quella di Mercurio e della Luna. Con la qual risposta viene non solo a manifestarsi la verità di tal cosa, ma a solversi ancora le ragioni addotte di sopra da gli avversarii; intendendosi, che se bene le sustanze spirituali non sono in luogo nel modo che son le corporee, elle vi sono per operazione e secondo quel modo, il quale si è detto altra volta che si conviene a la natura loro; e che la convenienza, la quale è infra loro e i luoghi, non è perchè e elle e quegli partecipino d'una natura medesima (come voi vedete per esempio che avviene al piombo ed al ferro, o a lo abeto e al pino; che quegli posti nell'acqua vanno amendue al fondo per participare e l'uno e l'altro di gravità, e questi stanno a galla per participare amendue di levità); ma è per una certa convenienza di proporzione, in quel modo che si conviene ancor similmente a quelle anime, che sono luminose e chiare mediante la fede e le buone operazioni, il cielo, il quale è luminoso e chiaro ancora egli; e a quelle, che son tenebrose e oscure mediante l'infedelità e le male operazioni, lo Inferno, il quale è tenebroso e oscuro ancora egli. Sono adunque ordinati per le anime nell'altra vita alcuni luoghi, i quali dicono i nostri teologi, che furono innanzi la morte di Cristo cinque; e di poi quattro, essendo mancato quello ove andavano l'anime di coloro, che si salvavano nella legge antica, e nella fede del Messia il qual doveva venire a salvare il mondo, il quale luogo era chiamato il seno di Abraam; e la cagione era per essere stata promessa tal salute particularmente a lui, per la fede ch'egli dimostrò quando ei si separò da la idolatria e venne al vero culto di Dio; il qual luogo essendo, come narra poco di sotto il nostro Poeta, stato spogliato da Cristo di esse anime, quando egli, risuscitato ch'ei fu, vi discese per menarle seco al cielo, rimase del tutto serrato; onde restorono solamente quattro. E la ragione, per la quale i teologi dicono ch'ei sono in tal numero, è che così come si ritrovano ne' corpi naturali la gravezza e la levità, da le quali qualitadi, se ei non sono ritenuti da qualche impedimento, i gravi son tirati al basso e i leggieri portati in alto, il che è il fine de' moti loro; così si trovano ancor nelle anime il merito e il demerito, chè l'uno conduce quelle che non sono impedite a la salute, e l'altro a la dannazione, il che è il fine delle loro operazioni; onde è necessario porre per quelle il regno del cielo, e per queste quello dell'Inferno, che son due. E perchè ei se ne ritruovano ancora alcune, le quali non meritano la dannazione eterna; e nientedimanco sono impedite da qualche colpa, di maniera ch'elle non possono salire al cielo, ove non va cosa alcuna coinquinata nè macchiata; la divina iustizia ha ordinato per loro il Purgatorio e il Limbo, che son due altri a' quattro; il Purgatorio per quelle che sono impedite da colpe veniali, o che hanno trasmutata la pena eterna, ch'elle meritavano, mediante i sacramenti della Chiesa in pena temporale; e il Limbo per quelle che sono impedite dal peccato originale, e che non hanno avuto battesimo. Ma perchè il Limbo e lo Inferno sono in fatto e realmente un luogo medesimo, e distinti solamente di considerazione (conciosia cosa che l'anime che sono nel Limbo non sentino altra pena, che di non poter mai conseguire il fine loro, e quelle che son dipoi negli altri luoghi dell'Inferno sentono tutte qualche pena sensibile), il Poeta nostro, il quale tenendo ancora egli questa opinione ha posto, come si vedrà al suo luogo, il Limbo nel primo cerchio dell'Inferno, non fa menzione nel testo se non di questi tre: Inferno, Purgatorio e Paradiso; chè per i due primi promette Virgilio di accompagnarlo in persona; e al terzo, se egli vorrà dipoi salirvi, dice ch'ei troverà un'anima, a ciò più degna di lui, che ve lo accompagnerà.</p>
<p><add resp="ed">[115-117]</add> Dice adunque Virgilio, volendo dar primieramente notizia al nostro Poeta dello Inferno, con il descriverlo da lo infelice stato delle anime che sono in quello:
<quote rend="block"><lg><l>Ove udirai le dolorose strida,</l>
<l>Vedrai gli antichi spiriti dolenti,</l>
<l>Che a la seconda morte ciascun grida.</l></lg></quote>
Nella qual cosa egli non poteva certamente, volendo esprimere la miseria e l'angoscia di quegl'infelici e dolenti spiriti, dannati da' tempi antichi fino allora, usare nè le più efficaci nè le più propie parole, che chiamare i lor rammarichii <emph>strida dolorose</emph>; conciosia che questa voce <emph>strido</emph> (la quale è nel numero del meno voce masculina, e così la usò il Petrarca, quando disse nella canzone della lite:
<quote rend="block"><l>........ A questo un strido</l>
<l>Lacrimoso alzo e grido,</l></quote>
e nel numero del più femminina, come la usa qui il nostro Poeta) significhi un certo rammaricarsi, gridando con voce e accenti acutissimi, come fanno i bambini quando eglino hanno qualche gran male, o la maggior parte degli uomini quando ei son tormentati e patiscono qualche gran pena; ed è tratta da quel gridare che fanno i porci, quando ei son feriti, chiamato comunemente nella lingua nostra <emph>stridere</emph>; e quest'altra voce <emph>doloroso</emph> significhi pieno di dolore, in quel modo che fanno ancor tutte le altre voci, terminate così nella nostra lingua; chè ciascuna significa pienezza di quella cosa donde ella depende, come <emph>noioso</emph>, pieno di noia, e <emph>virtuoso</emph>, pieno di virtù. Ciascuno de' quali spiriti dolenti dice che chiama e chiede continovamente la seconda morte, la quale spenga e distrugga affatto loro, come spense e destrusse i loro corpi la prima. Ove volendo egli mostrare, quanto fusse grande la miseria e la pena d'esse anime, non poteva ancora usare nè il più potente nè il più efficace luogo, che dire ch'elle desiderino per tal cagione di perdere affatto l'essere; cosa tanto contro a natura, quanto è per il contrario cosa naturale, e desiderata da ciascuna cosa, il conservarselo.</p>
<p><add resp="ed">[118-120]</add> Dopo la qual cosa, volendo ancor descriver similmente il Purgatorio da lo stato delle anime che sono in quello, egli dice:
<quote rend="block"><lg><l>E vederai color, che son contenti</l>
<l>Nel fuoco, perchè speran di venire,</l>
<l>Quando che sia, alle beate genti.</l></lg></quote>
Per intendimento del qual luogo è da sapere, ch'ei sono stati alcuni i quali hanno detto non esser possibile che l'anime nostre, essendo sustanze spirituali, sieno offese e tormentate da 'l fuoco, il quale è sustanza corporea. Conciosia che tutte le cose, le quali hanno avere azione o passione l'una nella altra, conviene, come dice il Filosofo ne' libri <title>Della generazione</title>, che comunichino e convenghino almanco in materia, non potendo fare operazione alcuna l'una nell'altra le cose naturali, se elle prima non si toccano. E nientedimanco ei si legge pur nelle sacre lettere, ch'ei non son tormentate da 'l fuoco solamente l'anime nostre, ma ancora i Demonii, i quali sono ancora eglino similmente sustanze spirituali. A la qual difficultà hanno risposto i nostri teologi in diversi modi. Imperò che alcuni hanno detto, ch'elle patiscono da 'l fuoco solamente in comprenderlo e in vederlo; ma non già in quanto egli è visibile, che in questo modo darebbe egli loro perfezione; ma in quanto egli è ministro della divina iustizia, e punitivo delle loro colpe, nel qual modo ei genera dentro di loro continovamente timore e pena grandissima. La qual cosa, perchè essendo così verrebbe questo lor tormento e questa lor passione a essere solamente immaginaria e per accidente, e non in fatto e reale, non è tenuta comunemente per vera. Per il che hanno dipoi detto alcuni altri, che così come gli strumenti adoperati da uno agente non operano solamente in virtù propia, ma ancora in virtù di esso agente (come si vede verbigrazia de lo scarpello, il quale non opera solo in virtù della natura sua propia, levando i pezzi del marmo, ma egli opera ancora in virtù dello scultore che lo adopera, facendone una figura o un'altra cosa simile, secondo l'intenzion dello scultore), così ancora questo fuoco, non operando solamente in virtù della natura sua stessa, ma ancora in quella di Dio che lo usa per istrumento a punire i peccati, il quale Dio è sustanza spiritualissima, può ancora egli operare spiritualmente in esse anime, tormentandole e cruciandole. Ma perchè questa ragione non conclude ancora ella realmente, ei si tiene per i più quest'altra, che a voler che questo fuoco (essendo egli, come egli è, vero, e non metaforico e immaginato) operi in esse anime, bisogna dargli qualche azione, la quale gli sia comune con quelle. E perchè i corpi non hanno azione alcuna negli spiriti, se non in quanto essi spiriti sono uniti con loro, o come forme in materia, come son l'anime ne' nostri corpi, o come motori a le cose mobili, come le intelligenze a' corpi celesti, o come le cose locate a' luoghi; nè potendo l'anime essere unite a esso fuoco come forme in materia, ch'è il primo modo onde elle possin patire, come fanno le nostre da' nostri corpi; resta ch'elle patischino solamente in quegli altri due, cioè come da movente la cosa mobile, e come locata da il luogo, essendo applicate a esso fuoco, e ritenute da lui, ch'elle non possino conseguire il fine loro, nè operare altrove che quivi. Onde non potendo mai volgere l'intenzione e il pensiero ad altro, che al vedersi esser così miseramente relegate e incarcerate dentro a esso fuoco, elle vengono a esser del continovo tormentate e cruciate realmente da lui. Ma perchè quelle che sono in Purgatorio sanno che tal fuoco, non solo non le ha a ritenere ch'elle non vadino a la eterna beatitudine, se non per certo tempo, ma ch'egli è loro mezzo e scala a salire più prestamente a quella, elle si stanno liete e contente in mezzo a le fiamme di quello; come quelle le quali non solamente sperano, ma sanno certo ch'elle hanno quando che sia a salire, come dice il testo, al regno del cielo; il quale è il terzo luogo ordinato, come si è detto, da la providenza divina per esse anime.</p>
<p>Del quale cielo volendo Virgilio ragionare, descrive ancor quello, come egli ha fatto gli altri due, da la condizione delle anime che lo abitano, chiamandole, come facciamo ancor noi, con questo nome <emph>beate</emph>. Il quale nome è stato lor posto e dagli scrittori e da l'uso molto propiamente e con grandissima considerazione. Imperò che così come i latini, ne la lingua de' quali ha la sua origine questa voce, chiamano <emph>beati</emph> quegli ai quali non manca cosa alcuna a bene e felicemente vivere, così chiama ancor per similitudine la religione nostra <emph>beate</emph> le anime che sono in cielo, per non mancar loro contentezza nè cosa alcuna ch'elle desiderino; non essendo altro la beatitudine, secondo la diffinizione che ne danno i teologi, che uno stato felice e perfetto per contenere in sè ogni bene, come ne dimostra chiaramente il Poeta nostro medesimo nell'ultimo canto del Paradiso, dicendo:
<quote rend="block"><lg><l>Ed io che al fine di tutti i desii</l>
<l>Mi appropinquava, sì come io doveva,</l>
<l>Lo ardor de' disiderii in me finii.</l></lg></quote>
E questo basti per dichiarazione della seconda delle cinque conclusioni dette da Virgilio in questo ragionamento, riserbandomi, per non esser più lungo, a esporre l'altre con vostra licenzia nella seguente lezione.</p></div3>
<div3 type="capitolo"><head>LEZIONE NONA <add resp="ed">[vv. 121-136]</add></head>
<p><add resp="ed">[121-123]</add> Scrive il dottissimo Pico de la Mirandola, in una orazione ch'egli fece nel Senato Romano, aver letto nelle memorie degli Arabi, che uno de' loro sapienti, il quale era chiamato Adala Saracino, usava dire che non aveva trovato mai in questa scena mondana, nel considerar le cose naturali, cosa alcuna la quale fosse più eccellente e più maravigliosa che l'uomo. Nel quale detto, uscito da così sapiente uomo, sono da considerare principalmente due cose. La prima, per qual cagione egli chiami questo universo una scena. E l'altra, quali sieno quelle qualitadi, le quali faccino tanto eccellente e tanto maraviglioso e stupendo l'uomo. Le quali volendo noi esaminare, è necessario sapere, incominciandosi da la prima, che questa voce <emph>scena</emph> significa propiamente quel luogo appartato (o sia più basso che gli spettatori, in quel modo che si facevano anticamente i teatri, o sia più alto di quegli, come i palchi e le prospettive che si usano ai tempi nostri), dove recitano gl'istrioni le tragedie, le commedie e gli altri poemi simili. E fu chiamato questo luogo anticamente così da una voce greca, la quale significa in quella lingua tabernacolo o capanna, e luogo ombroso. E la cagione fu per usare quegli da chi ebbe primieramente origine la Comedia, i quali furono, come io vi dissi ne' miei preambuli, contadini Ateniesi, recitare quei lor componimenti (fatti per sfogamento delle superchierie e degli oltraggi che facevan loro quegli che eran più potenti di loro) fuori a la campagna in certi capi di vie, sotto alcuni frascati ch'ei facevano di rami di arbori per starvi sotto all'ombra e schifare i raggi del sole. Laonde sono ancor chiamate similmente <emph>scenofegie</emph> quelle feste che gli Ebrei fanno in memoria di quando ei furon cibati da Dio di manna nel deserto; nelle quali fanno ancora eglino certi tugurii e certe capannette di frasche, sotto le quali eglino stanno dipoi a cantare i loro cantici e i lor salmi. Assomiglia adunque questo savio uomo questo mondo a una scena, per avvenire propriamente a gli uomini, mentre ch'eglino stanno in quello, quel che avviene nel recitare sopra le scene i loro poemi a gl'istrioni. Imperò che come essi istrioni sono vestiti da quei che guidon la favola, chi da ricco, chi da povero, chi da milite, chi da servo, e chi da una cosa e chi da un'altra, e di poi salgono in su la scena a operar ciascuno il meglio ch'egli sa, secondo che si conviene a la persona ch'egli rappresenta, e finita la favola si spogliono, e tornon poi tutti nello stato ch'eglino eran prima; ove ciascuno è allora lodato o biasimato, secondo che egli ha meglio o peggio rappresentato quelle azioni le quali si convenivono a la persona de la quale egli era vestito; così sono ancor similmente ne' loro nascimenti da chi guida il tutto vestiti gli uomini variamente secondo che pare a lui, ed entrando di poi così vestiti nel mondo, vive e opera ciascuno secondo o ch'egli sa o ch'egli vuole; e dipoi, finita la loro vita, sono ancora eglino similmente spogliati da la morte, e si ritorna ognuno nudo come egli venne nel mondo; ove ciascuno è allora o biasimato o lodato, secondo ch'egli ha o peggio o meglio operato in quello stato e in quella professione nella quale egli era stato posto.</p>
<p>L'altra cosa, la quale è da considerare in questo detto, è perchè questo sapiente dica che l'uomo sia il più maraviglioso ente ch'egli avessi scorto in questo universo. Il che ricercando con grandissima dottrina il predetto Conte Mirandolano, e non gli parendo sufficienti quelle qualitadi, ancor ch'elle sieno molto degne e molto grandi, che si predican comunemente di lui, chiamandolo chi poco minore degli Angeli, chi famigliare degli Dei, chi Re delle cose inferiori e chi interpetre della natura, si risolve finalmente, che quel che lo fa tanto eccellente e tanto maraviglioso sia solamente lo essere stato fatto da la natura libero. Imperò che dove tutte le cose, e particularmente gli altri animali, si arrecan, come disse Lucilio, da 'l ventre stesso della madre quello ch'eglino hanno a essere sempre, essendo stati loro assegnati da la natura alcuni termini fuor de' quali ei non possono uscire, a l'uomo non è stato posto termine o segno alcuno, ma è stato collocato da essa natura nel mezzo delle cose terrestri e delle divine, acciocchè ei possa contemplar con maggior facilità la natura delle une e delle altre, e dipoi per virtù de l'arbitrio suo o abbassarsi a le terrene, e seguitando gli appetiti della parte sua vegetativa e sensitiva farsi simile a le piante e trasformarsi, secondo l'opinione de' Pittagorici, in fiera, e come un nuovo Promoteo <foreign lang="lat">...... in varias transire figuras;</foreign> o innalzandosi, seguitando le contemplazioni della parte sua divina, transformarsi in una sustanza celeste e divenire simile a gli Dii. Il che dipende solo da questo dono della libertà, che egli ha avuto da lo architetto e fabricator di questo universo. Della qual cosa, che è la terza delle cinque che io vi dimostrai nella lezione passata che dice in questo ragionamento Virgilio a 'l nostro Poeta, volendo egli farlo capace, gli dice, da poi ch'egli ebbe fatto menzione delle anime de gli eletti, chiamate da lui le genti beate: <emph>A le quai poi se tu</emph> vorrai <emph>salire.</emph> Imperò che, dicendogli egli <emph>se tu vorrai</emph>, egli gli dimostra che egli sta a lui, e conseguentemente ch'egli è libero. Cosa, che se bene pareva forse alquanto dubbiosa a Dante, mentre che egli camminava per quella selva, rispetto a gl'impedimenti che egli vi trovava, non è solamente accettata da la sapienza umana, ma ella è ancora approvata e confermata da lei. Conciosia cosa che non esser libero e aver la ragione repugnino e non possin stare (se la natura non fa cosa alcuna invano) in modo alcuno insieme. Perciochè non essendo altro la ragione, che una operazion de l'intelletto, chiamata da noi <emph>discorso</emph>, mediante la quale operazione l'uomo scorge e conosce quel ch'è da fuggire e quel ch'è da seguitare, se ei non fosse dipoi libero a potere schifare il male ed eleggere il bene, sarebbe vano questo discorso, vano il consiglio, e invano gli sarebbe stata <add resp="ed">[data]</add> da la natura la ragione. E il filosofo stesso, parlando nella sua filosofia divina delle potenze naturali e delle ragionevoli, dice che le naturali son determinate a una operazion sola, e non posson mancar, se elle non sono impedite, di operar secondo tal determinazione; come fa verbigrazia il fuoco il qual non può mancar, se egli non è impedito, di arder quelle cose che sono atte ad abbruciare; e le razionali per il contrario non son determinate più a operare che a non operare, o a far più una cosa che un'altra che le sia contraria; come avviene verbigrazia, per usare lo esempio medesimo che usa egli, al medico, il quale non è determinato a medicare più ch'ei si voglia, e può ancora oltre a di questo così ammazzare uno infermo come sanarlo. Laonde gli animali, per operare naturalmente, non posson far, come eglino appetiscono una cosa, ch'ei non la seguitino; ma l'uomo, per operare razionalmente, può da poi ch'e' l'ha appetita lasciarla o pigliarla, secondo che determina lo arbitrio libero della volontà sua. Per la qual cosa soggiunse esso filosofo, che gli animali vivon secondo l'immaginazione e secondo l'appetito, e l'uomo secondo la ragione e secondo l'esperienza. E se qualcuno opponesse che nascendo ogni movimento che fa l'uomo al bene, come vogliono gli scrittor sacri, in lui da Dio, questa sua libertà viene a essere solamente al male; si risponde, che se bene è Dio quel che muove primieramente l'uomo al bene, ch'ei lo muove, come motore universale ch'egli è, ancor solo universalmente; e di qui nasce che ognuno ama e desidera naturalmente il bene. Ma lo eleggerlo o non eleggerlo nasce dipoi da la libertà stessa di esso uomo; e ciò ne fu dimostrato chiaramente da la somma verità e da 'l Salvator nostro Cristo, quando egli disse a la femmina Sammaritana: <emph>se tu mi conoscessi, forse che tu domanderesti bere a me</emph>, cioè ancor che tu sapessi chi io sono, egli sarebbe poi nel tuo arbitrio il voler seguitarmi o no. E così nasce ancor similmente da lo arbitrio nostro (e se ben noi siam mossi, come si è detto, da Dio universalmente al bene) lo elegger dipoi più un bene che uno altro, come ne dimostrò ancor similmente esso Salvator nostro, quando ei rispose a colui che lo domandava quel che egli avesse a fare a salvarsi, che osservassi i precetti della legge; e dipoi quando lo ridomandò, come egli avesse a fare a essere perfetto, che dèsse ogni cosa a poveri, e seguitasse lui; dimostrando, che lo eleggere più il primo che il secondo consiglio, stava meramente a lui, ed era posto al tutto nella libertà sua. La quale libertà dell'uomo nasce in lui per lo avere egli, oltre a lo appetito il quale serve a la cognizione sua sensitiva, la volontà, che servendo a la cognizion de l'intelletto (onde ella è capace di ragione), può eleggere o rifiutare quel che appetisce lo appetito, guidato da 'l senso, liberamente e secondo ch'ella vuole. Da 'l quale officio del volere o non volere, secondo che pare a lei, ella ha questo nome <emph>volontà</emph>. Questa libertà adunque volendo Virgilio dimostrare al nostro Poeta che era in lui, gli dice, avendo fatto menzione di quelle anime beate che son nel regno del cielo: <emph>A le quai poi se tu vorrai salire;</emph> cioè: in te è posto, mentre che tu sei in questa scena mondana, lo abbassarti e andare a lo Inferno, e lo innalzarti e salire al cielo.</p>
<p>Ma perchè Dante, essendo instruito in qualche parte della disciplina cristiana, arebbe potuto dubitare, che se bene egli avesse avuta la volontà, non solamente disposta, ma infiammata e accesa del desiderio di salire al cielo, le forze sue non fossero dipoi bastevoli a tale impresa, nè le operazioni sue meritorie di sì alto premio (non essendo condegne le passioni di questo secolo, come dice Paulo, a la futura gloria), Virgilio, temendo tal cosa, previene con la risposta a tal dubitazione, dicendo:
<quote rend="block"><l>Anima fia a ciò di me più degna,</l>
<l>Con lei ti lascerò al mio partire;</l></quote>
dimostrandogli con tali parole, per avere inteso così da Beatrice, come subito ch'egli eleggerà con lo arbitrio libero della volontà sua salire al cielo, la divina grazia (e questa è la quarta cosa delle cinque preposte da noi di sopra) sarà pronta e presta ad aiutarlo e renderlo degno di tal cosa. E questa è quella grazia, la quale è chiamata da' nostri teologi <emph>grazia cooperante</emph>. La quale (subito che l'uomo è mosso ed eccitato da quella, la quale lo muove, come noi dicemmo di sopra, universalmente al bene, chiamata da' medesimi teologi <emph>grazia preveniente</emph>, elegge con la volontà sua libera il bene) è pronta e presta ad aiutarlo camminare per le vie di Dio, e a far perfette e meritorie le operazioni sue. Nè manca mai Dio di tal grazia a chiunche si dispone a riceverla, come ne dimostrò chiaramente il Salvatore nostro a la medesima donna Sammaritana, della quale noi parlammo di sopra, quando avendo detto ch'egli era posto nello arbitrio di lei il chiedere e il non chiedere dell'acqua, egli soggiunse, parlando di sè: <emph>e io te la darei</emph>, non vi mettendo il <emph>forse</emph>, come egli aveva messo nelle parole dinanzi, per dimostrar come egli non manca mai di darla a chi gnene domanda co' debiti mezzi. E questo è quello che vuole inferire qui Virgilio, dicendo che se Dante vorrà salire al regno de' beati, sarà presta e apparecchiata una donna, cioè Beatrice, la quale lo condurrà, mediante la fede e la divina grazia, a quello nella contemplazione di Dio e de la divina essenza, a la quale non può mai salire per sè stesso, e con le forze sue sole, l'intelletto umano, cioè esso Virgilio.</p>
<p><add resp="ed">[124-126]</add> E la ragione (e questa è la quinta e ultima cosa delle cinque dette di sopra) è narrata da lui chiaramente nel testo dicendo:
<quote rend="block"><lg><l>Chè quello Imperador, che lassù regna,</l>
<l>Per che io fui ribellante a la sua legge,</l>
<l>Non vuol che in sua città per me si vegna.</l></lg></quote>
E che questo sia il vero, che l'intelletto umano, camminando con il suo lume solo e secondo il discorso naturale, divenga ribellante e contrario alla legge divina, lo dimostrò chiaramente lo intelletto di colui, il quale si tiene comunemente per ciascuno che fusse il maggiore e più savio uomo che si trovasse mai al mondo, e che fu reputato da 'l suo comentatore più tosto divino che umano. Il quale cominciando a voler con esso lume naturale investigare i principii delle cose, disse questa degnità e questa massima: ch'ei non si poteva di nulla far cosa alcuna, ma ch'egli è necessaria alcuna materia di che farle. E di poi, per non voler procedere in infinito (il che è appresso di lui una cosa assurda) con dire ch'essa materia fusse fatta d'un'altra, e quella altra poi d'un'altra, egli ne pose una eterna, e chiamolla la <emph>materia prima</emph>; nella quale introducendo il cielo per mezzo degli agenti particolari ognora nuove forme, egli vuole che si generino di mano in mano continovamente le cose; la quale opinione è, come voi vedete, al tutto ribella e contraria, come dice il Poeta nostro, a la legge divina. Imperò che in quella è scritto, che Dio creò in principio il cielo e la terra di niente. E questo error nacque, per misurar questo filosofo la potenza del fabricator di questo universo con quella degli artefici umani, i quali non posson far cosa alcuna, se ei non hanno la materia di che farle, non potendo con esso suo intelletto (al quale ei pur disse una volta, costretto da la verità, che avveniva nel contemplare essa verità quello che avviene a' pipistrelli e agli altri uccegli notturni nel ragguardare la luce del sole) conoscer come essa potenza divina potesse creare in un medesimo tempo la materia, le cose, il mondo e il luogo dove porlo. Della qual cosa non potendo ancora esser similmente capace il suo comentatore, disse che data la creazione del mondo, seguirebbe che questo luogo, nel quale egli è, fusse stato prima tutto quel tempo voto. E perchè secondo la natura non si concede il vacuo, egli chiama per tal cagione noi altri cristiani semplici, creduli, e con altri nomi simili; senza accorgersi, che noi possiamo chiamar con molta più ragione e certezza lui cieco e mal capace del vero. Va dipoi più oltre. Voi troverete che questo intelletto, discendendo a la generazione e a la corruzione delle cose particulari, dice ch'ei non si può generar cosa alcuna perfetta, senza lo agente univoco, cioè se non da uno il quale sia della specie medesima, come si fanno le imperfette, a la generazion delle quali bastando lo agente universale, si vede tutto il giorno generar da 'l calor del sole di putredine infiniti animaletti imperfetti; e che dipoi quello che si corrompe, se bene la corruzione d'una cosa è sempre la generazion d'un'altra, non può mai tornare in individuo il medesimo; e questo si è perchè ei non si dà, secondo la natura, regresso nè via alcuna mai da la privazione a l'abito, cioè che quando uno è privo d'una cosa, e insieme dell'attitudine del poter più riceverla (chè questo vuol dire propiamente <emph>privazione</emph>), ei non può mai più riaverla. Le quali cose sono ancora elleno similmente ribellanti e contro a la legge divina nuova, leggendosi nel sacro Evangelio, che colui che ce le ha dette fu creato di Spirito Santo, e che egli alluminò de' ciechi nati, e risuscitò de' morti; e risuscitato dipoi ancor similmente egli apparse a' suoi discepoli, essendo serrate le porte, contro a quell'ordine che tiene ancora essa sapienza umana, la qual non concede in modo alcuno la penetrazione de' corpi. Per queste e per altre cagioni adunque, essendo rebellante l'intelletto umano a la legge divina, non vuole lo Imperadore il quale regna dove si scorgono le cagioni di così maravigliosi effetti, che l'intelletto, camminando nel lume naturale, stia in un medesimo tempo nella presunzione sua, e salga a la cognizione di così profondi segreti fra le genti beate nel regno del cielo. <add resp="ed">[127-129]</add> La potenza del quale Imperadore, il quale vietava a Virgilio lo entrare nella sua città santa di Ierusalem e della visione della pace, e lo stato delle felici anime che abitano in quella volendo esso Virgilio dimostrare più chiaramente, per comandamento di Beatrice, al Poeta nostro, dice, esponendo con grandissima dottrina questo nome <emph>Imperadore</emph> e questo verbo <emph>regna</emph>, detti da lui di sopra, nel testo così:
<quote rend="block"><lg><l>In tutte parti impera, e quivi regge,</l>
<l>Quivi è la sua cittade e l'alto seggio.</l></lg></quote>
Per intelligenza delle quali cose è da notare, che questo verbo <emph>imperare</emph> significa un governare con potenza, e in certo modo per forza; ed ebbe origine, appresso i Romani, da l'avere gli eserciti e le forze nelle mani. E questo altro verbo <emph>reggere</emph> significa per il contrario governare e mantenere con amore e con providenza; onde si chiama il reggimento de' padri verso i figliuoli, e dell'altra lor famiglia, <emph>governo</emph> e non <emph>imperio</emph>. E perchè Dio ottimo e grandissimo regna per forza e per potenza in ogni luogo, e governa e regge per amore e bontà nel cielo, ove è <emph>la sua città</emph>, cioè la moltitudine de' suoi eletti, e <emph>lo alto seggio</emph>, cioè quel trono della divinità, sopra del quale sedendo egli, e mostrando la sua faccia a' quei bene avventurati spiriti, gli fa felici e beati; Virgilio, essendo relegato da la divina iustizia nel Limbo, ove egli provava la gran potenza di Dio, dice: <emph>in tutte parti impera</emph>, cioè e per autorità e per potenza, e quivi, cioè nel cielo, <emph>regge</emph>, cioè e per bontà e per amore, facendo beate quelle anime, e ch'ei non manca loro contentezza alcuna. Del quale reggimento parlando il Profeta disse: <foreign lang="lat">Dominus regit me, et nihil mihi deerit</foreign>, dimostrando che quando ei sarebbe retto ancora egli in questo modo dal Signore, il che sarebbe nella eterna beatitudine, non gli mancherebbe cosa alcuna, essendo in quella felice vita dove, veggendosi Dio, <emph>Nè più si brama, nè bramar più lice,</emph> come disse non manco dotta che leggiadramente il Petrarca nostro. Da la considerazione del quale felicissimo stato nacque in esso Virgilio, nel farne menzione, un dolor tanto grande di non essere ancora egli del numero di quegli che lo posseggono, ch'egli esclamò, come narra il testo, e disse con alta e affettuosa voce: <emph>O felice colui cui ivi elegge!</emph> La construzione del qual verso è molto strana e molto dura, nè se ne può cavare, se non con difficoltà grandissima, il senso. Per la qual cosa la maggior parte degli espositori, e particularmente il Landino, dicono che per quel <emph>cui</emph> si ha a intendere <emph>il quale</emph>; ed espongonlo dipoi così: o felice colui, il quale (facendolo caso obliquo e accusativo) Dio elegge quivi, cioè a quel regno; o veramente il quale (in caso retto e nominativo agente) elegge in quella città santa e felicissima la sua abitazione. E questa così disusata e confusa construzione dicono alcuni (senza considerare ch'ei poteva dire, in cambio di <emph>cui</emph>, <emph>che</emph> pronome relativo, ed era manifesto il senso, senza guastare il verso), che fu fatta da Dante, volendolo scusare, per cagione della misura di esso verso, o veramente senza avvertirla, non essendo possibile che in una opera così grande non si dorma qualche volta, come fu scritto di Omero. La qual cosa considerando io, e avendo veduto di più appresso il nostro Giambullari un comento fatto da un contemporaneo di Dante, il quale dice avere udito dire più volte a Dante stesso, che non aveva messo, in tutta questa sua opera, parola alcuna contro a l'intenzione sua, o tirato da la rima, o forzato da la misura del verso, tengo ch'ei non facesse nè a caso nè per forza, ma pensatamente e con arte grandissima. Imperò che usando spessissime volte quegli, che hanno perturbato e alterato grandemente l'animo da qualche affetto e da qualche passione, favellare confusamente e rottamente, come si vede per grazia di esempio in chi è adirato, Dante per esprimere più efficacemente questo affetto del desiderio che assaltò l'animo di Virgilio, e la passione ch'egli ebbe di non essere ancora egli del numero degli eletti, quando egli ebbe a trattare del lor felicissimo stato, lo fa favellare così confuso e fuor dell'uso comune. Dopo a la quale affettuosissima esclamazione, facendo Virgilio come fanno molte volte coloro che si ricordano di qualche cosa la quale preme e duole grandemente loro, che gettano un sospiro e dipoi subitamente si racchetano, si racchetò e pose ancora egli similmente fine a le parole sue. <add resp="ed">[130-132]</add> Da le quali acceso Dante (che non desiderava cosa alcuna più che di uscire di quella selva) di nuovo desiderio di esser certificato con la cognizion sensitiva, la qual supera, umanamente favellando, di certezza tutte le altre, prega Virgilio che lo meni pe' luoghi ch'egli ha detto, dicendo:
<quote rend="block"><lg><l>Ed io a lui: poeta, io ti richieggio</l>
<l>Per quello Dio, che tu non conoscesti,</l>
<l>Acciò che io fugga questo male e peggio,</l></lg>
<lg><l>Che tu mi meni là dove or dicesti;</l></lg></quote>
facendo come fanno molte volte quegli, i quali desideron grandemente una cosa, che non potendo per la voglia ch'ei ne hanno, se bene ella è offerta loro, in certo modo credere di averla a ottenere, pregon nuovamente chi l'ha, che la dia loro, e si fanno di nuovo prometterla a chi prima l'aveva loro offerta. Onde se bene Virgilio aveva offerto menar Dante per lo Inferno e per il Purgatorio, e condurlo a rivedere Beatrice, Dante non solamente lo richiede di tal cosa di nuovo, ma ei lo stringe e lo scongiura, acciò ch'ei non gli manchi, per quello di che debbon fare stima sopra a ogni altra cosa gli uomini; e questo è Dio vero, chiamandolo con maravigliosa dottrina, quando ei volse nominarlo, lo Dio <emph>non conosciuto da lui</emph>. Per dichiarazione della qual cosa è da sapere che i nomi, con i quali gli uomini chiamono Dio, sono o nomi che gli hanno posto essi uomini, o nomi ch'egli si ha posti da sè. De' nomi, che gli hanno posto gli uomini, non potendo eglino aver cognizione tanto perfetta di lui, ch'eglino possin porgli nomi i quali esprimino pienamente la sustanza e la essenza sua, parte gnene sono stati posti da gli effetti ch'eglino hanno veduto procedere da lui, e parte per similitudine e per metafora. E di quegli che gli sono stati posti da' suoi effetti, parte gnene ha posti la sapienza umana, come è verbigrazia, perchè egli muove e cagiona tutte le cose, <emph>primo motore</emph>, <emph>causa delle cause e primo ente</emph>; e parte gnene ha posto il suo popolo, e nella legge vecchia, chiamandolo, per i segni della misericordia e della protezione ch'ei mostrò verso di loro, <foreign lang="heb">Emanuel</foreign>, e quando ei dette lor la vittoria di qualche loro nimico, <foreign lang="heb">Sabaot</foreign>, e con altri nomi simili nel modo predetto; e nella nuova, da l'averci ricomperato, <emph>Redentore</emph>, e da l'avere offerto il suo corpo per cancellamento de' nostri peccati in sacrifizio al Padre, <emph>Cristo mediatore</emph>. Di quegli, che gli son dipoi stati posti dagli uomini per similitudine e per metafora, uno de' più universali e più comuni è Dio; il qual nome gli fu posto, come dice il dottissimo Damasceno, per similitudine del fuoco. Imperò che non ritrovando gli uomini cosa in questo universo più potente, più attiva e operativa, e manco materiale, e che non si vede se non nel fumo acceso, che è la fiamma, o in legno e in altra materia simile quando egli abbrucia, che sono i carboni affocati, le quali qualità convengono grandemente a Dio, cavaron questo nome <emph>Dio</emph> da un verbo, il quale significa ardere; e glielo posero, come si è detto, per similitudine e metaforicamente. Ritruovonsi dipoi alcuni altri nomi, i quali Dio si ha posti da sè, e gli ha manifestati a gli uomini, o con la bocca sua propia, come quando ei comandando a Mosè, che andasse a dire a Faraone nella legge vecchia, che lasciasse il suo popolo, e dimandandolo Moses, chi egli aveva a dire che lo mandasse, egli rispose <foreign lang="heb">Heihec</foreign> (il che fu interpretato da San Ieronimo <emph>colui che è</emph>), e quando ei disse nella nuova: io sono la luce del mondo; o veramente per mezzo degli angeli, come fu <foreign lang="lat">Iesus</foreign>. Volendo adunque Dante per ottener sicuramente da Virgilio, ch'egli gli fusse scorta a guidarlo per i luoghi detti di sopra, scongiuralo per la prima sustanza e per il primo ente; e sapendo che Virgilio era stato pagano e gentile, per il che egli non poteva avere avuto di quello altra cognizione, che quella universale che può dare la sapienza umana, lo chiama per questo nome <emph>Dio</emph>, universale e comune a tutti gli uomini; e per meglio esprimere tal cosa, non l'avendo Virgilio potuto similmente conoscere per mezzo della legge antica, come Creatore dell'universo, nè mediante la nuova, come Salvatore del mondo, egli soggiugne: <emph>che tu non conoscesti</emph>, cioè non avesti cognizione alcuna particulare di lui, come ebbe il popolo ebreo, o come abbiamo noi altri cristiani. Dopo la quale preghiera e scongiurazione, volendo dimostrare, per ottener maggiormente quello ch'egli desiderava, quanto fosse degna di compassione la causa sua, e quanto egli avesse bisogno di aiuto, ei dice: <emph>Acciocchè io fugga questo male e peggio,</emph> cioè che io scampi, uscendo di questa selva tanto oscura e aspra, da tanti pericoli che soprastanno, e fugga questa estrema rovina (il che sarebbe molto peggio) nella quale io incorrerei. E perchè Virgilio si muova più facilmente ad adempiere il suo desiderio, egli approvando il consiglio di esso Virgilio per il meglio, dice ch'ei lo meni per quei luoghi ch'ei diceva. Ma si comincia nel raccontargli (con diverso ordine) da 'l Purgatorio, e non da l'Inferno, come fece Virgilio; il che è fatto da lui, mi penso io, per la gran voglia ch'era di già nata in lui di purgarsi di quegli errori ch'ei conosceva, avendo compreso per le parole di Virgilio ch'ei non vedrebbe Beatrice, se non quando egli sarebbe mondo e purgato da' vizii, onde dice:
<quote rend="block"><lg><l>Che tu mi meni là dove or dicesti,</l>
<l>Sì che io vegga la porta di San Pietro;</l></lg></quote>
chiamando così il Purgatorio, per l'autorità data da Cristo a Pietro, pastore del gregge cristiano, e ai suoi successori e a' sacerdoti ordinati da loro, di permutare la pena eterna, che meritano i peccati mortali, in pena transitoria, e con il mezzo de' sacramenti della Chiesa torre si può dir l'anime a l'Inferno, e mandarle al Purgatorio in luogo di salvazione, come ne dimostra molto più largamente il nostro Poeta stesso nel nono capitolo del Purgatorio. Dove ei pone a custodia della porta, per la quale hanno a passare l'anime che vanno a purgarsi, uno Angelo il quale ne tiene le chiavi; al quale arrivando il nostro Poeta, e inginocchiatosegli a' piedi, come lo aveva ammaestrato Virgilio, e pregandolo che gl'aprisse, gli fu detto da lui:
<quote rend="block"><lg><l>Da Pietro l'ebbi, e dissemi che io erri</l>
<l>Anzi ad aprir, che a tenerla serrata,</l>
<l>Pur che la gente a' piedi mi si atterri;</l></lg></quote>
significando con tale atto la confessione fatta a' piedi del sacerdote, figurato da lui per l'Angelo, per esser chiamati i sacerdoti spessissime volte nelle sacre scritture angeli e ministri di Dio, come son propiamente gli Angeli. E dipoi lo prega ancor similmente ch'ei lo meni a l'Inferno dicendo: <emph>E color che tu fai cotanto mesti,</emph> cioè quegli spiriti dolenti, i quali stanno in tanta mestizia e in tanta miseria, secondo che tu di', cioè che io ho saputo da te per revelazione, e non per il mio discorso il quale non può, come si è detto di sopra, pervenire per sè stesso e umanamente in cognizione di così profondi e occulti segreti. Dopo le quali parole soggiugne Dante, che Virgilio di subito si mosse, ed egli gli tenne dietro e seguitollo; e qui è posto da lui fine al primo capitolo di questa cantica, e noi porremo ancor similmente fine a questa lezione.</p></div3></div2>
<div2 type="parte" n="CANTO II">
<div3 type="capitolo"><head>LEZIONE DECIMA <add resp="ed">[vv. 1-9]</add></head>
<p><add resp="ed">[1-6]</add> Da poi che il Poeta ha narrato quel che gli avvenne nella selva, e come egli per uscirne mosse ultimamente i passi seguitando Virgilio, egli pon fine al primo capitolo di questa cantica. E volendo dipoi dar principio al secondo, nel quale ei racconta i ragionamenti ch'egli ebbe con Virgilio in quel tanto ch'ei penarono ad arrivare a la caverna, al fine della quale ei trovaron la porta dell'Inferno, lo incomincia da la descrizione de la ora dicendo:
<quote rend="block"><lg><l>Lo giorno se ne andava, e l'aer bruno</l>
<l>Toglieva gli animai, che sono in terra,</l>
<l>Da le fatiche loro.</l></lg></quote>
Dove non mi pare, avanti che noi andiamo più oltre, da lasciar di non considerare, ch'egli è gran disputa infra gli espositori (volendo eglino che Dante abbia divisa questa sua prima cantica, e così ancor l'altre due, secondo il costume de' buoni poeti, in Preposizione, Invocazione e Narrazione) ove finisca la Preposizione, e ove incominci la Narrazione; non si dubitando della Invocazione, per esser manifestissimo ch'ella è poco di sotto, dove ei dice: <emph>O Muse, o alto ingegno, or mi aiutate.</emph> Imperò che gli antichi, e particolarmente il figliuolo e il nipote del Poeta dicono (non avendo per inconveniente, che la invocazione sia nel mezzo) che questi due primi capitoli servono per Preposizione e proemio di tutta questa cantica, e che la Narrazione incomincia dipoi nel terzo, quando ei dice: <emph>Per me si va nella città dolente.</emph> La quale opinione non piacendo ad alcuni moderni, dicono che la Preposizione dura solamente i primi nove versi del primo capitolo, e dipoi comincia la Narrazione al decimo ove dice: <emph>Io non so ben ridir come io vi entrai.</emph> E alcuni altri dicono, che la Preposizione dura infino a la Invocazione, e dipoi incomincia la Narrazione a quel verso: <emph>Incominciai: poeta che mi guidi.</emph> Nell'uno e nell'altro de' quai modi si pervertirebbe, secondo il Vellutello, l'ordine d'esse parti. Perciò che nel primo si conterrebbe la Invocazione nella Preposizione, e nel secondo nel processo della Narrazione. I quali inconvenienti volendo egli come indegni di un tanto poeta fuggire, dice che la vera Preposizione comincia, quando Virgilio dice: <emph>Onde io per lo tuo me' penso e discerno.</emph> E tutto quello che è innanzi dice esser la cagione di quella, cioè lo essersi ritrovato nel mezzo della sua vita in una selva oscura, e volendo per uscirne salire il colle, essere stato impeditogli il cammino da le tre fiere. Laonde venuto a soccorrerlo, Virgilio propone, promettendolo di trarnelo per altra via, non solo il soggetto di questa prima cantica, ma di tutte a due l'altre. E tal Preposizione vuole che duri insino a la Invocazione, e dipoi cominci la Narrazione similmente a quel verso: <emph>Incominciai: poeta che mi guidi;</emph> dicendo che se bene ei non comincia a trattare dell'Inferno quivi, ma dipoi al principio dello altro canto, ei tratta della disposizione del discendervi. La quale opinione non è se non molto ingegnosa, e io convengo assai con lei, non costringendo però alcuno a prendere, se non quella che più gli piace e che gli pare più accomodata al testo. A l'esposizione del quale venendo, io dico che avendo il Poeta consumato il giorno da la mattina, quando ei vide apparire i raggi del sole, parte schermendo con le fiere, e parte ragionando con Virgilio, mosse appunto in su il farsi buio i passi dietro a lui per andar seco a lo Inferno. Dove notando alcuni espositori tal cosa, dicono Dante volere dimostrare, come ei si va ne' vizii per la via della oscurità o dell'ignoranza. La quale esposizione, salvo sempre l'onor di tutti, non mi piace e non mi contenta punto. Conciosia cosa ch'ei non si possa veramente dire, che Dante andasse per tal viaggio ne' vizii, ma nella vera cognizione di essi vizii; nella quale non si va per mezzo della oscurità e della ignoranza, ma della dottrina e del lume della fede. Per il che io direi, volendo dare a questo luogo altra esposizione che la litterale, ch'egli volesse dimostrare, che cominciò a pigliare il cammino per uscire della oscurità di quella confusione, quando gli mancò il lume del giorno temporale; cioè ch'ei conobbe non essere a bastanza, a fargli conoscere quel che fusse veramente male o bene, quella cognizione che gli avevan data le scienze umane; laonde egli s'inviò dietro a Virgilio e al lume divino. Per il che egli dice, tornando al testo: <emph>Lo giorno se ne andava</emph> e partivasi, cominciandosi non a fare oscura affatto l'aria (chè questo non può farsi subitamente, per lo splendore che gettano i raggi del sole sopra al nostro orizzonte per insino a tanto che il sole non è più che diciotto o venti gradi sotto quello, come si vede ancor la mattina a l'aurora), ma a farsi <emph>bruno</emph>; cioè alquanto oscuro; chè così significa questa voce, come dimostra il medesimo poeta in quella bellissima comparazione ch'egli fa nel venticinquesimo capitolo di questa medesima cantica, dicendo:
<quote rend="block"><lg><l>Come procede innanzi de lo ardore</l>
<l>Per lo papiro suso un color bruno,</l>
<l>Che non è nero ancora, e il bianco muore;</l></lg></quote>
intendendo per <emph>bruno</emph> quel poco dell'oscuro che va, quando altrui abbrucia un foglio, di mano in mano innanzi a la fiamma; il quale colore <emph>non è nero</emph> (dice il Poeta), e nientedimanco fa fuggire e leva via il bianco. Ma ei non sono già pari le ragioni nè ancor similmente le cagioni medesime, dell'oscuro che appare nel foglio innanzi a la fiamma, quando egli arde, e del buio e oscuro che apparisce nell'aria nel venire della notte. Imperò che il foglio si fa bruno positivamente, e per introdursi in lui un colore reale, il quale scaccia e fa fuggire il bianco; e l'aria si fa bruna e oscura la notte privativamente, per andarsene il sole sotto l'orizzonte nell'altro emisperio. Laonde, partendosi da lei la luce, ella resta buia e oscura, come ella è di sua natura. E se qualcuno si opponesse, dicendo che fra le differenze, che sono fra i contrarii e le privazioni, è una delle principali, ch'ei non si può andar da un contrario a uno altro senza spazio di tempo, e da la privazione a l'abito si va in stante (e questo è manifesto a ciascuno per il senso, non si potendo fare verbigrazia una cosa fredda, calda in altro modo, se non distaccandone il freddo e introducendovi il caldo, al che fare occorre tempo; e facendosi verbigrazia una stanza d'inluminata, subito buia, per non avere a introdursi in lei qualità alcuna, ma solamente a levarne il lume); per il che si avrebbe, se il buio non è positivo, ma è solamente privazione, a far, subito che il sole va sotto, notte, ed ei si vede stare poi più di una mezza ora inluminata l'aria; si risponde, che questi sono i raggi del sole i quali la inluminano, per esser egli appresso il nostro orizzonte, nel modo che noi dicemmo di sopra. Nientedimanco quel tempo si chiama ancora egli notte, e così chiaman gli Astrologi, subito che il sole è ito sotto; e però voi vedrete tutti gli animali, se non alquanti che hanno in odio il sole, andarsene di subito ne' loro alberghi a posarsi. E da questo effetto, volendo il nostro Poeta descrivere tale ora (imitando Stazio e Virgilio, l'uno de' quali disse: <foreign lang="lat">Iam volucres pecudesque iacent,</foreign> e l'altro:
<quote lang="lat" rend="block"><l>Nox erat, et placidum carpebant fessa soporem</l>
<l>Corpora),</l></quote>
disse ancora egli, che l'aere bruno <emph>Toglieva gli animai che sono in terra</emph> da le lor fatiche e da le loro vigilie; e che solamente egli si apparecchiava e preparava a sostenere la guerra e la fatica <emph>del cammino</emph> dell'Inferno (dimostrando con tali parole, come egli non è poca difficultà il conoscere i vizii, sì perchè ei si rappresentano altrui sempre o il più delle volte sotto spezie di bene, e sì per scusargli ancor del continovo la parte nostra sensitiva e priva di ragione; la quale mostra verbigrazia a gli avari, che lo avere danari è cosa non solo utile, ma molto necessaria; e a chi è inclinato a' piaceri, ch'ei son necessarii non solo al bene essere, ma ancora a l'essere; conciosia che, se ei non fussero, mancherebbono gl'individui, e conseguentemente le specie, onde verrebbe presto a mancare il mondo), e <emph>della pietade</emph>, cioè di quella compassione ch'ei conosceva, essendo ciò cosa umana e da chiunche non ha l'animo efferato e crudele, di avere; veggendo tanti spiriti nobili e virtuosi, privi in eterno del fine e della felicità loro, solamente per non avere avuto il lume della fede; e tanti altri i quali, avendolo, si son lasciati condurre da i vizii e da le lusinghe de' sensi nell'Inferno a la eterna dannazione. Le quali cose dice che la <emph>mente</emph> sua, la quale <emph>non erra</emph>, ritrarrà e rappresenterà in questa sua opera, in quel propio modo che ritraggono i pittori una figura, o qual si voglia altra cosa, da 'l propio e da 'l vero. E quello che egli intenda per <emph>mente</emph>, lo dichiara egli stesso nel <title>Convivio</title> nella interpretazione sopra quel verso: <emph>Amor che nella mente mi ragiona.</emph> Dove dividendo egli, secondo la dottrina di Aristotile, le potenze dell'anima nostra, dice ch'ella ne ha, infra l'altre, tre, le quali son le principali di tutte l'altre; e queste sono <emph>vivere, sentire, e ragione usare</emph>, per dire come lui. E oltre a di questo, soggiugne, ella ha ancor dipoi il muovere; ma questa si può fare una sola col sentire. Conciosia che ogni anima, che sente o con tutti a cinque i sensi o con manco, si muova ancora in qualche modo. Delle quali potenze, per essere sempre la seconda fondata sopra la prima, e la terza sopra la seconda, quella ch'è fondamento può stare da sè sola e separata da l'altre; ma ei non può già stare, per il contrario, quella che è fondata, per sè sola e senza fondamento; onde può stare la potenza vegetativa senza la sensitiva, come si vede nelle piante, e la sensitiva senza la intellettiva, come si vede negli animali; ma ei non può già star la sensitiva senza la vegetativa, nè la intellettiva senza la sensitiva. E quell'anima la quale ha tutte queste potenze, come è quella dell'uomo, si chiama veramente perfetta. Nella nobilissima parte della quale anima umana egli dice esser più virtudi. Delle quali una si chiama, usando le parole sue medesime, <emph>scientifica</emph>, e un'altra <emph>ragionativa</emph>. E queste sono lo <emph>intelletto</emph>, con il quale noi intendiamo i primi principii, e la <emph>ragione</emph> o vero discorso, con il quale noi acquistiamo dipoi la cognizion delle scienze. Oltre a le quali virtudi dice essere ancora nell'anima nostra la <emph>consigliativa</emph>, la <emph>giudicativa</emph>, la <emph>ritentiva</emph> e molte altre. E tutto questo aggregato di queste virtù, considerate insieme, dice Dante che si chiama e si esprime con questo nome <emph>mente</emph>; soggiugnendo, per confirmazione di questo suo detto, ch'ei non si dice mai per tale cagione degli animali bruti ch'eglino abbino <emph>mente</emph>, ma solamente delle sustanze divine e degli uomini; e che di questi, quegli che, perchè ei ne mancono, sono stolti, son chiamati nella grammatica <emph>amenti</emph> o <emph>dementi</emph>, il che vuol dire tanto, quanto <emph>senza mente</emph>. E questa mente, per partecipare ella del divino, ed esser retta e guidata da la ragione, dice il Poeta nel testo, ch'ella non erra. E per tal cagione, cercando egli di rendere più attenti ch'egli poteva gli ascoltatori, egli promette solo di dire di tali cose quello che arà saputo ritrarre da 'l vero esempio essa mente. <add resp="ed">[7-9]</add> E perchè tal cosa gli pareva pur molto difficile e faticosa, egli chiama in suo aiuto primieramente le nove Muse, e dipoi il valore e la forza dell'ingegno suo, dicendo: <emph>O Muse, o alto ingegno, or mi aiutate.</emph> Chi fussero le Muse e quante, il significato de' loro nomi, e per qual cagione i poeti abbino per costume, ne' loro poemi, di invocarle, può ritrar sufficientemente ciascuno che vuole e da il Landino e da il Vellutello. Ma perchè io mi persuado che il Poeta nostro, per trattar di quelle cose divine, le quali son veramente divine, e non fabulose come quelle delle quali trattano quasi tutti gli altri poeti, abbia in tutte le cose ancor concetti molto più alti e più profondi di loro, dico ancora io (ascendendo con lo intelletto più alto, dietro a lo universalissimo Agrippa), che le Muse, propiamente e divinamente parlando, significano quelle intelligenze, o sieno anime o sieno motori, che muovono e guidano le nove sfere celesti, cioè quelle de' sette pianeti, quella del cielo stellato e quella del primo mobile. Le quali divine sustanze furon create senza mezzo alcuno da Dio ottimo e grandissimo, e dipoi deputate da lui al governo di essi cieli, acciò che operando ciascuna con quella virtù, la quale era stata data loro da esso Dio (laonde elle son chiamate le seconde cause), elle disponessero e governassero in certo modo tutte queste cose sullunari. E perchè, per mezzo dei loro influssi, son distribuiti da esso Dio molti doni, insino ancor nelle anime nostre (mediante il seguitar quelle il più delle volte, come afferma Galeno, le passioni del corpo), noi possiamo chiamarle, non come cagioni principali, ma per quanto si estende l'amministrazione loro, procedente da Colui da 'l quale nascono e dependono tutti i beni e tutti i doni ottimi, meritamente e giustamente in soccorso nostro. E il Poeta medesimo dimostrò chiaramente tal cosa, quando disse nel fine del Purgatorio, ch'esse sfere celesti, chiamate da lui le ruote magne,
<quote rend="block"><l>Dirizzan ciascun seme a qualche fine,</l>
<l>Secondo che le stelle son compagne.</l></quote>
E in questo modo tengo io, ch'elle sieno invocate qui dal Poeta. Il quale, dopo il favore celeste, invoca ancora in suo aiuto il valor suo propio, sotto questo nome d'<emph>ingegno</emph>. La qual voce espone M. Tullio nel libro <title>De' fini</title>, parlando delle potenze dell'anima, in questa maniera. Della prima è la docilità e la memoria, le quali, amendue insieme, si chiamano per questo nome solo <emph>ingegno</emph>, e <emph>ingegnosi</emph> similmente coloro i quali son dotati di queste virtudi. La quale opinione seguitando il Landino, dice lo ingegno esser quel valor dell'animo nostro, con il quale noi appariamo e siamo capaci delle dottrine. E dividendolo in due parti, chiama l'una <emph>docilità</emph> e acume, e questa è quella con la quale noi ci assottigliamo a investigare e apparare le cose; e l'altra, con la quale noi le ritegnamo, <emph>apprensiva</emph>. Conoscendo adunque il nostro Poeta, ch'ei non basta nella investigazione delle cose solo il favore e lo influsso celeste, ma ch'ei bisogna ancora l'attitudine e la disposizione buona, invoca e chiede a un tempo medesimo, che gli sia favorevole la virtù celeste, e che lo aiuti a raccontar quello ch'egli vide l'attitudine e la disposizion sua, soggiugnendo oltre a di questo: <emph>O mente che scrivesti quel che io vidi;</emph> intendendo per <emph>mente</emph>, come voi vedeste di sopra, quella parte dell'anima nostra, de la quale egli dice nel <title>Convivio</title>: la mente partecipa della natura divina, a guisa di sempiterna intelligenza. Laonde l'anima è tanto, in essa sovrana potenza, nobilitata e denudata da materia, che la divina luce, come in Angelo, raggia in quella; per la qual cosa è l'uomo <emph>divino animale</emph> da' filosofi chiamato. Volgesi adunque il Poeta, non a la memoria, come si pensano alcuni, per dire egli: <emph>che scrivesti quello che io vidi</emph>, ma a essa <emph>mente</emph>, parte, come si è detto, nobilissima della nostra anima. La quale alcuni teologi chiamano porzione superiore d'essa anima, affermando questa sola esser quella la quale è creata, senza altri mezzi, da la mano propia di Dio, e infusa ne' nostri corpi, quando ei sono organizzati e atti a riceverla, in quel modo ch'egli la spirò nella faccia del primo uomo, formato ch'ei l'ebbe; onde disse Moses: <foreign lang="lat">factus est homo in animam viventem</foreign>. La quale autorità intendendo i Manichei solamente secondo la lettera, dissero che l'anima dell'uomo era della sustanza propia di Dio; conciosia cosa che chi spira mandi fuori del suo, e ciò che è in Dio sia Dio. Nel quale errore non sarebbono eglino caduti, se ei l'avessero intesa spiritualmente (come ei dovevano, parlando ella di Dio), come l'hanno intesa i dottori Cattolici, interpetrando quello spirare, <foreign lang="lat">spiritum creare</foreign>, e non <foreign lang="lat">spiritum emittere</foreign>; e tanto più non mandando ancor l'uomo, quando egli spira, fuori di sè parte alcuna della sua sustanza, ma solamente l'aria ch'egli aveva tirato prima dentro di sè per rinfrescamento del cuore, da poi ch'ella è riscaldata. La qual calidità è, come è noto a ciascuno, accidente, e non sustanza. Questa parte superiore dell'anima razionale (la quale è quella che forma, intendendo, i concetti nostri) invoca adunque e chiama in aiuto suo il nostro Poeta, per poter meglio esprimere e manifestare essi concetti, dicendole: <emph>che scrivesti</emph>, cioè imprimesti nella memoria, riserbatrice delle cose appartenenti a essa porzione nostra divina, <emph>ciò che io vidi</emph>; tutto quello che comprese la cognizion mia sensitiva per mezzo de gli organi e de gli strumenti de' sensi particulari. Nelle quali parole egli dimostra, seguitando la dottrina peripatetica, come ei non è cosa alcuna nell'intelletto nostro, che non sia prima stata nel senso. Imperò che non potendo esso nostro intelletto, per esser di natura tanto spirituale e divina, ch'ei non può operare in queste cose corporee, intendere loro propie, fu ordinato da la natura che le immagini e i simulacri di quelle, passando pe' nostri sensi, s'imprimessero in un'altra potenza, chiamata <emph>fantasia</emph>, dove risguardando dipoi esso intelletto, a guisa (come dice Temistio nella sua parafrasi dell'<title>Anima</title>) di uno che legge, egl'intendesse e comprendesse la lor quiddità e la lor natura; per il che disse il Filosofo, che chi voleva intendere conveniva che ragguardasse nelle immagini e ne' fantasmi impressi nella fantasia, potenza tanto nobile, ch'ei disse dipoi, nel fine del terzo dell'<title>Anima</title>, parlando di lei: lo intelletto o egli è la fantasia, o egli non è senza lei. Per le quali ragioni dice dottissimamente il Poeta, parlando a essa sua mente: <emph>che scrivesti</emph> e imprimesti, intendendo, nella memoria <emph>ciò che io vidi</emph>, cioè compresi co' miei sensi; veggendo col senso del vedere (nominando solamente quello, per tutti gli altri, come più nobile, e che ci dà cognizione di molte più cose che alcuno altro) il sito orribilissimo dell'Inferno, e le infelici anime che son tormentate dentro a quello; udendo con quello dello audito le dolorose e spaventevoli loro strida; sentendo con quel dell'odorato i fetidi puzzi delle sue bolge, e con quel del tatto lo incendio del fuoco de' gironi, lo stridore del freddo, della ghiaccia e de gli altri luoghi presso al centro della terra: <emph>Qui si parrà la tua nobilitate,</emph> cioè nel descrivere io questi miei tanto alti concetti, apparirà la nobilità e la perfezione tua, conoscendosi ciascuna cosa da le operazioni sue. Imperò che tanto quanto è nobile e perfetta una operazione, tanto viene a esser nobile e perfetta quella sustanza da la quale ella procede. E però l'operazioni che procedono da lo uomo, come uomo, essendo egli il più nobile animale che si ritrovi in questo universo, sono operazioni più nobili e più perfette che quelle degli altri animali; e quelle degli animali, per essere eglino più perfetti che quelle cose le quali hanno l'anima vegetativa sola, più perfette che quelle delle piante. E che questa voce <emph>nobilità</emph> significhi propiamente bontà e perfezione di natura, lo dimostra chiaramente il Poeta stesso nella terza parte del suo <title>Convivio</title>: dove ragionando egli particularmente di lei, da poi ch'egli ha confutate e riprovate come false le opinioni di quegli che tengono, ch'ella sia esser nato d'illustre e chiaro legnaggio, o veramente possessione antica di ricchezza e di avere, egli dice la nobilità non essere altro che perfezione di propia natura, e ch'ella si piglia e cava da la perfezione di quella cosa la quale si dice essere nobile, come per il contrario la viltà da la imperfezione di quella che si dice esser vile. E però si dice una nobile spada, un nobile cavallo, un nobile falcone e una nobile margarita, quando ciascuna di queste cose è buona, e opera bene e perfettamente secondo che si conviene a la natura sua; e chi dicesse, soggiugne il Poeta, che questa voce <emph>nobilità</emph> si piglia nelle altre cose per la bontà e perfezione loro, e negli uomini per l'antichità della stiatta o per la possessione d'avere, piglierebbe tal voce in uno significato tanto contro a la ragione, e tanto fondato in su la presunzione, ch'ei non sarebbe da tenere altro conto delle sue parole, che delle voci degli animali che mancano della ragione. E questa è l'opinione del Poeta in quel luogo; da la quale sentenza sèguita, ch'ella non si possa cavare, in quelle cose le quali sono di una specie medesima, dai loro principii essenziali; imperò che tutte le cose d'una medesima specie hanno ancor similmente i medesimi principii essenziali. Conviene adunque cavarla dai loro effetti, e conoscerla mediante le loro operazioni, in quel propio modo che si conosce e si cava la bontà e la perfezione d'uno arbore dai suoi frutti; per il che sono chiamate in quel luogo da 'l Poeta le virtudi <emph>frutti della nobiltà</emph>. Conoscendosi adunque la nobilità di ciascuna cosa da le sue operazioni, fu detto con gran ragione da il Poeta a la sua mente: <emph>Qui si parrà la tua nobilitate.</emph> Conciosia che in questo suo poema si manifestino l'operazioni di quella, cioè i concetti e le speculazioni sue. Dove è da notare, che non volendo far la natura cosa alcuna in vano, e che non operi qualche cosa in conservazione e mantenimento di questo universo; e considerando che quelle cose, che giovassero operando solamente a loro stesse, si potrebbero chiamare inutili, e dire ch'elle fussero quasi state fatte da lei invano; non gli bastò che lo intelletto umano intendesse e speculasse solamente in sè stesso, ma volse ch'ei facesse ancor parte ad altri di esse sue intellezioni; per il che fu dato da lei a l'uomo la voce, la lingua, i denti e gli altri strumenti, con i quali ei potesse formare la parola per esprimere e manifestare essi suoi concetti; mediante la qual proprietà e comodità cominciarono gli uomini accozzarsi e conversare insieme; e ponendo, constretti da 'l bisogno, per più comodità i nomi a le cose, fecero le lingue, in un modo in questa parte, e in uno altro in quella altra, secondo ch'ei convenivano e si accordavano insieme. Ma perchè questo modo del manifestare i suoi concetti favellando non serve se non con quei che sono altrui presenti, e l'uomo desidera ancor manifestargli a quei che sono in altri paesi o che hanno a nascere dopo lui, ei trovò con l'arte, la quale studia sempre di sopperire a quel che manca la natura, le lettere e il modo dello scrivere, con il quale ei fa i concetti suoi, non che durare gran tempo, si può quasi dire immortali. Della qual cosa tiene la comune opinione, secondo Eusebio, che fusse inventore Moisè, non si trovando scrittura alcuna più antica che il suo Pentateuco. E se i Greci, i quali non hanno il più antico scrittore di Omero (il quale fu pur dopo la guerra Troiana), dicono ch'ei fu inventore delle lettere Cadmo, il quale le trasse di Fenicia; Moises, che fu innanzi a lui gran tempo, le aveva date prima egli agli Ebrei, e da loro le ebbero poi i Fenicii. Il che pare ancor che consenta Plinio, dicendo che elle furon trovate da i Siri, e gli Ebrei son Siri. Manifestano adunque gli uomini o con le parole o con gli scritti i concetti loro; e da la nobiltà e altezza di tali concetti si chiamon dipoi nobili gli animi degli uomini, e da la bassezza e viltà vili. E questo volendo inferire il Poeta, si volge a la sua mente, dicendole, come voi avete udito, <emph>Qui si parrà la tua nobilitate.</emph> Dopo la qual cosa, non contento ancora della diligenza usata in invocare in suo aiuto il favor celeste e il valor suo propio, egli si volge a Virgilio, e dicegli che consideri molto bene l'impresa a la quale ei lo mette, nel modo che voi udirete (ponendo qui fine al più dire, e voi ad ascoltare) nella lezione che seguirà.</p></div3>
<div3 type="capitolo"><head>LEZIONE UNDECIMA <add resp="ed">[vv. 10-42]</add></head>
<p><quote rend="block"><lg><l>Incominciai: poeta che mi guidi:</l></lg></quote></p>
<p><add resp="ed">[10-12]</add> Tutte le virtù giovano universalmente e sono utili a gli uomini. Nientedimanco ei se ne ritruovano alcune, le quali non son loro solamente utili, ma grandemente necessarie. E infra queste è, secondo il giudizio de' più savi, la prima la prudenza, sì per non poter esser virtù alcuna perfetta, come diceva Socrate, senza lei, e sì perchè ella sola regola e indirizza la principale e più nobil parte della nostra anima. Per miglior notizia della qual cosa è da sapere, che son solamente quattro le potenze della nostra anima, le quali possono essere subbietto delle virtù: e queste sono l'intelletto pratico, la volontà, la parte nostra irascibile e la concupiscibile. Delle quali, cominciandosi da la inferiore, la concupiscibile è il subbietto della temperanza, la irascibile della fortezza, la volontà de la iustizia e l'intelletto pratico della prudenza. E se bene ei si ritruovano ancora delle altre virtudi, le quali regolano in qualche modo queste tali potenze, elle derivano, a guisa che fanno i fiumi da i fonti, tutte da qualcuna di queste quattro; per il che queste sole sono chiamate comunemente le quattro virtù cardinali, cioè reggitrici delle altre. Laonde si conclude finalmente, come si è detto di sopra, che regolando e indirizzando la prudenza la prima parte dell'uomo, ella sia ancor per conseguenza la prima di tutte l'altre virtudi. Nientedimanco ei non son però mancati di quegli (se bene egli è così il vero), i quali hanno detto, e ch'essa prudenza non è virtù, e che ella non è necessaria all'uomo; provando ch'ella non sia virtù, con dire che le virtù sono abiti acquistati, e non proprietà naturali, e la prudenza è non solo proprietà naturale dell'uomo, ma di tutti gli animali, di chi più e di chi meno, secondo la perfezione della specie loro. E questo è provato da loro con l'autorità di Aristotile, il quale dice nel sesto della <title>Etica</title>, che le cose le quali appartengono a la prudenza sono naturali, e ch'ei si scorgon molte prudenze particolari negli animali, come racconta il medesimo filosofo nell'ottavo libro, della <title>Istoria</title> di quegli; mediante le quali si conosce chiaramente, essa prudenza non essere virtù, ma proprietà naturale, non solo dell'uomo, ma di ciascuno animale. Dopo la qual cosa ei sono ancora similmente sforzatisi di provar ch'ella non sia necessaria al vivere rettamente, dicendo ch'ella fa il medesimo ufficio nelle cose, che fa l'arte; onde così come ei non è necessaria l'arte da poi che le cose son fatte, così non è ancor necessaria la prudenza da poi che l'uomo ha acquistate l'altre virtuti; soggiugnendo oltre a di questo, ch'ei si può ancor vivere rettamente, così per il consiglio d'altri, come per quel della prudenza sua stessa. Per il che concludon finalmente questi tali, che la prudenza non solamente non è virtù, ma ch'ella non è ancor necessaria all'uomo. Ai quali rispondono gli scrittori morali, la prudenza essere indubitatamente virtù; conciosia cosa ch'ella sia un abito, il quale fa perfetto colui che lo ha, in quel modo medesimo che fanno tutti gli altri abiti virtuosi; e oltre a di questo non è propietà naturale, perchè le propietà naturali le hanno tutti gli uomini parimente, e la prudenza no. E se Aristotile disse, ch'ella si esercita circa a le cose naturali, egli intese del fine dell'uomo, e di quella felicità, la quale potendo egli acquistare con le forze umane, si può dire ch'ella gli sia naturale. E quelle prudenze dipoi, che ei dicono scorgersi negli altri animali, sono instinti e propietà di natura, e non prudenze. E ch'ei sia il vero, tutti quegli di una specie operano sempre in un modo medesimo; il che sarebbe impossibile, se eglino operassero eleggendo, come fa la prudenza, essendo bene spesso bene il fare una cosa in un tempo, che non è dipoi bene farla in uno altro. È adunque la prudenza virtù, e necessarissima a chi vuol rettamente vivere: e la ragione è perchè il viver rettamente non consiste tanto nel bene operare, quanto nell'operar bene per elezione; onde così come ei non si può chiamar verbigrazia nè giusto nè temperato chi fa una operazion giusta o temperata forzatamente e non conoscendo quel ch'ei si faccia, così non si può ancor dire ch'ei viva rettamente chi non lo fa per elezione, e non conoscendo quel ch'egli faccia. Per il che ricercandosi a operare rettamente, oltre a l'aversi preposto il fine buono, procacciarsi i debiti mezzi per conseguirlo, bisogna, oltre a le virtù morali le quali rendono perfetta la parte nostra appetitiva (l'obbietto delle quali è sotto ragione di fine il bene), porre ancor nella parte nostra intellettiva una virtù, la quale la indirizzi a trovare i mezzi convenienti e proporzionati a esso fine. E questa è la prudenza, la quale non è altro che una vera ragione e una retta misura delle cose agibili; le quali cose agibili, o vero morali, son diverse da le fattibili, o vero artificiali, in quanto il <emph>fare</emph> (del quale dice Aristotile nel nono della <title>Metafisica</title>) è una operazione, la quale trapassando nelle cose che si fanno, fa perfette solamente quelle, come si vede verbigrazia nella Architettura e nella Scultura; e lo <foreign lang="lat">agere</foreign> è un'azione, la quale rimane nello agente e fa perfetto lui, come si vede nello intendere. Laonde il bene operare dello artefice consiste nella opera fatta da lui, e non in lui; per il che non si ricerca nella arte, che lo artefice operi più in un modo che in uno altro, ma solamente che l'opera stia bene ella. E il bene operare dello agente consiste per il contrario in esso agente, e nel modo suo dell'operare; per la qual cosa si attende più nella prudenza a esso operare, che a le operazioni. Imperò che ei non può dirsi con ragione d'una operazione fatta a caso, ancor ch'ella sia riuscita bene, ch'ella sia stata fatta prudentemente; per la qual cosa a volere operar bene e rettamente è sempre necessaria la prudenza che consigli altrui. E per tal cagione l'operazion di coloro, i quali operano bene per consiglio d'altrui, per avere origine da altro principio ch'elle non dovrebbono, non si posson chiamar veramente perfette. Per il che è cosa manifestissima, che così come i corpi i quali non hanno sanità non posson fare operazioni da sani, così ancor similmente quegli che non hanno prudenza non possono fare opere perfette, e che conseguitino il vero e perfetto fine. Imperò che quelle, le quali non hanno il fine buono, non solo non sono buone elleno, ma ei non è ancor buona quella potenza, la quale cerca ed elegge i mezzi per acquistarlo; onde non si può chiamarla prudenza. E se bene ella è una medesima attitudine di natura, questa tale attitudine essendo male usata, e pigliando (per aver cattivo fine) male abito, si chiama <emph>malizia</emph>; e da alcuni, i quali vogliono per qualche loro comodo scusarla, <emph>astuzia</emph>; ed essendo bene usata, e pigliando (per aver buon fine) buono abito, <emph>prudenza</emph>. Con questa virtù della prudenza adunque ricercando il nostro Poeta de' mezzi convenienti a conseguire il fine ch'egli si aveva preposto, il quale era di seguitar, per uscir di quella selva oscura, Virgilio per quel luogo eterno e incognito, egli gli dice:
<quote rend="block"><l>Guarda la mia virtù, se ella è possente,</l>
<l>Prima che a l'alto passo tu mi fidi;</l></quote>
cioè esamina molto bene, prima che tu mi fidi ed esponga a così alto e profondo passo, se la virtù mia è bastevole a tale impresa. Imperò che ei non è officio di prudente non considerar, prima che altrui pigli una impresa, se le forze sue sono atte a condurla al fine, essendo molto meglio, come diceva Tullio, il non cominciar le cose, che lo averle di poi a lasciare vergognosamente imperfette. Considera adunque bene se la mia virtù è possente a ciò, prima che tu mi esponga a trapassare da questa cognizione delle cose, a le quali io posso arrivare discorrendo, mediante il lume di quelle prime notizie le quali ha avute da la natura il mio intelletto, a la cognizione di quelle che tu mi hai detto, le quali eccedono e superano il mio lume naturale. E questo è quello che il Poeta chiama alto e profondo passo. Imperò che questa voce <emph>passo</emph>, quando ella è posta così sola come ella è qui, non significa il passo con il quale si muovon gli animali, ma qualche difficile partito, e qualche trapassamento e mutazione grande da uno stato a uno altro; per il che si chiama meritamente, il trapassar da questa vita a l'altra, <emph>passo</emph>; e così ancora, come fa qui il Poeta, il trapassar da la cognizione delle cose naturali a le soprannaturali e divine, levando la cognizione e il pensiero di terra, e innalzandolo al cielo e ponendo quivi la contemplazione. E in questo significato intende qui il nostro Poeta <emph>passo</emph>. E ch'ei sia il vero, egli si espone subitamente da sè stesso. <add resp="ed">[13-24]</add> Imperò che volendo rispondere a una instanza, la quale gli arebbe potuta far Virgilio con dimostrare ch'eglino erano andati ancor degli altri, mentre ch'eglino eran vivi, a quel luogo eterno, egli gli dice: <emph>tu dici</emph>, cioè scrivi nel tuo volume, che il parente di Silvio (cioè Enea, da 'l quale discese Silvio re di Alba)
<quote rend="block"><l>Corruttibile ancora, ad immortale</l>
<l>Secolo andò, e fu visibilmente,</l></quote>
cioè passò ancora egli, mentre ch'egli era vivo, non immaginariamente o per astrazione d'intelletto, ma sensibilmente e con la cognizione stessa sensitiva, a secolo immortale, cioè a l'altra vita non misurata da tempo. Imperò che questa voce <emph>secolo</emph>, se bene alcuni canonisti hanno tenuto che voglia dire un tempo di cento anni, significa propiamente una durazione, non misurata da tempo, ma perpetua, come sarà la nostra vita futura. Questo che tu di' è vero, e confessolo, si ha a intendere per la forza di quel che segue; ma ei non son già le ragioni pari e di Enea e di me. Imperò che se <emph>lo avversario d'ogni male</emph>, cioè Dio ottimo e grandissimo, sommo e perfetto bene, fu liberale e cortese in concedere tal grazia a Enea, egli lo fece per il grande e maraviglioso effetto, il quale egli aveva ab eterno predestinato che dovesse nascere di lui. E questo fu lo Imperio Romano, il quale aveva per la potenza e grandezza sua a comandare per alcun tempo a tutto il mondo. E la cagione di tal cosa è assegnata da 'l Poeta medesimo nella terza parte del suo <title>Convivio</title>. Dove, ragionando egli della grandezza di esso Imperio, dice così: "Volendo la smisurabile bontà divina l'umana natura a sè riconfermare, che per la prevaricazione del primo uomo da Dio era partita, eletto fu in quello altissimo e congiuntissimo concistoro della Trinità, che il figliuolo di Dio in terra discendesse a fare questa concordia. E però che nella sua venuta, non solamente il cielo, ma la terra conveniva essere in ottima disposizione; e la ottima disposizione della terra sia quando ella è monarchia, cioè tutta a un principe; ordinato fu per lo divino provvedimento quel popolo e quella città, che ciò doveva adempire, cioè la gloriosa Roma. E perchè anche lo albergo, dove il celestiale Re entrare doveva, conveniva esser mondissimo e purissimo, ordinata fu una progenie santissima, della quale dopo molti meriti nascesse una femmina, ottima di tutte l'altre, la quale fusse camera del figliuolo di Dio. E questa progenie fu quella di Davit, del quale nascesse la baldanza e lo onore della umana generazione, cioè Maria. E tutto questo fu in un temporale, che Davit nacque, e nacque Roma; cioè Enea venne di Troia in Italia, che fu origine della città Romana, sotto l'imperio della quale, come testimonia Luca Evangelista, fu dipoi al tempo di Cesar Augusto pace universale per tutto, che mai più non fu nè fia." E queste son le parole propie del Poeta in quel luogo; per il che egli dice ancora qui, ch'ei non fu cosa disconveniente che Dio concedesse a Enea tal grazia, dovendo egli esser padre dell'<foreign lang="lat">alma</foreign> Roma, cioè eccelsa e alta, secondo il Boccaccio e Francesco Buti; o veramente (secondo il Landino) <emph>nutritiva</emph>, come significa propiamente questa voce <foreign lang="lat">alma</foreign> nella lingua latina, per aver Roma primieramente creato, e dipoi grandissimo tempo nutrito esso Imperio, e per essere oltre a di questo stata stabilita, come sèguita il testo, per lo loco santo: <emph>U' siede il successor del maggior Piero;</emph> cioè per il luogo ove avesse a stare la cattedra di Piero Apostolo, chiamato da 'l Poeta il maggiore, per antonomasia ed eccellenza di santità, rispetto a gli altri successori suoi. Il quale luogo, a voler saper perchè il Poeta lo chiami <emph>santo</emph>, fa di mestieri considerare che questa tal voce deriva nella lingua latina (donde ella è di poi trapassata nella nostra) da un <foreign lang="lat">sancio</foreign> verbo, il quale significa consacrare con sangue; tratto da 'l modo con il quale si consacravano anticamente ne' sacrificii, col sangue degli animali, quelle cose le quali avevano a servire al culto degli Dei; onde elle eran dipoi chiamate <emph>sante</emph>. A similitudine delle quali chiamano ancor sante i sacerdoti nostri le cose deputate al servizio divino, e particularmente i templi e le chiese; e per questa cagione chiamavano ancor poi i latini, quando eglino approvavano una legge con pena di sangue, <foreign lang="lat">sancire leges</foreign>. Oltre a la quale opinione sono stati alcuni altri, i quali hanno detto che <emph>santo</emph> significa munito e difeso da le ingiurie e da le violenze degli uomini, e ch'ei deriva da una erba chiamata <foreign lang="lat">sagmina</foreign>, con la quale avevano in uso i Romani di coronare i loro oratori, acciò che ei fossero riguardati e onorati, come persone pubbliche e approvate; onde chi offendeva e disonorava dipoi quegli, offendeva e disonorava il nome Romano. Il quale costume usarono ancor prima di loro i Greci, ma con un'altra erba, chiamata <emph>cerazia</emph>. Per le quali tutte a tre significazioni, chiama la religion nostra quegli spiriti beati, i quali hanno dimostrato qualche manifesto segno di esser del numero de' veri amici di Dio, <emph>santi</emph>. Al che fare la ha inluminata la dottrina di Giovanni Evangelista, il quale volendo descrivere nel suo Apocalisse lo stato di essi eletti dice, da poi ch'egli ha narrato come eglino erano stati segnati in fronte da l'Angelo: questi son quegli i quali lavarono le stole loro nel sangue dello agnello (che è il primo significato); laonde ei son sicuri da ogni violenza e da ogni forza, nè cadra più sopra di loro fame, sete o alterazione alcuna (che è il secondo); e colui, il quale siede sopra il trono, gli confermerà abitando sopra di loro (che è il terzo). Per il che, confermandogli e approvandogli ancora ne' suoi Canoni, la Chiesa cristiana gli chiama Santi; e delibera e ordina che i loro nomi sieno celebrati e onorati pubblicamente da gli uomini. Per tutte a tre queste cagioni chiama adunque ancora il Poeta nostro Roma il <emph>loco santo</emph>, essendo ella stata, come noi abbiamo detto, deputata da la divina provvidenza per il luogo, nel quale avesse a resedere la cattedra della sua Chiesa cattolica, consegrata nel sangue di Cristo suo unigenito figliuolo, confermata e approvata da quello di sì gran numero di martiri, e assicurata delle offese del mondo da le parole di esso Cristo il quale disse: <foreign lang="lat">quod portae inferi non praevalebunt adversus eam</foreign>, cioè che nè le potenze de' tiranni del mondo, nè le false dottrine degli eretici (le menti de' quali si posson meritamente chiamar, per la ostinazion loro, porte infernali), non potranno mai farla mancare.
<quote rend="block"><lg><l>Per questa andata, onde gli dài tu vanto,</l>
<l>Intese cose che furon cagione</l>
<l>Di sua vittoria e del papale ammanto.</l></lg></quote>
 <add resp="ed">[25-27]</add> Per la quale andata, sèguita il Poeta, onde tu gli dài lode (chè così significa questa voce <emph>vanto</emph>, senza lo articolo, nella nostra lingua; perchè con lo articolo significa ella non solo lode, ma la prima lode, come dimostrò chiaramente il nostro M. Francesco Petrarca, quando disse della sua M. Laura: <emph>Vedendosi fra tutte dare il vanto</emph>), esso Enea intese da Anchise suo padre cose, le quali furon cagione della vittoria ch'egli ottenne contro a Turno e Mesenzio, e conseguentemente della edificazione di Roma, dove aveva a far residenza il papale officio, inteso da lui con questa voce <emph>ammanto</emph>, il quale è uno ornamento pontificale, in quel modo che s'intende ancor volgarmente il Cardinalato per il cappello, il quale è uno ornamento de' Cardinali. <add resp="ed">[28-30]</add> Dopo le quali parole, dubitando il Poeta che Virgilio non avesse saputo da Beatrice, che Paulo Apostolo fu ancora egli, mentre ch'egli era in vita, rapito e tirato da la potenza divina nello altro secolo; onde gli potrebbe essere ancor fatta da esso Virgilio la medesima instanzia di lui, che di Enea; egli previene con la risposta ancora a quella. Ma perchè ei non era certo che Virgilio lo sapesse, come di Enea del quale egli aveva scritto, egli non gli dice come di Enea: <emph>tu dici</emph>, o veramente: <emph>tu potresti dire</emph>, ma dice assolutamente: <emph>Andovvi poi lo vaso d'elezione.</emph> Nella esposizione del qual verso affaticandosi non poco il Landino, per parergli cosa strana che il Poeta dica che Paulo andasse a lo Inferno, essendo egli stato rapito al terzo cielo, dice finalmente che Paulo ebbe cognizione, in esso rapimento, così dell'Inferno come del Paradiso. La qual cosa non arebbe egli avuta a pensare, se egli avesse notato, che se bene Virgilio dice ch'Enea andasse a lo Inferno, ei non dice ch'ei vi andasse ancor similmente Paulo; e se egli avesse considerato diligentemente quel che disse Virgilio, e quel che risponde Dante. Imperò che Virgilio, da poi ch'egli ebbe consigliato Dante a tenere altro viaggio, e dimostratogli come ei pensava ch'ei fusse il suo meglio il seguitarlo, gli disse: <emph>E trarrotti di qui per luogo eterno,</emph> chiamando lo Inferno, il Purgatorio e il Cielo, tutti a tre insieme, <emph>luogo eterno</emph> con il nome del genere; e dipoi lo divide nelle sue specie, le quali sono, come voi udiste nello altro capitolo, Inferno, Purgatorio e Paradiso. Volendo adunque il nostro Poeta tenere il medesimo ordine nel rispondere, chiama primieramente tal luogo <emph>secolo immortale</emph>, con un nome generico; e dipoi lo divide in quelle specie, le quali facevan di mestieri a lo intendimento suo; e queste sono lo Inferno, al quale andò Enea, e il Cielo al quale fu rapito Paulo. Dove è grandemente da considerare come ei possa stare, che il Poeta dica di Paulo, il quale ascese al cielo, rapito e tirato da la potenza divina, ch'egli vi ascendesse, con questa voce <emph>andovvi</emph>; la qual significa muoversi e naturalmente e volontariamente, conciosia cosa che lo andare nasca da un principio il quale è dentro a la cosa la quale va, onde si chiama <emph>moto naturale</emph>; e lo esser rapito procede da una forza la quale nasce da una potenza che è fuori della cosa rapita, onde si chiama <emph>moto violento</emph>. Per dichiarazione della qual cosa, e insieme della gran dottrina e della maravigliosa arte del Poeta, è da sapere, ch'ei si ritruovano alcuni moti, i quali se bene ei muovon le cose con movimenti i quali non son lor naturali, ma più tosto contro a la lor natura, ei non si chiaman però per questo in tali cose <emph>moti violenti</emph>; e questo nasce perchè ei dànno con essi moti maggior perfezione a quelle cose ch'ei muovono, che non fanno i lor moti naturali; e ogni cosa ama e desidera per natura il bene. E di questo voi ne avete lo esempio del moto del primo mobile. Il quale se bene ei muove tutti a sette gli orbi de' pianeti, ogni giorno, da levante a ponente, contro a 'l lor moto naturale il quale è da ponente a levante, ei non si dice però che tal moto sia loro <emph>violento</emph>. E questo è perchè egli dà lor maggiore perfezione; imperò che egli gli assomiglia al primo motore, il che non fa loro il lor moto naturale. Per la quale ragione non si chiama ancor <emph>violenta</emph> quella immortalità, che darà la beatitudine delle anime degli eletti dopo il giorno del giudizio a i loro corpi, se bene ella sia contro la loro natura, la quale è di essere mortali. E per questo, se bene Paulo fu rapito al cielo con un moto il quale non gli era naturale, perchè tal moto gli apportò maggior perfezione che il suo naturale (innalzandolo egli a la cognizion di Dio, ove ei non poteva naturalmente mentre ch'egli era in vita pervenire, se non por mezzo di queste cose visibili imperfettamente, e per modo di specchiarsi in quelle), il Poeta non lo chiama violento, e non dice: fu rapito o tirato, ma <emph>andovvi</emph>; dimostrando con questa parola, che tal moto non fu contro a la volontà sua, facendolo egli degno di ascendere fino al terzo cielo; cioè secondo alcuni (i quali pongono il cielo stellato e cristallino) al cielo empireo, ove è la sedia di Dio e il luogo de' beati; e secondo alcuni altri, sopra la terza e suprema ierarchia degli Angeli, dove ei vide l'essenza divina; chè così interpetra Agostino quelle parole: <foreign lang="lat">vidi quae non licet hominibus loqui</foreign>. E perchè se bene l'anima sua in quello tanto ch'ella fruiva la visione di Dio fu beata; perchè tal beatitudine fu, come dicono i teologi, per via di trapassamento, e non fu permanente, onde ella redundasse e trapassasse nel corpo; egli scrive a' Corintii, che ei lo sapeva Dio stesso. Per queste ragioni adunque non dice Dante, che Paulo fosse rapito al cielo, ma dice: <emph>andovvi</emph>, soggiugnendo che la cagione fu
<quote rend="block"><l>Per recarne conforto a quella fede</l>
<l>Ch'è principio e cagion di salvazione;</l></quote>
cioè acciò che, essendo egli stato eletto da Dio, come si legge ne' <title>Fatti degli Apostoli</title>, e dice disopra il testo, per quel vaso di elezione, il quale avessi a portare il nome suo, non solo a' figliuoli di Isdrael, i quali sono gli Ebrei, ma ancora nel conspetto delle genti, che sono i Greci e i Romani, ei potesse predicare con maggiore autorità ed efficacia quella fede, la quale è <emph>principio</emph> e <emph>cagione</emph> della salvazione nostra. Il <emph>principio</emph>, perchè a chi vuole appressarsi a Dio, nella qual cosa consiste la salute nostra, bisogna credere, essendo impossibile (come scrive Paulo) piacergli senza fede. E la <emph>cagione</emph>, perchè da lei sola nascono e procedon quelle operazioni, a le quali è piaciuto a la liberalità divina dare, se non per merito, almanco per grazia, in premio il regno del cielo; ed essendo oltre a di questo cosa convenientissima (avendo Paulo a render testimonianza delle cose divine, ed essere il primo dottore de' Gentili) ch'ei vedessi ancora egli a faccia a faccia Dio, come fece Moises, il quale fu il primo degli Ebrei. <add resp="ed">[31-33]</add> Considerando adunque il nostro Poeta, quanto fossero state grandi le cagioni, per le quali era stato concesso da Dio a Enea e a Paulo, ch'eglino andassero vivi nello altro secolo, il che non avveniva di sè, soggiugne:
<quote rend="block"><lg><l>Ma io perchè venirvi? E chi il concede?</l>
<l>Me degno a ciò nè io nè altri il crede;</l></lg></quote>
dimostrando con arte grandissima, che non che gli altri (i quali giudicano più rettamente, che non faceva forse egli stesso, rispetto a l'amor propio), si giudicava al tutto indegno egli di tal cosa; e concludendo finalmente, che se egli si sbigottiva, e abbandonava l'andar seco, lo faceva solo perchè ei temeva che tale andata non riuscisse <emph>folle</emph>, cioè vana, come dice il testo; soggiugnendo, per spronar Virgilio maggiormente a considerar le difficoltà ch'erano nel luogo, per il quale e al quale ei voleva menarlo: <emph>Sei savio, e intendi me' che io non ragiono.</emph> <add resp="ed">[37-42]</add> E qui posto fine a tal ragionamento, egli dimostra con una bellissima comparazione, qual fusse divenuto, combattuto da così diversi pensieri, il suo animo, dicendo:
<quote rend="block"><lg><l>E quale è quel che disvuol quel ch'ei volle</l>
<l>E per nuovo pensier cangia proposta,</l>
<l>Sì che da il cominciar tutto si tolle;</l></lg>
<lg><l>Tal mi fec'io in quella oscura costa;</l>
<l>Perchè, pensando, consumai l'impresa,</l>
<l>Che fu nel cominciar cotanto tosta.</l></lg></quote>
Imperò che come colui al quale, sopravenendo qualche nuovo pensiero, muta di tal maniera il proposito suo, ch'ei disvuole e non vuole più quel ch'egli voleva prima, così divenuto tale il nostro Poeta in quella oscura <emph>costa</emph>, cioè piaggia (<emph>oscura</emph> litteralmente, perchè si discostavano, camminando a lo ingiù, di mano in mano più da' raggi del sole; e <emph>oscura</emph> allegoricamente, perchè camminava ancora, in quanto a sè, nella incertitudine della sapienza umana), consumò e finì l'impresa, la quale egli aveva così tosto, prestando fede a le parole di Virgilio, incominciata. Della qual cosa accorgendosi Virgilio, gli rispose quel che noi esporremo, concedendolo Dio, nella lezione che verrà.</p></div3>
<div3 type="capitolo"><head>LEZIONE DUODECIMA <add resp="ed">[vv. 43-75]</add></head>
<p><quote rend="block"><lg><l>Se io ho bene la tua parola intesa,</l>
<l>Rispose del magnanimo quella ombra,</l>
<l>L'anima tua è da viltade offesa.</l></lg></quote></p>
<p><add resp="ed">[43-48]</add> Tutti i vizii sono universalmente dannosi e nocivi a gli uomini, così come per lo avverso le virtù, come contrarie de' vizii, sono lor, secondo che noi dimostrammo nella lezione passata, giovevoli e utili. Ma alcuni nuocono loro positivamente, e alcuni altri negativamente. Positivamente nuocono loro quegli, i quali gli fanno operare come e quello ch'ei non doverebbono; come sono per grazia di esempio l'avarizia e l'ira, le quali fanno operare a coloro, i quali si lascion vincere da loro, molte e molte cose, le quali sono indegne della natura dell'uomo, e dirittamente contro a la conservazion della civilità e del consorzio comune. E negativamente nuocon loro quegli, i quali gli ritirano e svolgono da 'l camminare per quel cammino il quale ne insegna la ragione, e da l'operare quello che ciascun non solamente doverebbe, ma ei lo desidera e brama ancor per natura sua stessa. E questo avviene a gli uomini in due modi. O rappresentandosi a la lor parte concupiscibile qualche obbietto, il quale può tanto, mediante la delettazione e il piacere, nello appetito sensitivo, che dove egli doverrebbe obbedire a la volontà, la quale è capace di ragione, egli per il contrario la tira a seguitare il suo desiderio, e comanda a lei; per il che l'uomo vive dipoi secondo il senso, e non secondo la ragione. O veramente rappresentandosi nelle imprese, a le quali ne conforta la ragione, a la parte nostra irascibile tante difficultà, che altrui si sbigottisce e si stoglie da 'l seguitarle. Da 'l primo di questi due modi nasce nell'uomo la incontinenza, la quale lo impedisce da 'l rettamente operare per mezzo del diletto. E da l'altro, il timore e la pusillanimità, le quali lo impediscono dal bene operare con lo sbigottirlo: il timore, se le difficultà che se gli rappresentano nelle imprese virtuose son pericoli gravi, come sarebbe verbigrazia quello della morte; e la pusillanimità, se elle son di fatiche o di incomodi. L'uno de' quali impedimenti, cioè la incontinenza, si leva e si scaccia con la temperanza; virtù, la quale fa che l'uomo non prende dei diletti del senso, se non quel tanto che si ricerca onestamente a la conservazion della natura: e l'altro con la fortezza; virtù, la qual fa che l'uomo non teme, se non quel ch'ei debbe ragionevolmente temere, fuggendo con prudenza il biasimo di timido, e la reprensione di temerario e di audace. Conoscendo adunque Virgilio nel parlare del nostro Poeta, come questo affetto della pusillanimità (chiamata da lui <emph>viltà</emph>) aveva, per le molte difficultà le quali se gli erano rappresentate a la fantasia, invilitogli grandemente l'animo, gli dice, come spirito magnanimo e forte nelle virtuose imprese: Se io ho ben raccolto per le tue parole il concetto e la intenzion tua, l'anima tua è ingombrata gravemente da quella viltà, la quale ritiene e ritarda gli uomini da 'l bene e virtuosamente operare. Perciò che rappresentando ella loro molto maggiori quelle difficultà e quelle fatiche, le quali si ritruovono nella via della virtù, e massimamente nel principio e nell'incominciar di quella, e facendo da l'altra parte reputarsi quegli molto da manco ch'ei non sono, gli fa degenerare da la nobilità e virilità della lor natura; onde gli stoglie e gli ritrae da ogni <emph>onrata</emph>, cioè onorata, impresa, <emph>Come falso veder bestia, quand'ombra.</emph> Nella qual cosa non poteva certamente Virgilio, volendo mostrare il mal effetto che partorisce negli animi de gli uomini questa viltà, usare nè la più bella nè la più accomodata comparazione; conciosia cosa che, come ogni piccola e bene spesso falsa apparenza spaventa una bestia ombrosa e paurosa (chè così vuol dire nella nostra lingua <emph>ombra</emph> verbo, e <emph>ombrare</emph> overo <emph>adombrare</emph> in questo significato; onde disse il Petrarca: <emph>Come animal che spesso adombri e incespe</emph>), laonde o ella si ferma e non vuole passare, o si getta impetuosamente da un'altra banda; così ancor similmente la viltà sbigottisce e toglie di tal sorte per ogni piccola difficultà l'animo a gli uomini nelle imprese virtuose, che o ei si fermano e non operano, o ei si gettano vilmente a qualche cosa bassa. <add resp="ed">[49-51]</add> Da la quale viltà volendo Virgilio liberare esso nostro Poeta, gli dice:
<quote rend="block"><lg><l>Da la qual tema acciochè tu ti solve,</l>
<l>Dirotti, perchè io venni, e quel che io intesi</l>
<l>Nel primo punto che di te mi dolve.</l></lg></quote>
Nè poteva certamente Virgilio usar miglior mezzo, per levare il sospetto e il timore da l'animo di Dante, che narrargli la cagione per la quale egli era venuto quivi, e quel ch'egli aveva inteso, quando egli incominciò aver compassione suso in cielo di lui. <add resp="ed">[52-54]</add> Il che volendo egli fare ordinatamente, s'incomincia da 'l luogo ove egli era, dicendo: <emph>Io era fra color che son sospesi;</emph> e queste sono l'anime dannate al Limbo; onde disse il nostro Poeta, quando egli entrò dentro a quello:
<quote rend="block"><l>Però che genti di molto valore</l>
<l>Conobbi, che in quel luogo eran sospese;</l></quote>
chiamando così esse anime, perciò che come chi essendo fra due pensieri, senza accostar più a l'uno che a l'altro l'animo, si dice che egli sta sospeso, così l'anime di quel luogo, per essere o di uomini che son vivuti al mondo virtuosamente, ma non hanno avuto il lume della fede, o di fanciulletti innocenti, morti senza battesimo, per non esser dannate a l'Inferno per aver peccato, nè salvate al Cielo per non avere avuto il dono della fede, standosi in quel luogo senza timor di pena o speranza di bene, son chiamate da Virgilio e da 'l Poeta <emph>sospese</emph>; e infra queste anime essendo Virgilio, dice che fu chiamato da Beatrice. La quale Beatrice è posta da 'l Poeta in questa sua opera per la Teologia, oltre al fare a proposito suo per due cagioni. L'una, perchè come ei non si truova scienza alcuna la quale dia maggior cognizione a lo intelletto nostro di Dio e delle cose divine, così non aveva mai trovato il Poeta nostro, mentre ch'egli visse, cosa alcuna sensibile che lo avesse innalzato più a la contemplazione delle bellezze celesti, che (come egli scrive in più luoghi) la bellezza e le virtudi di essa Beatrice. E l'altra, per soddisfare alla promessa che, come noi dicemmo ne' preambuli, egli aveva fatta di lei nella sua <title>Vita nuova</title>, dicendo che se Dio gli dava vita, che scriverebbe di lei più altamente che scrivesse mai altro uomo di donna alcuna mortale. La qual cosa si può dire ch'egli abbia molto bene osservata, avendola egli posta in così bella e maravigliosa opera per la sacra Teologia; per il che le son dati, con gran considerazione, da Virgilio questi tre così alti e onorati nomi: <emph>Donna</emph>, <emph>Beata</emph> e <emph>Bella</emph>. <emph>Donna</emph>, cioè signora, per essere ella la regina di tutte l'altre scienze, e aver per obbietto Dio ottimo e grandissimo, e le alte e profonde opere sue; onde fu chiamata da 'l sapientissimo Salomone la sposa diletta, e le altre scienze le ancille. <emph>Beata</emph>, per esser sola ella quella che può far felici e beati gli uomini, non consistendo in altro il lor vero fine e la lor vera felicità, che nella contemplazione e cognizione di Dio. E <emph>Bella</emph>, perchè l'obbietto suo, ch'è Dio, è lo esemplare e il modello di tutta la bellezza di questo Universo. La quale è tale, e tanto bene ordinata da la somma Sapienza, ch'egli è stato chiamato da i savi <emph>Mondo</emph>, cioè ornamento. E queste così rare e divine qualitadi dice Virgilio che erano sì perfette in lei, ch'elle lo fecer divenire tanto desideroso di obbedirle, ch'egli la richiese ch'ella gli comandasse; denotando con tali parole, che il lume delle divine scritture abbassa in modo la presunzione e la superbia della sapienza umana, e cattiva di tal sorte l'intelletto de l'uomo, ch'egli si reputa servo inutile, e non desidera altro che essere inluminato degli alti e profondi sentimenti della legge divina. <add resp="ed">[55-57]</add> E questa altezza divina della sacra Teologia volendo dimostrare Virgilio, stando in questa metafora di Donna, dice: <emph>Lucevan gli occhi suoi più che la stella,</emph> dimostrando che i principii della Teologia, intesi da lui per gli occhi di essa Beatrice (essendo gli occhi una delle parti principali della bellezza, e quegli donde si cavano maggiori indizii delle qualità dell'animo, che da qual si voglia altra parte de' corpi umani) sono molto più chiari e più certi, che quegli di qualunche scienza mondana, per certa e chiara che ella sia. E però dice ch'ei lucevano <emph>più che la stella</emph>, essendo le stelle i più chiari e più splendidi visibili, che possa sopportare in ragguardando la vista nostra. Il che non è maraviglia, essendo i principii della Teologia o revelazioni o dottrina di quella verità infallibile, la quale può e sa ogni altra cosa, da errare infuori; e i principii delle scienze umane, lumi e notizie dell'intelletto dell'uomo, il quale è sottoposto grandemente al potere errare. E in queste lodi della sacra Teologia perseverando Virgilio, sèguita:
<quote rend="block"><l>E cominciommi a dir soave e piana,</l>
<l>Con angelica voce, in sua favella.</l></quote>
Dove, dopo lo aver narrato ch'ella gl'incomincio a parlare <emph>soave</emph>, cioè dolce e graziosa (chè così espone questa voce <emph>soave</emph> il Poeta medesimo nel suo <title>Convivio</title>), e <emph>piana</emph>, cioè modesta, e come persona grave; e soggiugnendo egli, ch'ella gli parlò <emph>in sua favella</emph>, in voce angelica, vuole inferire che le cose, delle quali tratta la Teologia, non sono cose da uomini, ma da angeli e da spiriti divini. E se ei si esercitano ancora in essa divina scienza gli uomini, ei non lo fanno come puri uomini, ma come sustanze divenute, mediante il lume della fede, di terrene celesti, e di umane divine; per il che si nutriscono ancora della cognizion delle cose divine, a guisa degli spiriti angelici. Onde fu detto loro da 'l Poeta medesimo nel secondo capitol del Paradiso:
<quote rend="block"><lg><l>Voi altri pochi che drizzasti il collo</l>
<l>Per tempo al pan de gli angeli, del quale</l>
<l>Vivesi qui, ma non si vien satollo;</l></lg></quote>
e nel primo capitolo del <title>Convivio</title>: "O beati quegli pochi, che seggono a quella mensa dove il pane de gli angeli si mangia!" <add resp="ed">[58-60]</add> In questa divina favella adunque, mandata come si vedrà di sotto da la bontà divina, chiamò Beatrice Virgilio, dicendogli:
<quote rend="block"><lg><l>O anima cortese Mantovana,</l>
<l>Di cui la fama ancor nel mondo dura,</l>
<l>E durerà quanto il moto lontana;</l></lg></quote>
cioè, o anima piena di virtudi e di begli e onorati costumi (chè così dice il Poeta medesimo nel <title>Convivio</title>, che significa questa voce <emph>cortese</emph>), la fama e il nome della quale dura e si conserva ancora nel mondo, e durerà ancor similmente per insino a tanto che il moto <emph>lontana</emph>, per <emph>lontanerà</emph> (espone il Boccaccio), il che vuol dire <emph>durerà</emph> esso moto. Imperò che egli durerà tanto quanto durerà il moto del primo mobile, il quale è quello, secondo i filosofi, che lo mantiene; conciosia cosa che da la uniforme e continova revoluzione sua nasca e dependa la perpetuità e la durazione di tutto l'universo, come ei nasce ancora e depende da la varietà e diversità de' moti, e da la via obliqua e torta che fanno per il zodiaco i pianeti, la varietà e la diversità de' tempi e delle stagioni. <add resp="ed">[61-66]</add> E con le parole sopradette persuadendosi Beatrice aversi fatto di maniera benevolo e amico Virgilio, ch'ella dovesse ottener da lui il desiderio suo, ella incomincia a manifestargliele, dicendo:
<quote rend="block"><lg><l>Lo amico mio, e non della ventura,</l>
<l>Nella diserta piaggia è impedito</l>
<l>Sì nel cammin, che volto è per paura:</l></lg>
<lg><l>E temo ch'ei non sia già sì smarrito,</l>
<l>Che io mi sia tardi al soccorso levata,</l>
<l>Per quel che io ho nel ciel di lui udito.</l></lg></quote>
Nella quale raccomandazione Beatrice, dopo lo aver cerco di procacciarsi benevolenza appresso di Virgilio con lodarlo, ella usa grandissima arte in ritrovar quei luoghi i quali sieno atti a moverlo a pigliar con tutto il sapere e il poter suo, volentieri e con pronto animo, tale impresa. Mostrandogli primieramente, con l'essersi partita da 'l cielo e venuta in quel luogo, quanto gli fusse cara la persona per la quale ella pregava, e quanto ella ne avesse giusta cagione, col chiamar Dante amico suo, e non della buona fortuna sua (chè così significa questa voce <emph>ventura</emph> nella nostra lingua, pigliandosi sempre, quando ella è pronunziata così semplicemente, in buona parte; onde volendo ch'ella significhi il contrario, vi si aggiugne <emph>mala</emph>, <emph>rea</emph>, o un'altra voce simile); imperò che quegli che amano la felicità dell'amico, e non lo amico, non si chiamano veri amici, ma finti e adulatori. Dimostragli dipoi secondariamente la dimanda sua essere non manco giusta che onesta, essendo cosa ragionevole e dovuta, che uno uomo tale, trovandosi smarrito in un luogo tanto salvatico e oscuro, sia aiutato, e portogli soccorso. E qui è da notare, che chiamando Virgilio il luogo, nel quale Dante andava così errando, <emph>piaggia deserta</emph>, dimostra manifestamente, ch'ei non intendeva per quello il vivere licenzioso, come intendono gli espositori antichi; conciosia cosa ch'ei non sia alcuno che non confessi, ch'egli è molto più frequentata la strada de' vizii, che quella della virtù; nè manco ancora la ignoranza, come tiene il Landino, essendo, come disse il nostro M. Francesco Petrarca, <emph>Infinita la schiera degli sciocchi,</emph> e per il contrario tanti pochi quegli i quali si dànno a le scienze e a le speculazioni, ch'egli disse altrove:
<quote rend="block"><lg><l>La gola e il sonno e l'oziose piume</l>
<l>Hanno del mondo ogni virtù sbandita,</l></lg></quote>
e più giù: <emph>Povera e nuda vai, Filosofia.</emph> Terzo e ultimo ella dimostra, la causa essere grandemente degna di compassione, dicendo che Dante, secondo ch'ella aveva inteso di lui in cielo, non solo aveva per paura di quelle fiere rivolto adietro il passo, ma si era di maniera smarrito, ch'ella dubitava di non si esser mossa tardi e aver indugiato troppo a porgergli soccorso. Dove è da notare, che dicendo Beatrice, che aveva inteso su in cielo il pericolo nel quale si ritrovava Dante, e non che lo avesse veduto o compreso da sè stessa, vuol dimostrare, come l'anime beate e i santi non sanno i fatti e i bisogni de' mortali per altro modo, che quando Dio gli revela loro. <add resp="ed">[67-69]</add> E qui, avendo narrato a sufficienza Beatrice lo stato nel quale si ritrovava Dante, e quanto egli avesse bisogno di soccorso per rispetto de' pericoli che gli soprastavano, ella si volge finalmente a i preghi, dicendo:
<quote rend="block"><lg><l>Or muovi, e con la tua parola ornata,</l>
<l>E con ciò ch'è mestieri al suo campare,</l>
<l>Lo aiuta sì ch'io ne sia consolata:</l></lg></quote>
cioè, ora ch'io ti ho narrato la cagione per la quale io son discesa in questo luogo, e quanto io desideri che Dante sia soccorso, muoviti, ti prego, ad aiutarlo; e mostragli primieramente con le ornate parole e col tuo grave e bel modo del dire (il quale fu tale, ch'ei faceva maravigliar Cicerone, il quale fu lo stesso fonte della eleganza), quanto sia non solo oscuro e selvaggio, ma mal sicuro il luogo per il quale ei cammina, e pericolose e crudeli quelle fiere le quali se gli fecero incontro al cominciar della erta; e perchè le passioni e gli affetti umani (significati, come voi udiste al suo luogo, per esse tre fiere), son tanto inserte e piantate nella natura dell'uomo, ch'egli è cosa difficilissima liberarsi da loro, mostragli e insegnagli le virtù morali, e usa tutti gli altri mezzi i quali sono di mestieri a trarlo di quella selva, e indirizzarlo per via tale ch'egli vadia a salvamento, e io che ciò desidero ne resti consolata e contenta. <add resp="ed">[70-72]</add> E acciò che Virgilio pigli più volentieri tale impresa, ella gli scuopre chi ella è, e la cagione che l'ha mossa e che la fa parlare così, dicendo:
<quote rend="block"><lg><l>Io son Beatrice, che ti faccio andare:</l>
<l>Vengo di luogo, ove tornar desio:</l>
<l>Amor mi mosse, che mi fa parlare.</l></lg></quote>
Chi fusse Madonna Bice de' Portinari, gentil donna fiorentina già tanto amata da 'l Poeta nostro mentre ch'ella fu in vita, è cosa tanto nota e per le opere che compose egli per onorare il nome suo, e per quel che ne hanno detto quei che hanno scritta la vita di esso nostro Poeta, ch'ei non fa più bisogno parlarne; e tanto più non intendendo egli che tale ombra sia propiamente l'anima di essa Madonna Bice, nè avendola egli posta in questo luogo per lei, ma, come noi abbiamo detto più volte, per la Teologia cristiana; e per tale la conobbe ancor similmente Virgilio, secondo che si vede disotto nella risposta ch'egli fa. E per tal cagione, volendo il Poeta esprimere meglio il concetto suo, le muta il nome di Bice in Beatrice, denotando con tal nome la particulare propietà della Teologia, la quale è beatificar gli uomini. E lo dimostrò chiaramente ancor M. Francesco Petrarca, quando chiamò Maria Vergine, vera Beatrice. Imperò che da la cognizione, che dà la Teologia all'uomo di Dio, nasce in lui il lume della fede, come ne dimostrò chiaramente il Poeta nostro, quando dimandando Pietro Apostolo, dove egli avesse avuto essa preziosa gioia della fede, gli rispose:
<quote rend="block"><lg><l>......... la larga ploia</l>
<l>Dello Spirito Santo, ch'è diffusa</l>
<l>In su le vecchie e in sue le nuove cuoia,</l></lg>
<lg><l>È sillogismo che la mi ha conchiusa.</l></lg></quote>
E da questa fede nascono dipoi e la carità e la speranza, mediante le quali l'uomo ascende al regno del cielo a fruire la eterna beatitudine. È adunque solo la Teologia la vera Beatrice. E perchè ella ha per primo e principale oggetto Dio ottimo e grandissimo, come bontà somma ed eterna, e sapienza alta e incomprensibile, la quale intendendo sola sè stessa, in sè sola e per sè sola è beatissima e felicissima; e in queste alte e divine contemplazioni principalmente si esercita e sta occupata, e dipoi secondariamente considera gli effetti maravigliosi che procedono da quella; ella dice: <emph>Vengo di loco ove tornar desio,</emph> significando che se ella considera tal volta le creature, o la iustizia di Dio e gli altri effetti che dimostra la potenza, sapienza e bontà sua in quelle, come era venuta a far Beatrice (dove si dimostrava essa iustizia nella persona di Virgilio, e la cura che ha la pietà divina di porgere aiuto a coloro i quali desideran di camminare per la via della salute, nella persona di Dante), ella desiderava di ritornare in essa contemplazione della essenza divina, là ove ella si stava felicissima e beatissima, come egli dirà di sotto, con l'antica Rachele. Da 'l qual luogo ella dice che <emph>la mosse amore</emph>, dimostrando lo amore e la carità la quale hanno l'anime beate e i santi che sono nel cielo verso i mortali, essendo cosa molto conveniente, che essendo stati in carità mentre ch'eglino erano in vita (perciò che sendo altrimenti non sarebbero stati servi di Dio, avendo detto il suo Figliuolo, verità infallibile, come racconta Giovanni nel suo Evangelio, a' suoi Apostoli: a questo solo conoscerà il mondo, che voi siate del numero de' miei discepoli, se voi vi amerete l'uno l'altro), che ora ch'ei sono in cielo, ei sieno in carità molto più perfetta e maggiore; onde amino molto maggiormente noi altri loro prossimi. E che in cielo sia carità, lo scrive chiaramente Paulo Apostolo, dicendo che in patria si evacueranno la fede e la speranza; perchè si vedrà a faccia a faccia quel che noi crediamo, e si fruirà sicuramente quel che noi speriamo; ma la carità rimarrà e si augumenterà, conciosia cosa ch'ei consista così nello amare Dio la beatitudine de gli eletti, come in conoscerlo. E con questa carità, conformandosi esse anime beate con la volontà di Dio, la quale vuole che ogni uomo si salvi, come tengono i sacri teologi, desiderano ancora elleno similmente la salute nostra: laonde non restano continovamente di porgerci quegli aiuti ch'elle possono, diventando in tal modo (il che resulta in loro gloria, come dice Dionisio nel terzo <title>Della celeste Ierarchia</title>) veri cooperatori di Dio. E questa tal carità dice Beatrice, che non solo la mosse, ma che la fa ancor parlare; dimostrando con tali parole, come tutto quello che parla la sacra Teologia, cioè tutto quello che noi sappiamo di Dio e delle cose divine da la sacra scrittura, ne è cagione lo amore. Imperò che essendo Dio, <foreign lang="lat">qui bonorum nostrorum non indiget</foreign>, come dice il Profeta, beatissimo e felicissimo nella sola contemplazion di sè stesso, ci ha creati, solamente mosso da amore e da bontà, per comunicarsi e manifestarsi, e far parte di sè stesso agl'intelletti nostri, in questa vita per le sacre scritture, e nell'altra a faccia a faccia e intuitivamente, come dicono i teologi. Per il che fu detto rettamente da essa Beatrice, che lo amore la faceva parlare. <add resp="ed">[73-75]</add> Dopo la qual cosa, perchè Virgilio pigli la impresa più volentieri, ella non lasciando indietro luogo alcuno che si appartenga a buono oratore quando ei vuole impetrare qualcosa, gli scuopre lo alto e gran premio ch'ella vuole dargli di tal fatica, dicendo:
<quote rend="block"><lg><l>Quando sarò dinanzi al Signor mio,</l>
<l>Di te ragionerò sovente a lui.</l></lg></quote>
Della quale promessa si maravigliono molto alcuni, pensando in che modo possa dir tal cosa la Teologia a Virgilio, non si potendo porgere in modo alcuno aiuto a l'anime dannate, non essendo, come è scritto, in Inferno redenzione alcuna. A la qual cosa si risponde (lasciando stare l'opinion di coloro, i quali dicono ch'ei non avvien così di quelle che son nel Limbo; anzi di più ancora, che quelle che sono ne lo Inferno si salveranno; seguitando la vera e che tiene il Poeta, che il Limbo e lo Inferno sieno realmente un luogo medesimo), che se bene ei non si può porgere loro giovamento alcuno diminuendo o interrompendo loro le pene, come a quelle le quali son membra separate e spiccate al tutto da quel capo da 'l quale ha a dependere e influire in loro tal giovamento, ei si può giovar loro, come dicono trattando questo dubbio i teologi, con levar lor qualche parte di cagione di dolore; e infra gli altri modi in questo, che sentendo elleno celebrar le lor memorie, o esser qualche compassion di loro in altrui, elle pigliano alquanto di conforto (se ei si può però dire così) di non si vedere abbandonate al tutto da ognuno; e massimamente quelle, le quali non son dannate per fallo alcuno enorme e brutto, ma solo per non avere avuto cognizione della fede cristiana, come Virgilio. E questa opinione seguitando Dante, fa che Beatrice gli promette che loderà la memoria sua nel conspetto di Dio. E dopo tali parole dice il Poeta ch'ella si tacette; a imitazione della quale taceremo ancor qui ora similmente noi.</p></div3></div2></div1>
<div1 type="sezione" n="Lettura seconda sull'Inferno"><head>LETTURA SECONDA SOPRA LO INFERNO FATTA ALL'ACCADEMIA FIORENTINA NEL CONSOLATO DI AGNOLO BORGHINI MDLIIII</head>
<div2 type="dedica" n="Dedica"><opener><salute>AL SUO CARISSIMO E UMANISSIMO LORENZO PASQUALI GIOVAN BATISTA GELLI</salute></opener>
<p>Egli non è dubbio, Lorenzo mio amatissimo, che gli uomini, e per ricercarlo la lor natura, e per voler così le leggi divine e umane, doverebbono non solo amarsi infra loro, ma cercar con ogni studio di giovare il più ch'ei possono ed essere utili l'uno a l'altro. E nientedimanco la maggior parte di loro, lasciando star quei che lo fanno per qualche nimicizia, e parlando in universal di tutti, si vede che opera bene spesso in contrario. Il che credo io che nasca, perchè ei può troppo in loro lo amor propio. Onde fanno come i fuochi grandi, che spengono e fanno mancare i piccoli; non perchè eglino gli abbino in odio, perchè ei son della lor medesima specie; ma perchè ei consumono in un tratto, per mantener loro, quel poco dell'umido che nutriva e conservava quegli.</p>
<p>Per la qual cosa quegli uomini ne' quali non può tanto questo amor propio, ch'ei faccia lor levar l'occhio sinistro da il bene universale, se bene eglino hanno sempre volto il destro al particulare, meritano e debbono per accrescimento e conservazione della vita civile esser lodati e onorati publicamente da ciascuno, nel modo che è parso di fare oggi a me con queste mie piccole fatiche voi, essendo voi un di quegli, secondo che io ho chiaramente conosciuto nella lunga conversazione che noi abbiamo avuto insieme, che e per bontà di natura e per elezione di volontà non solamente amate gli altri; ma voi cercate sempre di giovare e far bene e universalmente e particularmente a ciascuno. E tanto più facendo io professione di filosofo (col qual nome non ardirei io chiamarmi; se ei significasse <emph>sapiente</emph>, come ei fa <emph>amator di sapienza</emph>), l'officio de' quali è scoprir la verità e lodare il bene. Questa è stata adunque la cagione, e non il voler sadisfare al debito dell'amicizia (chè a questo sadisfeci io con quella lezione che io mandai fuori sotto il vostro nome già più anni sono), che mi ha mosso a indirizzarvi questa mia lettura sopra lo Inferno del nostro Dante, sì come io indirizzai ancor per le cagioni medesime la mia prima al nostro molto nobile e virtuoso M. Giuseppe Bernardini; a la modestia del quale volendo io, ora ch'ei mi se ne offerisce l'occasione, rispondere, dico che se io indirizzai la prima a lui, e non a voi, come egli mi scrisse per più ragioni che io doveva fare, io lo feci solo per mantener quella consuetudine civile, che noi abbiamo comunemente in Firenze, di onorare più i forestieri che i terrazzani. Accettate adunque ancor voi questa con quella benignità che fece egli quella, ringraziando Dio che vi ha fatto tale, che io vi abbia giudicato degno di tale onore; e quello ch'è più, che uno spirito tanto elevato e gentile, quanto è il nostro M. Giuseppe, che voi gli dobbiate procedere in essere onorato. E con questo contento di esser tale, resistete ai molti travagli che ne apportan questi nostri così infelici tempi; perchè ei non ci è altro modo più sicuro, a viver con l'animo lieto e tranquillo, di questo.</p>
<closer><dateline>Di Firenze, il primo di luglio 1555.</dateline></closer></div2>
<div2 type="orazione" n="Orazione"><head>ORAZIONE FATTA DA GIOVAN BATISTA GELLI NELL'ACCADEMIA FIORENTINA NEL PRINCIPIO DELLA SUA SECONDA LETTURA SOPRA LO INFERNO DI DANTE</head>
<p>Quantunque volte io ho giammai letta o con diligenza alcuna considerata la dotta e bella Comedia del nostro divinissimo Dante, tante mi è parso sempre aver ritrovato in lei, Consolo magnifico, e voi altri ascoltatori nobilissimi, con maraviglia del mio giudicio nuova dottrina e maggior bellezza. E mi è oltre a di questo sempre propiamete avvenuto, nel leggere questo poema, quello che avviene a chi ragguarda una torre o qualche altro edifizio simile, che quanto egli lo ragguarda più da lontano, tanto gli apparisce sempre minor lo edifizio e, a comparazion di quello, maggiore e più alta la sua persona; e dipoi, quando egli si va appressando a quello, gli apparisce sempre per il contrario maggior quello, e minore e più bassa la sua persona. Imperò che quanto ho sempre considerato ancora io più da discosto la maravigliosa fabbrica di questo poema, tanto mi è sempre similmente apparita ancora minor quella, e maggiore il giudizio e il sapere mio; e dipoi, quanto io mi son sempre più appressato a quella con la considerazione, tanto mi è parso sempre per il contrario maggior quella, e minore il sapere e il giudicio mio; e per conseguenza manco atto e sufficiente io a interpretare e scoprire gli alti e maravigliosi concetti che sono ascosi dentro a quella. E se questo mi avvenne mai, e infra l'altre volte l'anno passato, quando cominciando io a esporre il principio di quella, io messi si può dire solamente il piede in su il piano ove ella è piantata, ei mi è molto maggiormente avvenuto ora nel volerlo io muovere per porlo in su la soglia della porta, per la qual si entra a conoscere i vizii i quali sono puniti da la divina giustizia ne' varii luoghi di quella; non essendo cosa alcuna più difficile a conoscere, sì per rispetto della cecità nella quale conduce altrui l'amor propio, e sì per la mala e corrotta consuetudine secondo la qual vivono oggi gran parte degli uomini, che quegli affetti e quelle passioni nostre le quali, in qualunche estremo elle caggino per non esser guidate da la ragione per la via del mezzo, elle diventano vizii biasimati e ripresi da le scienze morali, e peccati vietati e puniti da le leggi divine. Nella cognizione delle quali avendo io sino a qui sempre cerco di entrare con la pura cognizione delle scienze umane, non ho saputo mai scorgere, per il poco lume che rende la lor fosca luce, che Dante abbia avuta altra intenzione nella prima parte di questa sua opera, che far conoscere con lo esempio de lo Inferno sensibile, ch'egli descrive in quella, quanto sia oscuro lo intelligibile e morale, nel quale entra chi si lascia vincere al tutto da i vizii, e quanto sieno gravi e acerbe le pene de' rimorsi della conscienza, ch'egli pruova del continovo mentre ch'egli sta dentro a quello. Ma considerando dipoi, che Dante poteva descendere in questa cognizione umanamente da sè stesso col lume suo naturale, nè bisognava che per questo gli fusse mandato da 'l cielo Virgilio che gli scorgesse la via, mi accorsi e conobbi chiaramente, ch'ei non cercava solo di far conoscere a gli uomini i vizii in quanto ei son contro a la ragione, come fa la filosofia morale, ma in quanto ei sono in odio e dispiacciono a la bontà divina, come ne dimostra la sacra scrittura; laonde non avessi a dispiacer più loro il peccato per lo avvenire, come cosa biasimevole e operazione non degna dell'uomo, ma come ingiuria di Dio e operazione che offende ed è dirittamente contro a la bontà divina. Imperò che sotto quella considerazione si procaccia egli solamente la inquietudine dell'animo e la infamia del mondo; e sotto quest'altra, oltre a tali cose, l'inimicizia divina e la dannazione eterna. Laonde quella non partorisce in lui altro frutto, che lo schifare e fuggire esso peccato; e questa, oltre a di questo, lo induce in un dispiacere tale di avere offeso Dio, ch'ei nasce in lui quel pentimento e quel dolore, chiamato da i nostri teologi <emph>contrizione</emph>, principio e fondamento di quella santissima e utilissima penitenzia, la quale Dio donò per bontà sua stessa a l'umana natura, caduta ch'ella fu nel peccato, perchè ella potesse scampar mediante quella da la dannazione eterna. Per la qual cagione l'hanno chiamata i Dottori santi, metaforicamente e per similitudine, la seconda tavola del naufragio umano. Imperò che veggendo quella incomprensibile bontà, la quale non creò ad altro fine questo universo (dicono questi devoti interpetri delle sacre lettere), e dipoi ultimamente per le sue più care e amate delizie l'uomo, che per avere con chi comunicar sè stessa, come il primo padre nostro Adamo aveva, con la sua disubbidienza, rotta e perduta quella nave della innocenza, la quale gli era stata donata da lei perchè ei potesse condurre in quella e sè e il seme suo salvo in porto di salute; per la qual cosa era caduta la natura umana nel mare del peccato della origine, ove ella era continovamente assaltata e molestata da' fieri venti degli affetti della infermità della carne, fatta per la cagione sopradetta nimica e rebella a lo spirito; e non volendo che l'opera, nella quale era stata scolpita da le sue propie mani la immagine e la similitudine sua, andasse così in perdizione nella carcere della eterna morte, ove non è chi lodi o confessi il nome suo santissimo; ne diede questo secondo dono della penitenzia, a la quale, come chi è caduto in mare, appiccandosi a qualche legno, scampa da 'l pericol delle acque e conducesi al porto salvo; così ancor similmente noi, che per aver perduta, come si è detto, la nave della iustizia originale siamo caduti e caggiamo tutto il giorno nelle perigliose onde del peccato, ritorniamo in grazia di Dio, e ci conduciamo per sua grazia salvi e felici nel porto della eterna salute, se noi ci appicchiamo a questa santissima tavola della penitenzia; non essendo ella veramente altro, che un fuggire e partirsi da 'l peccato con dolore di averlo commesso, e ritornare e ricorrere a la bontà divina con speranza ch'ella ce lo abbia a perdonare. Per la qual cagione ella è chiamata in quella santissima lingua, nella quale Dio manifestò al suo popolo la creazione del mondo, e dipoi gli diede per Moisè la legge, <foreign lang="heb">Esuba</foreign>; il che suona, nella nostra, <emph>conversione</emph> e <emph>rivolgimento</emph>. Il qual nome le è certissimamente molto conveniente. Imperò che essendo ella la vera medicina del peccato, il qual non è altro che levar la faccia da Dio e volgerla a le creature, bisogna (curandosi, come vogliono i medici, ciascuna infermità col suo contrario) che la penitenzia non sia ancora ella altro, che levar la faccia da le creature e rivolgerla a Dio. E perchè il peccato si commette o col cuore o con la lingua o con l'operazioni, la penitenzia si fa ancora ella similmente o col cuore, e questa è la contrizione; o con la lingua, e questa è la confessione; o con l'opere, e questa è la sadisfazione. Delle quali tre parti d'essa penitenzia è il principio e il fondamento la contrizione, non essendo veramente altro la confessione, che un manifestare con la lingua il pentimento che altrui ha del peccato nel cuore; nè altro dipoi la sadisfazione, che uno approvare e render testimonianza di tal cosa con l'opere. Il che considerato da alcuni, gli ha fatti dire che, se bene la contrizione è parte della penitenzia, ella è una parte la qual contiene in sè tutte a due l'altre parti, in quel propio modo che contiene ancora sopra di sè il fondamento tutte le parti di quella fabbrica (se bene egli è ancora egli sua parte), la quale è fondata sopra di lui; per il che si può finalmente dire, che la vera penitenzia sia quella sincera e pura contrizione, la quale nasce da quel pentimento il quale ha l'uomo, qualunche volta ei si ricorda d'aver peccato; ma non già considerando esso peccato come cosa brutta e degna di biasimo, imperò che il dispiacere che altrui ne ha in questo modo nasce da quella propietà naturale la quale ha ciascuno di amare universalmente il bene; il che non è degno di alcun merito, non si acquistando, come vogliono i filosofi morali, nè biasimo nè lode da le propietà naturali; nè manco ancor considerandolo come proibito da le leggi e punito da la iustizia, chè questo sarebbe un timor di pena, e lo hanno in odio in questa maniera infino a i rei e i malvagi; onde si pentirono in tal modo, e de l'omicidio Caino, e de l'aver tradito il suo maestro Giuda, di maniera che l'uno per fuggire da la faccia di Dio si andò tanto nascondendo per le selve, ch'egli fu ucciso in cambio d'una fiera, e l'altro appiccandosi al collo un laccio si diede da sè stesso miseramente la morte; ma considerandolo come ingiuria e offesa di Dio. Imperò che da questa considerazione di aver disonorato colui il qual si debbe onorar sopra ogni altra cosa, nasce quel pentimento e dolore, il qual piace tanto a Dio, ch'ei disse per la bocca d'Isaia, che qualunche volta il peccatore si contristerà e pentirassi in questa maniera, che non si ricorderà più delle iniquità sue; e per quella di Davit, che il vero sacrifizio, e non era mai disprezzato da lui, era il cuor contrito e lo spirito contribulato. Nel qual modo dispiacendo a esso Davit lo aver commesso lo adulterio e l'omicidio, e a Pietro lo aver negato il suo Maestro, trovarono, dicendo <foreign lang="lat">miserere mei Deus</foreign> l'uno, e piangendo amaramente l'altro, amendue appresso a Dio de i loro falli perdono. E questa così fatta contrizione è tanto necessaria (presupponendo ch'ei sia peccatore, come egli è) all'uomo, ch'egli è impossibile ch'ei possa mai salvarsi senza lei, essendo ella sola quella la quale ci fa rimetter da la bontà divina i peccati e le colpe nostre, e tornar di figliuoli della ira figliuoli della grazia, ed eredi del regno del cielo. Questa cosa adunque considerando il nostro santissimo e dottissimo Poeta, il qual non voleva ascondere i talenti datigli da 'l suo Signore, ma cercar di guadagnar con essi la salute del prossimo, pensò non poter far cosa alcuna la qual gli fusse più utile e salutifera, che insegnargli il modo come ei potesse acquistar questa santissima contrizione. E considerando ch'ei non può pentirsi dello errore chi prima non lo conosce, pose la prima cosa tutto il suo studio d'indur gli uomini nella vera cognizion d'esso peccato. E sapendo ch'ei posson molto più in loro e muovongli molto più gli esempli che le parole, ei finge e descrive uno artificiosissimo Inferno sensibile, nel quale ponendo egli di grado in grado tutti i peccati con le circustanze e qualità loro, ei mostra mediante i luoghi e le pene con le quali ei son puniti da la divina iustizia, qual sia più o manco grave, o sia più o manco in odio a Dio. Ma perchè da 'l conoscere esso peccato, in quanto egli dispiace (come si è detto) a Dio, nasce come voi sentiste di sopra quella contrizione la quale lo fa dimenticar le scelerità nostre, e tal cosa ne è solamente insegnata da la divina scrittura, egli non entra nello Inferno, cioè in essa cognizion del peccato, solo con il suo lume naturale, ma con la guida mandatagli da Beatrice, posta (come è noto a ciascuno) in questa sua opera per la divina Teologia. E perchè la cognizion ch'ella ne dà non si può avere ancor perfettamente con le forze nostre sole; nè si può ancora oltre a di questo, dipoi che l'uomo l'ha avuta, uscir dallo inferno del peccato senza lo aiuto di Dio; onde è scritto nelle sacre scritture: <foreign lang="lat">Dominus ducit ad inferos, et Dominus deducit</foreign>; egli mostra come ei fu la divina grazia, quella che mosse Beatrice a mandargli aiuto, subito ch'egli, riconoscendosi smarrito nella oscura selva della sapienza umana, levò gli occhi al monte inluminato da 'l sole della iustizia, Cristo Dio nostro, come canta la Chiesa cattolica; dando ferma speranza con lo esempio suo a ciascuno, come subito che, riconoscendo egli di avere smarrita la vera strada, leverà gli occhi in alto pregando Dio che lo inlumini, egli gli manderà da 'l cielo quella vera fede, la qual facendoci primieramente conoscere noi stessi, e che cosa sia veramente il peccato, c'insegnerà e aiuterà dipoi purgare da quello, e ci farà finalmente salire, come fece Beatrice lui, fra le beate genti nel regno del cielo. Ecco l'orribile e spaventoso Inferno nel qual vuol farci entrare il nostro Dante; orribile e spaventoso certamente, ma a quegli soli i quali non cercano, per quanto si aspetta a loro, di uscirne; e utile e salutifero per il contrario a chi, conosciuto quanto dispiaccia il peccato a Dio, cerca di purgarsi e rendersi al tutto puro e mondo da quello. Ecco i celesti e alti misterii, che ne apre questo divinissimo teologo: ecco gli utili e santi precetti, che ne dà questo dottissimo filosofo: ecco i salutiferi e begli esempli, che ne prepone questo bellissimo poeta. Del quale non ha manco da gloriarsi la città nostra di Firenze, essendo egli stato suo cittadino, che qual si sia altra patria, di scrittore alcuno il quale uscissi mai di lei. Laonde mi par, mentre che io rinnuovo con queste piccole lodi la felice memoria di tanto uomo, sentirla dir lietamente, insieme con quello altro suo non mai a bastanza lodato figliuolo, acutissimo interpetre de' secreti platonici, Marsilio Ficino: <foreign lang="lat">Gaudete omnes et exultate, felicissimi cives et filii mei, dum noster hic celebratur Dantes</foreign>. E se lo interpetre di così alta e maravigliosa opera è quasi uno uccel notturno nel mezzo del più chiaro e bel giorno che producesse mai il sole, la luce del poema è tanto grande ella per sè stessa, ch'ella renderà chiara l'oscurità del suo ingegno. Onde apparirà nuovamente inlustrato questo poeta, acquisterà nuova gloria il nome Fiorentino, e gli animi vostri troveranno maggior diletto e maggiore utile nel leggere questa opera. E con questa fiducia noi seguiteremo, cominciandoci ove noi lasciammo l'anno passato, con quella maggior brevità e facilità che ci sarà possibile, esporre le parole del testo. Al che v'invito io tutti, ascoltatori nobilissimi, nella lezione che verrà, ponendo qui al parlar più con voi oggi allegramente fine.</p></div2>
<div2 type="parte" n="CANTO II">
<div3 type="capitolo"><head>LEZIONE PRIMA <add resp="ed">[vv. 76-93]</add></head>
<p><add resp="ed">[76-78]</add> Noi lasciammo l'anno passato i nostri poeti, che se ne andavano l'uno dietro a l'altro, ragionando insieme, verso la porta dell'Inferno. Ne' quali ragionamenti avendo racconto Virgilio a Dante, come Beatrice era scesa sin dentro al Limbo a pregarlo che andasse a cavarlo della selva ove egli si era smarrito, e a condurlo a lei, egli soggiugne, come avendo egli conosciuto nel suo parlare, ch'ella era la Teologia, le disse con grande reverenza:
<quote rend="block"><lg><l>O donna di virtù, sola, per cui</l>
<l>L'umana spezie eccede ogni contento</l>
<l>Da quel ciel che ha minori i cerchi sui.</l></lg></quote>
Per dichiarazione delle quali parole è da notare che tutte le scienze arrecano, come scienze, degnità e perfezione a l'uomo. E questo ne avviene per esser lo intelletto nostro di sua natura privo e spogliato di tutte le cognizioni, e come voi avete inteso altra volta che dice il Filosofo, simile a una tavola sopra della quale non è scritta o dipinta cosa alcuna, ma atto però e in potenza a ricevere tutte le cose intelligibili, come è ancor similmente atta e in potenza la prima materia a ricever tutte le forme generabili. Per la qual cagione tutte le cognizioni che egli acquista, riducendolo da la potenza, la quale è mancamento e imperfezione, a l'atto, il quale è forma e perfezione, vengono a farlo, come si è detto, più perfetto e più degno. Laonde quello intelletto che sa più cose viene a essere, per tale cagione, più perfetto e più degno di quegli che ne sanno manco. E se ei fusse possibile trovarne uno che sapesse ogni cosa, come sa verbigrazia quel di Dio, ei verrebbe, per esser spenta in lui ogni imperfezione e ogni potenza, a essere conseguentemente perfettissimo e degnissimo; ma non però già per questo, di quella perfezione eccellente, della quale è quel di Dio. Imperò che il nostro intende le cose come effetti o di Dio o della natura (onde non le può intendere se elle prima non sono, e in tal modo viene acquistare la perfezione sua da quelle); e quel di Dio, intendendole come lor cagione, le intese e le intende avanti ch'elle sieno; onde viene a dar per il contrario, con lo intender suo, l'essere e la perfezione a loro. Oltre a di questo lo intelletto umano, avendo a servirsi nelle operazioni sue de' sensi e de' fantasmi, i quali per essere corporei si straccano e non possono operar sempre, intende quando sì e quando no; e quel di Dio, per intender per natura sua propria, è sempre in atto, e intende e intese sempre in un modo medesimo; onde non viene ad abbassarsi o avvilirsi nel tener cura delle minime, come diceva il Comentatore. Per la qual cosa, non essendo le ragioni pari, lasceremo il parlar più del divino; e ritornando al nostro, concluderemo finalmente, che ogni scienza gli dia, come si è detto, degnità e perfezione; ma tanto più o manco, quanto è ancor più o manco degna e perfetta ella. Da la qual cosa sèguita manifestamente ch'ei non se ne possa ritrovare alcuna, per trattare ella delle cose divine, la quale gli dia maggior perfezione, che fa la Teologia. E questo si vede che volse inferire Aristotile, quando egli disse nel primo <title>Delle parti degli animali</title>, che una minima particella della cognizion delle cose divine ci era molto più grata e gioconda, che intender tutte queste che noi abbiamo fra le mani e innanzi a gli occhi; soggiugnendo, per esprimer meglio e con maggiore efficacia tal concetto, questa bella e amorosa comparazione: sì come egli è ancor molto più grato e più dolce veder solamente una minima particella del corpo di una nostra cosa cara e di una nostra favorita (chè non so come tradurmi altrimenti quel <foreign lang="lat">puellarum delitiarum nostrarum</foreign>), che è vedere e possedere tutto il corpo di un'altra. E se qualcuno opponesse che la Teologia o ella non è scienza o ella non è una scienza sola; conciosia che le scienze procedino con principii noti e concessi da ciascuno intelletto, e abbin un soggetto solo circa il quale elle si esercitano, onde fu detto da 'l Filosofo che le scienze sono tante, quante sono le cose; e la Teologia procede con gli articoli della fede, i quali non son concessi da ciascuno, e oltre a di questo ha per soggetto Dio, gli angeli, le anime, le virtù degli uomini e infinite altre cose; si risponde che le scienze sono di due maniere, cioè o scienze che procedono con principii noti per loro stessi a ciascuno mediante il lume dello intelletto, come fa verbigrazia la filosofia, o scienze che procedono con principii presi da altre scienze, come fa la perspettiva, che piglia i principii suoi da la geometria, e la musica, che gli piglia da la arismetrica. E di questa seconda maniera è la Teologia; imperò che ella piglia i suoi principii dalle sacre scritture, e da la scienza di Dio e de' santi suoi. Nè ha oltre a di questo, se non un subbietto solo; e questo è Dio. E se ella considera di poi molte altre cose, ella le considera solamente in ordine a Lui. Onde così come tutte le cose sono obbietto della potenza nostra visiva, ma sotto questa considerazione sola, ch'elle hanno colore; imperò che se bene noi veggiamo ancor le quantità e le figure, noi le veggiamo solo perchè elle son colorate; così ancora sono similmente obbietto della Teologia tutte le cose, ma sotto questa considerazione di essere state create ed essere continovamente mantenute e governate da Dio. Onde si conclude finalmente, la Teologia essere scienza, e una sola e non più. E ch'ella sia più degna di tutte l'altre scienze che si ritrovino, o speculative o pratiche, si prova di poi così. Le scienze speculative son tanto più degne l'una dell'altra, quanto elle procedono con maggior certezza o trattano di materia più degna, e le pratiche, quanto elle sono ordinate a un fine più ultimo; onde si dice esser più nobile la scienza civile, che la militare, per essere ordinata la guerra a la quiete e felicità civile. La Teologia procede con la certezza del lume divino, il qual non può errare; e ha per subbietto Dio, il quale è il più nobile ente che possa mai immaginarsi; onde ella è la più degna di tutte le scienze speculative. Ed è ordinata a la eterna beatitudine, al qual fine sono ordinati tutti gli altri; onde ella è più degna di tutte le pratiche. Non è adunque maraviglia, se avendo conosciuto Virgilio come Beatrice era la Teologia, egli la chiama quella donna di tanta virtù e valore, che fa che l'uomo eccede e supera ogni altra cosa <emph>contenta</emph>, cioè contenuta e circundata da 'l cielo della luna; chiamandolo quel cielo il qual <emph>fa minori i cerchi suoi</emph>, che alcuno altro, per essere egli l'ultimo e il più presso alla terra di tutti; essendo cosa notissima, che tanto quanto un cerchio è più presso al centro, tanto abbia ancor minore e più breve la sua circunferenza; nè essendo cosa alcuna, per la quale gli uomini sieno maggiormente più degni de gli altri animali, che la notizia ch'eglino hanno de gli Dei, e il legame della religione, come afferma Lattanzio Firmiano; donde egli dipoi argomenta da la parte contraria, che quegli che non hanno cognizione alcuna di Dio, e non fanno stima alcuna della religione, sieno bestie, e simili a gli animali che mancono della ragione. Ma perchè ei non ha cognizione di Dio solamente l'uomo, ma ancor quelle sustanze, le quali sono deputate da' filosofi al governo de' cieli, (onde son chiamate da loro <emph>primi motori</emph>, e dai cristiani, per tenere eglino ch'elle sien deputate al servizio di Dio, <emph>angeli</emph>), e con un modo molto più eccellente che non ha l'uomo, egli le esclude, dicendo che l'uomo supera solamente, per tale cognizione, le cose contenute da 'l cielo della luna. E così intendon questo luogo tutti gl'interpetri, eccetto che il nipote del Poeta, il quale esponendo quello <emph>eccede</emph>, <emph>trapassa</emph>, dice che l'uomo, mediante la Teologia, passa e va con la cognizione da 'l cielo della luna sino a lo empireo, trattando di tutte le cose le quali sono infra di loro; e le parole sue propie sono queste: <foreign lang="lat">O mulier per quam humana species, idest intellectus humanus, transcendit a coelo minori, idest a sfera Lunae, usque ad Empireum, tractando de contentis in eis.</foreign>
<quote rend="block"><lg><l>Tanto mi aggrada il tuo comandamento,</l>
<l>Che lo ubidir, se già fosse, mi è tardi;</l>
<l>Più non ti è uopo aprirmi il tuo talento;</l></lg></quote>
<add resp="ed">[79-81]</add> soggiugne dipoi Virgilio, dimostrandole che le alte e divine qualità sue hanno potuto di sorte appresso di lui, ch'egli gli è tanto a grado ch'ella gli comandi, che quando egli la ubbidissi bene allora, egli gli parrebbe esser tardo; onde <emph>non le è più uopo</emph>, cioè non fa di mestieri (modo di dire secondo i latini, quando dicono <foreign lang="lat">opus est</foreign>), ch'ella gli apra e manifesti <emph>il suo talento</emph>, cioè quel che le piaccia e le aggradi; chè in questo significato si usava assai in quei tempi questa voce nella nostra lingua, se bene ella significa nella greca e nella latina, delle quali ella è più propria, certa sorte di moneta. Nelle quali parole egli vuole ancora inferire, che gli studii della Teologia son tanto dolci, e tanto contentano i suoi precetti chi comincia a gustargli, ch'egli si duole di non avere incominciato assai più per tempo a darsi a quella. <add resp="ed">[82-84]</add> Ma perchè egli gli era nato, nel vederla descendere in quel luogo da 'l cielo ove ella desiderava ardentissimamente tornare, nella mente questo dubbio: come un'anima beata possa discendere, senza patire, in luogo di dannazione, e tal soluzione appartiene a la Teologia, egli ne la dimanda dicendo:
<quote rend="block"><lg><l>Ma dimmi la cagion, che tu non guardi</l>
<l>Da lo scender quaggiuso in questo centro</l>
<l>Da l'ampio luogo, ove tornar tu ardi?</l></lg></quote>
Nelle quali parole è primieramente da considerare, come Virgilio chiami il Limbo <emph>centro</emph>, essendo egli posto nel primo cerchio dello Inferno poco sotto la superficie della terra, chiamandosi <emph>centro</emph> solamente quel punto del mezzo d'un cerchio, il quale è discosto (come sa ciascuno) egualmente da ogni banda della sua circunferenza. A la qual dubitazione rispondendo, lo autore della <title>Sfera</title> dice che la terra, considerata rispettivamente a la grandezza del cielo stellato, è di tanta poca quantità, che ella è quasi invisibile, e come un punto; onde è chiamata comunemente da ciascuno il centro del cielo. E se tal cosa vi paresse difficile, voi avete avvertire che una cosa può chiamarsi invisibile in due modi, propiamente e largamente. Propiamente si chiamano invisibili quelle cose le quali sono in loro stesse tanto piccole, che la vista nostra non può comprenderle; e largamente di poi quelle, le quali son solamente piccole per rispetto di alcune altre, o veramente ci son poste tanto da lontano, che la vista nostra a gran pena le comprende; come avviene verbigrazia di coloro i quali abitono nella luna (dice Aristotile, parlando di questa materia, e usando questo esempio secondo la opinione di color che tenevano che la luna fusse uno altro mondo, e che quelle macchie fossero la terra), i quali non si scorgon da noi, non perchè ei sieno invisibili propiamente, ma per esser troppo discosto. E in questo modo, cioè per rispetto del cielo e per la lontananza ch'è da lei a quello, chiamano i matematici la terra centro del cielo; e dicono ch'ella è quasi un punto invisibile, il quale non toglie e non occupa punto della veduta di esso cielo. E questo può conoscer chiaramente per sè stesso chiunche vuole, quando la luna è piena e opposta per diametro e per linea retta al sole; veggendosi in un medesimo tempo levar lei, e tramontar lui. E il Poeta stesso confessò chiaramente tal cosa, quando salito nella ottava sfera disse, ragguardando giù:
<quote rend="block"><lg><l>Col viso ritornai per tutte quante</l>
<l>Le sette sfere, e vidi questo globo</l>
<l>Tal, che io sorrisi del suo vil sembiante;</l></lg></quote>
e assomigliandolo di poi poco di sotto a una di quelle aie, ma piccolissima, in su le quali battono al tempo della ricolta i nostri contadini il grano, la chiamò <emph>L'aiuola che ci fa tanto feroci;</emph> chiamandola così piccola, non propiamente, come si chiaman le cose le quali sono di minor quantità che non si conviene a la natura loro, come sono per grazia di esempio nella umana spezie i nani, ma largamente e rispetto al cielo nel quale ei si trovava, chiamato da Virgilio <emph>ampio</emph>, cioè grandissimo, in quel modo che si chiamerebbe verbigrazia, non si partendo da lo esempio preso, piccolo un uomo, ancor ch'ei fusse di statura ragionevole, a rispetto di uno altro il quale fusse grandissimo. In questo modo adunque, cioè comparando tutto il globo della terra al cielo empireo, ove stava Beatrice insieme con l'altre beate genti (il quale, per esser sopra lo stellato, veniva ancora a essere molto maggior di quello), chiama Virgilio il Limbo, per essere incluso dentro a essa terra, se bene egli è molto discosto da 'l centro di quella, <emph>centro</emph>. <add resp="ed">[85-87]</add> E qui posto fine al suo parlare, Beatrice rispondendogli sadisfa la prima cosa al suo dubbio, dicendo: <emph>Poi che tu vuoi saper cotanto adentro,</emph> cioè cose che trapassan la cognizione e il lume naturale, io ti dirò brevemente la cagione per la quale io non abbia temuto di discendere in questo luogo.
<quote rend="block"><lg><l>Temer si dee di sole quelle cose,</l>
<l>Che hanno possanza di fare altrui male;</l>
<l>Delle altre no, chè non son paurose;</l></lg></quote>
<add resp="ed">[88-90]</add> sentenzia certamente molto notabile, e da esser mandata a la memoria da ciascuno, non essendo minore errore la pusillanimità, e il temere quello che non può recare altrui o danno o molestia grande, che l'audacia, e il non apprezzar quelle cose che per il contrario lo posson fare; chè queste sono paurose e da temere, e non quelle. <add resp="ed">[91-93]</add> Conoscendo adunque Beatrice, come ella non era sottoposta a la miseria e infelicità di quel luogo, onde ella non aveva temuto il descendervi, non solamente gli dice tal cosa, ma ella gli narra ancor la cagione, dicendo:
<quote rend="block"><lg><l>Io son fatta da Dio, sua mercè, tale,</l>
<l>Che la vostra miseria non mi tange,</l>
<l>Nè fiamma d'esto luogo non mi assale.</l></lg></quote>
Per notizia perfetta della qual cosa è da sapere, che la beatitudine la quale hanno l'anime nel cielo è tanta e tale, che ella fa ancor beati (redundando, come dicono i teologi, e trapassando in quegli) i loro corpi. E ciò ne avverrà a tutti gli eletti, riprese che aranno le loro anime, dopo il giorno del giudizio, i corpi; per la qual cosa ei conseguiteranno tutti quelle quattro felicissime doti della sottilità, levità, splendidità e impassibilità, che assegnano i sacri teologi, fondati sopra la autorità della sacra scrittura, la quale dice che i giusti saranno vestiti di stola di gloria, saranno liberi da ogni passione, risplenderanno come le stelle nel firmamento, e non gli dominerà più la morte. Le quali cose non potendo intender l'uomo con il lume naturale, e desiderando la divina bontà, ch'egli ne avesse cognizione, acciò che conoscendo egli quello che ha preparato Dio a quelli che lo amano, s'infiammasse maggiormente di carità, non solo gliele revelò nelle scritture antiche per la bocca de' suoi profeti, e nelle nuove per quella de' suoi santi, ma ne dimostrò, come narra il suo sacro Evangelio, chiaramente lo esempio nel corpo del suo Figliuolo unigenito, e mentre ch'egli fu in vita, e da poi ch'egli fu ultimamente risuscitato da morte. Conciosia ch'egli mostrasse segno della sottilità in vita, uscendo del ventre purissimo di Maria senza lesione alcuna de' suoi claustri virginali; e dopo la morte, apparendo più volte a' suoi discepoli, essendo serrate le porte e tutti i luoghi da entrare. Della levità in vita, quando egli andò su per l'acque del mare; e dopo morte, quando elevandosi in aria egli ascese visibilmente al cielo. Della splendidità in vita, quando trasfigurandosi egli sopra il monte Tabor, diventò la sua faccia più splendida del sole, e le vestimenta sue più bianche che la neve; e dopo morte, qualunche volta egli apparse a' suoi discepoli. E della impassibilità in vita, quando i Giudei lo volser lapidar nel tempio, e gittar da la sommità di quel monte sopra del quale era edificata la città di Nazzaret; chè non essendo ancor venuta l'ora sua, egli passando invisibilmente per mezzo di quegli, scampò da le loro mani; e dopo la morte, nella conversazione ch'egli ebbe quaranta giorni co' suoi discepoli, senza esser sottoposto a fame, sete, sonno, freddo, caldo o nessuna altra cosa da la qual possa patire un corpo umano; e se egli chiese, la prima volta ch'egli apparse loro, da mangiare, egli lo fece per dimostrar loro, come egli era risuscitato con il suo corpo, e non con un corpo fantastico, per le ragioni che ne adducono i teologi in quel luogo. Di questa impassibilità adunque vestita e ornata Beatrice, dice essere fatta tale, per bontà e mercè di Dio, che nè la miseria del Limbo nè il fuoco dello Inferno può in modo alcuno assalirla od offenderla. E perchè di tal dota, frutto (come si è detto) della eterna beatitudine, non si può aver cognizione nè rendere ragione alcuna certa per via naturale; onde quei che ne hanno parlato hanno detto, chi, che ne' corpi che risusciteranno saranno gli elementi solamente in sustanza, e senza le qualità loro, mediante la contrarietà delle quali patiscono i loro composti e finalmente si corrompono e mancano; e chi, che e' risusciteranno, non più composti di questi elementi, ma d'una quinta essenzia, come sono i corpi celesti; e chi una cosa, e chi un'altra; Beatrice non ne rende altra ragione, che la volontà e la potenza assoluta di Dio, dicendo esser fatta tale, <emph>mercè sua</emph>. Il qual modo di parlare, <emph>mercè sua</emph>, è più tosto (secondo il giudizio mio) da poeti, che da oratori; e ha quella medesima forza nella nostra lingua, che lo ablativo assoluto nella latina, intendendosi sempre, e in quella e in questa, seco questa preposizione <emph>per</emph>; onde vuol dire <emph>per sua mercede</emph>. Nelle quali parole dimostra ancora il Poeta, con dottrina e arte grandissima, che e la beatitudine delle anime, e la glorificazione, e le dote che trapassano da quella ne' corpi, non son condegni premii delle fatiche e de' meriti umani, ma le superano e trapassano di gran lunga, dependendo immediatamente da la mercede e bontà di Dio. E se bene ei si ritrova nelle sacre lettere, la beatitudine e la gloria celeste esser chiamata alcuna volta <emph>premio</emph>, e ogni premio presuppone il merito, questo nasce da 'l patto, fatto da Dio, di darla per liberalità, e come cosa ch'è sua, <emph>in premio</emph> a quegli che lavorano nella sua chiesa militante (ma non perchè ella non superi i loro meriti); sì come piacque ancora a quel padron della vigna dar lo intero pagamento a quegli ch'eran venuti a lavorare solamente nella ultima ora del giorno. E così parendo a Beatrice di aver sodisfatto a pieno al dubbio di Virgilio, ella, perchè ei pigli più volentier l'impresa di andare in aiuto e scampo di Dante, gli dimostra come tal cosa procede principalmente da la divina grazia, dicendogli quel che concedendolo Dio noi vi dichiareremo in quest'altra lezione.</p></div3>
<div3 type="capitolo"><head>LEZIONE SECONDA <add resp="ed">[vv. 94-108]</add></head>
<p><quote rend="block"><lg><l>Donna è gentil nel ciel, che si compiange</l>
<l>Di questo impedimento, ov'io ti mando,</l>
<l>Sì che duro giudicio lassù frange.</l></lg>
<lg><l>Questa chiese Lucia in suo domando,</l>
<l>E disse: ora ha bisogno il tuo fedele,</l></lg></quote>
<add resp="ed">[94-99]</add> e quel che segue. Considerando il devoto Beda, dottore di tanta eccellenza, e sacerdote di tanto santa vita, che la religione nostra lo chiama per cognome il Venerabile, mentre ch'egli scriveva sopra i sacri Evangelii quelle sue tanto pie e dotte omelie, quello che raccontano particularmente Luca e Marco del Salvator nostro; quando sentendo egli la morte data da Erode a Giovanni, e sapendo ch'ei non era ancor venuta l'ora nella quale era ordinato ch'ei dovessi patire, egli si partì dalla Giudea, e andossene di là da 'l mare di Galilea in un luogo molto disabitato e diserto; ove veggendo che una moltitudine grande di popoli, che lo seguitavano tirati da i miracoli grandissimi ch'egli faceva tutto il giorno, pativa della fame, si mosse, ancor ch'ei non fusse alcuno che parlasse, a compassione di loro; e non essendo in quel luogo così diserto e sterile da pascergli umanamente, ricorse a la potenza sua assoluta, e gli cibò miracolosamente tutti di cinque pani d'orzo e due pesci; considerando, dico, il Venerabil Beda questo miracoloso effetto della bontà divina, dice di lei in quel luogo queste belle e dolci parole: ch'ella è sempre consueta di prevenire e farsi incontro con la sua grazia e col suo aiuto a quegli ch'ella vede che non solamente s'ingegnano, per quanto si estendono le lor forze, ma desiderano e hanno pronta voglia di andare a lei. Questo effetto di pietà conoscendo il Poeta nostro essere stato dimostrato da essa bontà divina largamente in lui, e volendo per ammaestramento e consolazion nostra descriverlo insieme con l'altre cose con stile poetico, fa dire a Beatrice (come cosa appartenente a la sacra Teologia), come mossa a compassione dello impedimento nel quale egli si ritrovava, la divina bontà (posta da lui, per non potere ella per la grandezza sua esser compresa da intelletto alcuno umano, per una donna senza nome) chiamò un'altra donna, il nome della quale era Lucia, posta da lui, come si mostrerà al suo luogo, per la inluminazione; e mostrandole quanto egli avesse bisogno, nello stato ch'ei si ritrovava, di soccorso, la pregò strettissimamente ch'ella gli porgesse il suo aiuto. La qual cosa volendo eseguire Lucia, e conoscendo di quel ch'egli aveva bisogno, commesse tale impresa a la Teologia, rappresentata (come si è detto più volte) da lui per Beatrice. La quale conoscendo quanto sia difficile che la sua luce, ancorchè ella superi di chiarezza quella di tutte l'altre scienze, possa far lume a chi non vive secondo la ragione esercitandosi nelle virtù morali, gli manda prima quel lume che può aver naturalmente lo intelletto umano, rappresentato per la persona di Virgilio, il quale lo faccia conoscere i vizii, ma per parte di Beatrice, come operazioni che dispiacciono a Dio; onde ei cerchi da 'l canto suo di purgarsene, e di salire purgato da quegli nello stato della innocenza, ove ella potesse dipoi dargli quella cognizione di Dio e de le cose divine, della quale egli può essere capace. E questo è brevemente il soggetto della lezione di oggi, ove può oramai conoscer chiaramente ciascuno, quanto la esposizion nostra sia a proposito, e conforme a le parole del testo. Imperò che stando quello che dicono le sacre scritture, che Dio chiami ciascuno in quella vocazione ne la quale egli è più atto a camminare, e dipoi gli dia ancor quei mezzi che gli son necessarii a la salute, la selva nella quale si ritrovava smarrito il Poeta nostro, non doveva esser (come noi dicemmo nel principio dell'altra lettura) il viver licenzioso o vizioso, come tengon gli espositori antichi; poi che la divina grazia, la quale ordina e dispone tutte le cose con sapienza grandissima, non mandò a trarnelo la temperanza, la fortezza, la iustizia e l'altre virtù simili, con le quali si superano e discacciono i vizii: nè manco ancora il corpo o l'ignoranza, come dice il Landino, da ch'ella non mandò a trarnelo la morte, o non gli dètte il dono della sapienza, com'ella fece a Salomone. Di Firenze non pare a me, che sia in modo alcuno da pensare, cioè che Firenze fusse ella tal selva, come tengono lo interpetre moderno e il Vellutello, fondati (come noi dicemmo allora) per chiamarla egli così, quando parlando della partita di Messer Fulcieri de' Calvoli, stato già Podestà in quella, ei dice:
<quote rend="block"><lg><l>Sanguinoso esce dalla trista selva;</l>
<l>Lasciala tal, che di quivi a mille anni</l>
<l>Nello stato primaio non si rinselva;</l></lg></quote>
perchè ei ne poteva uscire a sua posta; e oltre a di questo la voglia, ch'egli dimostrò sempre di aver di ritornarvi dapoi ch'egli ne fu cacciato, e in questa opera e nel <title>Convivio</title>, dimostra manifestamente tal cosa non potere essere. Onde bisogna finalmente confessare che tal selva fusse la dubitazione della fede e della religione, poi ch'egli gli è mandato da la Teologia, mossa primieramente da la grazia divina, il suo lume; il quale gli mostri, come egli è, lo Inferno, il Purgatorio, il regno del Cielo, e come stando a lui il salire a quello, egli ha il libero arbitrio, e che chi non crede ed è ribellante a la divina legge non può entrare nella città di Dio; e dipoi avendolo condotto per tali mezzi nel paradiso terrestre, cioè in quella quiete e contento di animo, nel quale può pervenire uno uomo purgato e netto di vizii in questa vita mortale, ella gli dimostra lo stato della Chiesa militante, fondata e retta da Cristo umanato (figurato da lui per uno uccello Grifone, il quale è di due nature, cioè mezzo lione e mezzo uccello, e Cristo contene in sè ancora egli la divinità e l'umanità); e in ultimo, com'ei non si può salire alla Chiesa trionfante, se non per mezzo de' meriti di esso Cristo, e de' sacramenti ordinati e instituiti da lui e dispensati da la Chiesa, applicandogli a noi mediante la fede, la carità e la speranza. E perchè io tengo certissimamente per le ragioni dette, questa essere la mente del Poeta e il vero senso di questa opera, al quale tornando io seguiterò sempre di espor secondo questo le parole del testo; onde dico che avendo risposto Beatrice a la dubitazion mossagli da Virgilio, e volendo mostrargli come lo aiuto mandato a Dante nasceva principalmente da la bontà divina, ella dice:
<quote rend="block"><lg><l>Donna è gentil nel ciel, che si compiange</l>
<l>Di questo impedimento, ov'io ti mando,</l></lg></quote>
intendendo per questa donna quella grazia, la qual ci vien da Dio senza merito alcuno nostro, chiamata per tal cagione da' nostri teologi grazia <emph>preveniente</emph>, per essere ella sempre solita, come voi sentiste di sopra nelle parole di Beda, di prevenire e farsi incontro a chiunche desidera e si dispone almanco con la voglia di andare a Dio. E chiamala <emph>donna</emph>, per essere ella veramente padrona e signora di tutte le cose; conciosia che tutte abbino avuto lo essere da lei, e sieno ancor similmente mantenute e governate del continovo da lei; onde diceva Paulo Apostolo: io son grazia di Dio tutto quello ch'io sono. E dipoi la chiama oltre a di questo <emph>gentile</emph>, cioè piena di bontà e di virtù; chè così dice il Poeta medesimo nel suo <title>Convivio</title>, che significa questa voce; intendendo di quella bontà e virtù purissima la qual conviene a Dio, e non di quelle virtudi che si ritrovano negli uomini, le quali hanno sempre mescolata con loro qualche imperfezione. E questa dice essere <emph>in cielo</emph>, cioè ov'è il trono di Dio, o veramente in esso Dio, cielo de' cieli, che influisce nel mondo, e maggiore e minore, tutti i beni e tutte le grazie. E questa dice <emph>compiangersi</emph>, ed essersi mossa a compassione del Poeta. La qual compassione, come si è detto altra volta, non si ha a intendere che sia in essa bontà divina con alterazione o passione alcuna, come avviene a noi, quando cade in noi un simile effetto. Imperò che tal cosa è alienissima, non solo da Dio, il quale è sustanza semplicissima e atto purissimo, ma ancora da gli Angeli e da tutte le sustanze divine; onde disse Agostino nel nono libro della sua <title>Città di Dio</title>, che gli Angeli puniscono i rei senza ira, e sovvengono a' miseri senza compassione. Non si affligge adunque o sente passione alcuna la bontà divina delle miserie nostre; ma il poeta usa questo modo di parlare, come fanno ancor tutti gli altri teologi, per esprimere e manifestare, come tale effetto di misericordia procede da Dio; onde si dice ancor, quando ei si vede proceder da Lui qualche effetto di punizione e di flagello, ch'egli è adirato. Imperò che, parlando di tali cose secondo il modo umano, elle s'intendon molto più facilmente, che parlandone in altra maniera. Compiangesi adunque la bontà divina, dice Beatrice a Virgilio, <emph>Di questo impedimento, ov'io ti mando.</emph> Ove chiamando egli quel che teneva che Dante non ritrovava la diritta via ch'egli aveva smarrita, <emph>impedimento</emph>, e non malignità o errore, egli dimostra che tutti gli uomini (eccetto quegli efferati e bestiali, de' quali noi ragionammo già, seguitando la dottrina del Filosofo nella <title>Etica</title>) cercono del vero, e amano universalmente il bene; ma se eglino errano nel cercare, o si ingannono nello amare, ei ne son cagione gl'impedimenti che nascon da la parte nostra sensitiva, disubbidiente e rebella a la ragione; e però si muove spontaneamente a compassione di loro essa divina grazia, <emph>Sì che duro giudicio lassù frange;</emph> cioè, sì e in tal maniera, ch'ella spezza e muta bene spesso la dura e severa iustizia di Dio. Il quale dovendo, secondo la legge di quella, gastigar l'uomo (se non subito ch'egli ha peccato, almeno quando egli è caduto in quello più e più volte), non solamente lo sopporta, ma se egli gli vede aver pur solamente la voglia pronta a rizzarsi, gli porge la mano della sua grazia, mutando quel severo proponimento ch'egli aveva di punirlo, in benignità e dolcezza di aiutarlo. Il qual effetto volendo dimostrare essa bontà divina ora in Dante, dice ch'ella <emph>chiese in suo dimando</emph>, cioè chiamò un'altra donna (posta da lui per la inluminazione divina, onde è chiamata da lui per tale effetto <emph>Lucia</emph>),
<quote rend="block"><l>E disse: ora ha bisogno il tuo fedele</l>
<l>Di te, e io a te lo raccomando.</l></quote>
Nelle quali parole dicendo la grazia a la inluminazione: ora è che il tuo fedele, cioè Dante, ritrovandosi egli smarrito ha bisogno dello aiuto e della opera tua; si conferma grandemente l'opinione nostra; veggendosi che quello, di che egli aveva bisogno a uscir della selva, era il lume divino, e quel che ci dà notizia e certezza della fede. E se ella lo chiama <emph>fedele</emph>, ella lo fa per che, essendosi egli riconosciuto smarrito, e avendo di già alzati gli occhi e veggendo la cima del colle, a piè del quale egli era arrivato, vestita de' raggi del pianeta, <emph>Che mena dritto altrui per ogni calle,</emph> e cercando, per quanto potevan le forze sue, fuggir le tenebre e la oscurità nella quale egli si ritrovava, ei veniva di già a essersi disposto a ricever la inluminazione divina e la certezza della fede; onde veniva a esser <emph>fedele</emph> in potenza, se non in atto. <add resp="ed">[100-102]</add> Per la qual cosa <emph>Lucia nimica di ciascun crudele,</emph> cioè di tutti quegli solamente, i quali stanno ostinati in pensare ch'ei non sieno altre cose, che quelle che caggiono sotto la lor cognizione naturale; onde disprezzano e chiaman simplicità tutte quelle inluminazioni e revelazioni che sono state e son mandate tutto il giorno per la loro salute da Dio a quegli che si umiliano e lo pregono che gl'inlumini; si mosse, sèguita Beatrice,
<quote rend="block"><l>... e venne al loco dove io era,</l>
<l>Che mi sedea con l'antica Rachele.</l></quote>
Furon Rachel e Lia figliuole di Laban, fratello di Rebecca, mogli d'Isac patriarca; e perchè Rachel fu donna molto solitaria, e si godeva solamente ne' suoi concetti e ne' suoi pensieri, e Lia per il contrario si occupava molto nella cura della casa e nelle faccende familiari, gl'interpetri delle sacre lettere pongon l'una per la vita contemplativa, e l'altra per l'attiva; e questa dottrina seguitando il Poeta nostro fece dire a Lia nel fine del Purgatorio, parlando di Rachel, per consister la vita contemplativa nelle speculazioni, e di sè, per consister la attiva nelle opere, <emph>Lei lo vedere, e ne l'ornare appaga;</emph> o veramente l'<emph>ovrare</emph>, chè nell'uno e nell'altro modo si truovono testi che dicono. <add resp="ed">[103-105]</add> Questa Lucia, trovata adunque Beatrice che si sedeva nella contemplazione divina, com'è officio della vita contemplativa, (come sèguita il testo)
<quote rend="block"><lg><l>Disse: Beatrice, loda di Dio vera,</l>
<l>Chè non soccorri quel che ti amò tanto,</l>
<l>Che uscì per te della volgare schiera?</l></lg></quote>
Ov'è primieramente da notare, che Lucia non poteva chiamar Beatrice e la Teologia con nome alcuno il quale le fusse più propio che, come ella fa, <emph>lode vera di Dio</emph>. Imperò che se bene tutti i popoli (non essendo mai stati alcuni, se non gli stolti, e quei due filosofi chiamati Diagora e Menippo, che abbino tenuto che gli Dei non sieno; onde furon per tal cagione chiamati da Simplicio mal fortunati, e come diremmo noi, <emph>sgraziati</emph>) e tutte le religioni hanno avuto il loro Dio, e le loro teologie le quali parlono di loro, solamente la Cristiana è quella la qual dà a l'uomo la vera cognizione di Dio, e gl'insegna il debito e conveniente modo da lodarlo. Conciosia cosa che nessun'altra, se non quella, cognosca il vero Dio, e sappia conseguentemente quegli attributi e quelle lodi le quali si debbono dargli. E la ragione è perchè, non potendo Egli esser conosciuto da altri che da sè stesso, per essere uno intelligibile tanto alto ch'ei supera tutti gl'intelletti, non può ancor similmente altro, ch'egli stesso, insegnarne quelle lodi che gli convengono. E la teologia Cristiana non piglia cognizione alcuna da altri che da le revelazioni ch'egli ha date di sè al mondo o per le sacre scritture o per la bocca del suo Figliuolo umanato. Il quale essendo uno insieme col Padre, aveva la perfetta cognizione ancora egli di lui; onde è scritto ne' sacri Evangelii, che nessuno conosce il Padre, se non il Figliuolo. Per il che si può finalmente concludere, che Lucia abbia meritamente chiamate Beatrice e la Teologia <emph>lode di Dio vera</emph>; dicendole di poi: <emph>chè non soccorri?</emph> usando questo colore rettorico di parer di domandarla della cagione, per la quale ella non gli porge aiuto, non per domandarnela, ma per spronarla e sollecitarla al farlo, nominando Dante con dire: quello <emph>che ti amò tanto</emph>, ch'egli <emph>uscì per te</emph> e per cagion tua del numero e <emph>della schiera volgare</emph>. Come si abbia a intendere che il Poeta uscissi, per cagion di Beatrice, <emph>della schiera volgare</emph>, lo dichiara egli stesso nella sua <title>Vita nuova</title>, dicendo che aveva a pena finito il nono anno della sua vita, quando apparendogli innanzi agli occhi Beatrice, la quale non aveva ancora finito il suo ottavo, Amore cominciò di tal sorte a signoreggiare la sua anima, ch'egli si partiva spessissime volte da le genti, e ricorreva al solingo luogo d'una sua camera, e quivi si stava da sè, ponendo ogni suo studio, per piacerle, di avanzare gli altri e divenire atto a poter trattar degnamente di lei. E questo è il senso litterale; al quale chi non si fermasse, e volesse passare più oltre a lo allegorico, lo trarrà da quelle parole dette disopra da Virgilio della Teologia, ch'ella è quella per la quale l'uomo eccede e supera ogni altra cosa che si ritruovi da 'l cielo della luna in giù. <add resp="ed">[106-108]</add> E qui Lucia, per muover maggiormente a compassione Beatrice di Dante, gli dimostra la miseria e il dolore nel quale egli si ritrova, dicendo:
<quote rend="block"><lg><l>Non odi tu la pieta del suo pianto?</l>
<l>Non vedi tu la morte che il combatte</l>
<l>Su la fiumana, onde il mar non ha vanto?</l></lg></quote>
Che fiume fosse questo, sopra la riva del quale il Poeta, combattuto e spaventato da la morte, la quale ei temeva che non gli fusse vicina per non veder più donde ei potesse uscir di quel luogo, si era fermo a lamentarsi e pianger la sua miseria, non avendo egli fattone menzione alcuna nel testo, sarebbe cosa vana il cercare. Ma veggendo che secondo l'ordine naturale tramezza sempre fra monte e monte un fiume, fatto da l'acque che piovono sopra quegli, le quali cercando, come si conviene a la loro natura, di stare sotto l'aria, se ne vanno appiè di quegli ne' luoghi più bassi, e quivi, logorando alquanto con il loro corso la terra, fanno letto e fiume, diremo che in quella valle, terminata da 'l colle del monte, sopra del quale ei vide risplendere i raggi del sole, corresse ancor similmente un fiume; il quale era tanto impetuoso, per scendere da luoghi alti, che il Poeta dice che <emph>il mare non ha vanto</emph>, cioè non si può dare il vanto di superarlo e di tempesta e d'impeto. E in su la riva di questo fiume si era fermo il Poeta, ripinto ch'egli fu al basso da le tre fiere ch'egli riscontrò al cominciar dell'erta. E quivi non veggendo modo da passarlo, nè scorgendo più luogo alcuno donde ei potesse uscir di quella selva oscura, egli cominciò, conoscendo interamente il pericoloso stato nel quale egli senza speranza alcuna di miglior sorte si ritrovava, a mandar fuor <emph>la pieta</emph>, cioè lo sfogamento, del pianto e del lamento che dice litteralmente il testo. Ove per questo fiume si ha a intendere allegoricamente il corso della vita umana; la quale non si ferma mai, ma va con tanta velocità a la morte, ch'ella si può assomigliare, non che a un fiume, trovandosene molti che corron quietamente e pianamente, ma a uno di quei fossati che scendon da le alpi e da le cime de' monti alti, quando ei piove, con tanto impeto e con tanta furia nelle pianure, ch'ei sono chiamati <emph>torrenti</emph>. E il nostro Petrarca afferma chiaramente tal cosa, dicendo:
<quote rend="block"><lg><l>O felice colui che truova il guado</l>
<l>Di questo alpestre e rapido torrente,</l>
<l>Che ha nome vita, ed a molti è sì a grado!</l></lg></quote>
E perchè questa misera e infelice condizione della vita umana non è mai conosciuta da l'uomo mentre ch'egli è in felicità; ma subito ch'egli è caduto nella miseria, allora la comincia a considerare, e considerandola si duole e si lamenta di vedersi sottoposto a tanti mali, e gli viene tanta compassione di sè stesso,
<quote rend="block"><l>..... che lo conduce spesso</l>
<l>Ad altro lacrimar ch'ei non solea,</l></quote>
come disse il Petrarca, ed
<quote rend="block"><l>..... altretanto di doglia</l>
<l>Gli arreca la pietà, quanto il martire,</l></quote>
come disse altrove il nostro Poeta; egli non si ritrova nel testo ch'egli piangesse mai, se non ora che combattuto e ripinto indietro e al basso da gli affetti e da le passioni della carne e della parte sensitiva, che son la morte dell'anima, ei cominciò a considerare molto più intentamente ch'ei non aveva fatto prima i travagli della vita umana, e come ei non poteva con le sue forze scampare e liberarsi da quegli; facendo a guisa di quegl'infelici Ebrei, de' quali scrive il Profeta, che veggendosi condotti nella servitù di Babilonia (interpretata la città della confusione) dicevano: <foreign lang="lat">super flumina Babilonis, illic sedimus et flevimus</foreign>. E in questa miseria descrivendolo e dipingendolo Lucia a Beatrice, la commosse a tanta pietà di lui, ch'ella si partì con prestezza grandissima da 'l luogo ov'ella era, e andò subitamente per tal cagione, come voi intenderete domenica che viene, nel Limbo a trovar Virgilio.</p></div3>
<div3 type="capitolo"><head>LEZIONE TERZA <add resp="ed">[vv. 109-142]</add></head>
<p><quote rend="block"><lg><l>Al mondo non fur mai persone ratte</l>
<l>A far lor pro, o a fuggir lor danno,</l>
<l>Come io, dopo cotai parole fatte,</l></lg>
<lg><l>Venni quaggiù da il mio beato scanno.</l></lg></quote></p>
<p><add resp="ed">[109-114]</add> Gran felicità è certamente quella di questo Poeta nel manifestare e scrivere i concetti suoi, trovando primieramente le parole propie e i modi efficaci del dire, e di poi usando i colori rettorici, le figure, i luoghi e tutti gli altri mezzi atti a tale intenzione, in tal maniera ch'ei te le dipinge e pone innanzi a lo intelletto e a la immaginativa in modo, ch'ei te le par propriamente vedere in atto, e come elle sarebbero nel loro essere vero. Ma sopratutto è grandissima e maravigliosissima quella ch'egli ha nelle comparazioni, trovandole primieramente tanto belle e artifiziose, ch'ei non si può, come dice il Landino, con similitudine altra esprimerle, e di poi accomodandole tanto bene e alla materia e al luogo ov'ei le pone, ch'ei non resta a chi le considera da desiderare in quelle più cosa alcuna. E chi vuol cominciare a conoscer se questo è il vero, consideri questa che noi abbiamo al presente nel testo. Ove volendo il Poeta, parlando in persona di Beatrice, esprimere la prestezza con la quale ella si mosse per andare ad aiutarlo, inteso ch'ella ebbe da Lucia il pericol nel quale ei si ritrovava, egli l'assomiglia a quegli che vanno a far qual cosa la qual sia loro profittevole ed utile, o che ne fuggono qualcuna la qual sia loro per il contrario nociva e dannosa. Della qual comparazione non credo io ch'ei sia possibile trovarne alcun'altra, nè più a proposito a esprimer tal concetto, nè più atta ed efficace a dargli forza, nè più approvata per vera da ciascuno. Conciosia cosa che, se bene ei son molte le cose le quali muovono grandemente gli uomini, ei non se ne trova niuna, o volete onore o volete amore o sdegno o qual si sia altra, la quale possa e muova più universalmente ognuno, che lo appetito delle ricchezze o il timore di perderle; e ne fa manifesta testimonianza, per non allegare altri, esso Virgilio a chi Beatrice parlava, avendo egli detto nelle sue Eneide:
<quote lang="lat" rend="block"><l>.... Quid non mortalia pectora cogis,</l>
<l>Auri sacra fames?</l></quote>
Non poteva adunque il Poeta, volendo mostrar la prestezza con la qual si movesse Beatrice, <emph>fatte</emph> che gli ebbe Lucia le parole (cioè <emph>dette</emph>; modo il quale si usa ancora oggi nella lingua nostra) esposte nella lezione passata, trovar comparazione che la esprimessi meglio, che assomigliarla a chi si muove a far cosa che gli sia utile, o a fuggire quel che gli sia danno; dicendo ancor di più, ch'ei non fu mai persona alcuna al mondo <emph>ratta</emph>, cioè presta, a far tal cosa, quanto fu allora ella a muoversi <emph>da il suo beato scanno</emph>, cioè da 'l luogo ove ella si sedeva (imperò che <emph>scanno</emph> significa uno scabello, o un'altra cosa simile, fatta per sedervi suso) nella eterna beatitudine, come ella disse di sopra, con l'antica Rachele; e venne a Virgilio, al quale ella dice:
<quote rend="block"><l>Fidandomi del tuo parlare onesto,</l>
<l>Che onora te e quei che udito l'hanno.</l></quote>
Imperò che considerando ella, non potersi introdur forma alcuna in materia, se quella non è prima disposta a riceverla, pensò d'inluminar prima Dante con lo intelletto umano, ma ammaestrato e mosso da lei, ch'ella gli parlasse a bocca; onde gli dice: confidandomi che tu abbia a far gran frutto in lui con la tua dottrina e col tuo <emph>parlare onesto</emph> e degno di ogni onore (chè così significa ancor questa voce <emph>onesto</emph> nella nostra lingua, se bene ella si piglia per lo più per costumato e temperato; e il Poeta stesso la espone da sè medesimo, dicendo subitamente: che onora e te e tutti quegli i quali lo hanno udito, cioè ne sono stati studiosi), come è particularmente la dottrina con la quale egli scrisse la Eneide, insegnando in quella, con lo esempio della navicazione e delle cose che avvennero a Enea, a gli uomini passar sicuramente il mare tempestoso di questa vita, scampare da 'l furore de' venti di Eolo, schifare gli allettamenti di Didone, e fuggir da la rapacità delle Arpie; le quali cose non significano altro che la superbia, la concupiscenza e la avarizia, passioni figurate, come noi dicemmo di sopra, da il nostro Poeta per quelle tre fiere che impedivano ancora a lui il salire al monte. <add resp="ed">[115-117]</add> E detto (soggiugne il testo) che Beatrice ebbe queste parole, <emph>Gli occhi pietosi lacrimando volse;</emph> cioè si volse, e partissi da me <emph>lacrimando</emph>; per mostrare il dolore ch'ella aveva di te, secondo alcuni; e secondo alcuni altri, volse gli occhi lacrimosi verso me, per commuovermi maggiormente a venire ad aiutarti; costume molto propio delle donne, accompagnar sempre in tutte quelle cose che premon loro, per tirar più facilmente chi sta ascoltarle a le loro voglie, le parole con le lacrime. I quali occhi, oltre lo esser pieni di lacrime, egli dice ancora ch'eran <emph>lucenti</emph> e pieni di splendore, per dimostrare (oltre al senso litterale, il quale tende a lodar la bellezza di essa Beatrice, della quale son sempre la principal parte gli occhi), come la Teologia non è manco piena di pietà e di misericordia, in dare speranza a chi vuole camminare per la via ch'ella ne insegna per arrivare al porto di salute, che di chiarezza di dottrina. <add resp="ed">[118-120]</add> La qual cosa fa, che chi la considera si muove a ogni ora più veloce a obbedire a' precetti suoi, come fece ancor Virgilio, scorto ch'egli ebbe in lei tali affetti; onde dice:
<quote rend="block"><lg><l>E venni a te così come ella volse;</l>
<l>Dinanzi a quella fiera ti levai,</l>
<l>Che del bel monte il corto andar ti tolse.</l></lg></quote>
Imperò che mosso da così pietosi affetti venni, come ella volse, a te; e ti scampai e levai da quella fiera e affamata lupa, che ti tolse, ripignendoti indietro (per non esser cosa alcuna che faccia più levar a l'uomo il pensiero dalle cose celesti, che lo amore alle terrene), il corto andare del bel monte della cognizione della verità; chiamato da 'l Poeta <emph>corto</emph>, per esser più presso a lo intelletto nostro il vero, essendo egli l'obbietto suo proprio, che non è il falso, il quale è contrario del vero; e la ragione è, perchè il vero è realmente e in fatto, e il falso è una chimera che non è. E le cose s'intendono solamente tanto quanto elle hanno dell'essere; imperò che elle si conoscono da noi per le loro operazioni, e le operazioni nascon da le forme, e le forme son quelle che dànno l'essere a le cose; onde usava dire Platone, che non aveva mai potuto intender perfettamente il <foreign lang="lat">nihil</foreign>, detto da noi vulgarmente il nulla; e questo nasce perchè non essendo egli cosa alcuna, non viene aver forma alcuna, e non avendo forma ei non si può intenderlo, se non accidentalmente e per negazione; come avviene della prima materia, la quale non essendo cosa alcuna, e non avendo forma alcuna, non si può intender per sè stessa, ma per negazione, o per il rispetto ch'ella ha a le forme, dicendo ch'ella è una natura che non ha forma alcuna, ma è in potenza a riceverle tutte. E sotto questa considerazione chiama Virgilio il cammino della cognizion della verità <emph>corto</emph>; donde ne nasce, argumentando a contrario, che quel della incertitudine, nel quale si ritrovava Dante, fusse lungo e confuso. <add resp="ed">[121-126]</add> E però Virgilio lo sollecita a uscirne, dicendo:
<quote rend="block"><lg><l>Dunque che è? perchè, perchè restai?</l>
<l>Perchè tanta viltà nel core allette?</l>
<l>Per che ardire e franchezza non hai?</l></lg>
<lg><l>Poscia che tai tre donne benedette</l>
<l>Curan di te nella Corte del cielo,</l>
<l>E il mio parlar tanto ben ti promette?</l></lg></quote>
Ove poi ch'egli ha, con questo color rettorico, domandatolo (più tosto per riprenderlo, che per domandarlo) per che egli resti e si fermi di andare (usando, in cambio di <emph>resti</emph>, <emph>restai</emph>, per quella figura che concede ch'ei si possa aggiugnere a una parola una sillaba), e per che egli alletti e si annidi nel cuore tanta viltate, e non abbia quello ardire e quella franchezza di animo ch'egli doverebbe; repetendo, per dare maggiore efficacia al suo dire, più e più volte, ma con diverse parole, una sentenzia medesima; egli volendo por fine al suo parlare, gli fa questa conclusione, ch'ei doverebbe prender molto più animo, poi ch'egli ha tre tali donne <emph>benedette</emph>, cioè beate (e queste sono la grazia <emph>preveniente</emph>, posta senza nome per le cagioni dette al suo luogo; la <emph>inluminazione</emph>, chiamata Lucia; e la <emph>Teologia</emph> in figura di Beatrice), le quali procuran ciascuna di trarlo di quel luogo e condurlo fra le genti beate; e oltra di questo le parole e le esortazioni della sua dottrina gli permettono tanto bene e felicità. La qual cosa è fatta con arte grandissima da Virgilio; imperò che conoscendo egli che in Dante era la voglia di uscire di quel luogo, ma poteva forse dubitare o del non potere farlo o di non andare in qualche luogo peggiore, egli gli leva l'uno dubbio e l'altro. Il primo con dirgli, che se ei non saranno a bastanza le forze sue, egli ha tre donne di tanto valore, che procurano suso in cielo, donde vengono le grazie, la salute sua. E il secondo, promettendogli felice e ottimo fine. <add resp="ed">[127-135]</add> Da le quali parole dice il Poeta, che riprese tanto di ardire, ch'egli divenne, di timido e pusillanimo, ardito e animoso; la qual cosa volendo egli esprimere, usa ancora un'altra bellissima comparazione, dicendo:
<quote rend="block"><lg><l>Quali i fioretti da il notturno gelo</l>
<l>Chinati e chiusi, poi che il sol gl'imbianca,</l>
<l>Si rizzan tutti aperti in loro stelo;</l></lg>
<lg><l>Tal mi feci io di mia virtute stanca,</l>
<l>E tanto buono ardire al cor mi corse,</l>
<l>Che io cominciai come persona franca:</l></lg>
<lg><l>O felice colei che mi soccorse,</l>
<l>E tu cortese, che ubbidisti tosto</l>
<l>A le vere parole che ti porse!</l></lg></quote>
Veggonsi molte volte la primavera alcuni fiori piccoli e teneri (chè così significa questa voce <emph>fioretto</emph>) la mattina, per rispetto del freddo della notte, chiusi e chinati, e come noi diciamo vulgarmente <emph>appassiti</emph>; che come il sole gli comincia a imbiancare, cioè a inluminare (per il che egli viene ancora a riscaldargli; imperò che ei non nasce da altro il calor del sole che noi sentiamo, che da 'l moto e da 'l lume suo, come dice il Filosofo), si aprono e si rizzano sopra il lor gambo, chiamato qui da 'l Poeta <emph>stelo</emph>, per <emph>stile</emph>, o per la licenzia di quella figura la qual concede ch'ei si muti qualche volta in una sillaba una lettera, o perchè ei si chiamavan forse così, in quei tempi, quei che noi chiamiamo oggi <emph>stili</emph>, che sono quei legni fitti in terra a piombo, intorno ai quali fanno i contadini i pagliai, veggendosi che alcuni di loro gli chiamano ancora oggi <emph>stelli</emph>. E in questa maniera dice il Poeta, che la virtù sua stanca e lassa non tanto per la fatica del cammino, quanto per il timore e travaglio dell'animo, riprese a le parole di Virgilio la forza e il valore; onde gli corse al cuore tanto di ardire, ch'ei cominciò primieramente a chiamare Beatrice, che si era mossa in suo soccorso, <emph>pietosa</emph>, cioè piena di quella pietade, la quale egli dice nel suo <title>Convivio</title>, che non è passione nè alterazione, ma una certa nobile e gentile disposizione d'animo, atta e apparecchiata a ricevere amore, misericordia e tutti gli altri caritativi abiti; e di poi lui <emph>cortese</emph>, che ubbidì così prestamente a le parole ch'ella raccomandandognene gli porse, intendendo per <emph>cortese</emph>, pieno di virtù e di buoni costumi, come noi dicemmo altra volta che espone il Poeta medesimo questo nome <emph>cortese</emph> nel suo <title>Convivio</title>; e chiamando ancor <emph>vere</emph> le parole, che le aveva dette di lui Lucia, per conoscere chiaramente che se ella non mandava a cavarlo della confusione nella quale egli s'era smarrito, egli andava finalmente in rovina. <add resp="ed">[136-142]</add> Onde soggiugne, parlando pure a Virgilio:
<quote rend="block"><lg><l>Tu mi hai con desiderio il cor disposto</l>
<l>Sì al venir, con le parole tue,</l>
<l>Che io son tornato nel primo proposto;</l></lg></quote>
cioè mi hai mutato di maniera con questo tuo parlare il cuore (ponendo il cuore, se bene egli è parte dell'uomo, per il tutto, per essere egli secondo i Peripatetici il principio non solo della vita, ma di tutte le sensazioni e di tutti i movimenti nostri), che io son tornato nel mio primo proponimento, e in quella voglia che io era avanti che io, cominciando a considerare lo alto e difficil passo ove io era menato da te, io ti dicessi: guarda bene se la mia virtù è possente a far tal viaggio, onde io ti tenni dietro, subito che tu ti movesti; e però <emph>Or va che un sol volere è di amendue.</emph> Nelle quali parole si vede esser finalmente pervenuto Dante a quello stato, nel quale è necessario che sia l'uomo, se egli vuole conoscere perfettamente i vizii; cioè che la parte sensitiva stia di tal maniera sotto la ragionevole, ch'ella non repugni in modo alcuno al suo volere e ai suoi ammaestramenti; imperò che ei non procedono da altro le cattive operazioni, che da il disprezzare, che fa il senso, il consiglio e la legge della ragione, ricoprendo con qualche ombra di bene particulare quello che non è universalmente o sempre bene. Conciosia che gli uomini, come si è detto più volte, non elegghino mai (se non però quegli efferati e bestiali, che hanno corrotto il giudizio della ragione) il male come male, ma sotto qualche spezie e colore di bene. In questo stato adunque divenuto Dante, dice più oltre a Virgilio: <emph>Tu duca, tu signore e tu maestro.</emph> Imperò che tu mi sei <emph>duca</emph> e scorta al guidarmi; <emph>signore</emph> e superiore al comandarmi; e <emph>maestro</emph> e precettore a lo insegnarmi. E in tal disposizione veggendo Virgilio, cioè la parte superiore, esser tornato Dante, cioè la parte inferiore, si mosse subitamente; e Dante similmente lo seguitò senza far più altre parole, dimostrando che l'uomo opera in quello stato senza contrarietà o repugnanza alcuna del senso; onde soggiugne:
<quote rend="block"><lg><l>Così gli dissi; e poi che mosso fue,</l>
<l>Entrai per lo cammino alto e silvestro;</l></lg></quote>
secondo la lettera, <emph>alto</emph>, cioè profondo, onde disse ancor di sotto: <emph>Noi pure entrammo dentro a l'alte fosse;</emph> e <emph>silvestro</emph>, per essere nella più salvatica parte di quella valle; al fin del qual cammino, entrati in una caverna sotto la terra, ei trovaron la porta dell'Inferno; e secondo l'allegoria, nella speculazione e cognizione de' vizii, <emph>alta</emph>, cioè difficile, e <emph>silvestre</emph> e da fiere salvatiche, per essere i vizii operazioni di quella parte che l'uomo ha a comune con gli altri animali e questa è lo appetito sensitivo, e non di quella per la quale egli è uomo, la quale è la ragione. E qui pone ultimamente fine il Poeta al secondo capitolo di questa prima cantica.</p></div3>
<div3 type="capitolo"><head>LEZIONE QUARTA</head>
<p>Scrive il nostro Poeta nella terza parte del suo <title>Convivio</title>, dichiarando quei due versi della sua canzone della nobiltà, i quali dicono:
<quote rend="block"><l>Poi chi pinge figura,</l>
<l>Se ei non può esser lei, non la può porre,</l></quote>
che tutti gli artefici, e particularmente di quelle arti nelle quali si ricerca disegno, come sono la pittura, la scultura e l'architettura, quando ei voglion fare qualche opera, bisogna che si faccin prima nella mente e nella immaginativa un modello e uno esempio nel modo ch'ei vogliono ch'ella stia, e di poi la fabbrichino e la faccino secondo quella idea e quel modello, ritraendola appunto da quello in quel propio modo che ritraggono i disegnatori e i pittori le figure o da altre figure dipinte o da 'l vivo e da 'l proprio. Questa dottrina e questo ordine, per parermi molto bello e molto utile, ed essere oltre a di questo dello autore stesso che io espongo, volendo io seguitare, mi son resoluto (innanzi che io entri, seguitando con la esposizion mia il Poeta, seco nell'Inferno) farvi prima col mio ragionamento ancora io un modello e una certa bozza di quello. Laonde vi sarà dipoi molto più facile lo intender come lo ponga il Poeta, il sito e la figura ch'egli gli dia, la grandezza del suo vano, il modo come egli vi scendesse, e il tempo ch'egli consumasse in tal viaggio sotto la terra. Per il che fare è primieramente da avvertire, che tutti quegli che hanno tenuto ch'ei sia lo Inferno, e che ne hanno scritto, hanno concorso unitamente in questo, ch'ei sia sotto la terra. E da questa opinion comune egli si ha acquistato questo nome <emph>Inferno</emph>, il quale significa, come è notissimo a ciascuno, luogo inferiore e basso. Nientedimanco ei non son mossi tutti dai principii medesimi. Imperò che alcuni hanno presi i loro motivi dalla autorità e certezza delle scritture divine; alcuni dagli scritti de' poeti o da l'opinione de' filosofi; e alcuni da 'l lume e da il discorso naturale. Quegli che gli hanno presi da le lettere sacre si son fondati: nella Legge antica, in su le parole che disse Iacob patriarca ai figliuoli, quando eglino gli annunziarono la morte di Beniamin lor fratel minore, in su l'autorità di Iob, di Davit, di Salomone, di Osea e di molti altri profeti; e nella nuova, in su lo Evangelio e in su le revelazioni di Giovanni evangelista. E di costoro, per depender le sacre scritture da 'l lume divino il qual non può errare, non è da ricercar ragione alcuna, ma cattivar semplicemente l'intelletto a la lor sentenza. Quegli di poi, che gli hanno presi da' poeti o da' filosofi, si son fondati principalmente in su l'autorità di Omero, il qual fu reputato uno oceano di scienze, o in su quella di Platone, il qual fu reputato similmente ancora egli un mar di sapienza; chè l'uno e l'altro tengono ch'ei sia lo Inferno, e pongonlo sotto terra. E Platone oltre a di questo scrive ne' suoi dialoghi della <title>Republica</title>, che un certo Ero Armeno, il qual risuscitò da morte il duodecimo dì ch'egli era stato morto in battaglia per cagion di difendere la patria, riferì aver veduto che le anime de' giusti eran mandate dai Giudici divini a esser premiate de' loro meriti al cielo, e quelle degl'ingiusti per due aperture della terra a esser punite delle lor colpe dentro al ventre di quella. La qual cosa conferma ancor nella sua <title>Istoria Danica</title> Saxo grammatico, scrivendo che in Islandia, isola posta nel mar del ghiaccio appresso a la Scozia e a la Norvegia, si odono alcune volte uscir di sotto la terra strida e voci umane spaventosissime, le quali i paesani dicono esser delle anime che son nell'Inferno. Quegli ultimamente che pigliano i lor motivi da 'l lume e da 'l discorso naturale, si fondano principalmente in su due ragioni; la prima delle quali è, per parer loro ch'ei ricerchi così l'ordine e la legge della iustizia. Imperò che considerando eglino, che chi pecca si discosta e con la intenzione e con lo affetto da Dio e da le cose celesti, e si accosta al mondo e a le cose terrene, par loro che la iustizia ricerchi conseguentemente, che la sua punizione e il suo gastigo abbia a esser similmente fra le cose terrene, e sotto la faccia di essa terra, nel più discosto luogo che possa ritrovarsi da 'l cielo ove abita Dio; e questo è il centro della terra, non si potendo ritrovar, come è noto a ciascuno, luogo alcuno, in uno cerchio, più lontano da la sua circunferenza, che il suo centro. La seconda ragione, che assegnano dipoi di tal cosa questi sapienti naturali, è la convenienza la qual par loro che abbia tal luogo col peccato. Per piena notizia della qual cosa è da considerare, che la natura ha assegnato dentro a questo universo, che noi chiamiamo Mondo, primieramente a tutti gli elementi, come parti sue principali, luoghi propii e appartati, ove ciascun si posi e stia naturalmente senza contrasto e senza proibizione alcuna. E perchè, secondo il suo ordine, le cose gravi vanno al basso, cioè verso il centro d'esso mondo, e le leggieri salgono in alto e verso la sua circunferenza, ella assegnò a la terra, la quale è semplicemente grave, il più basso luogo che si ritruovi in esso universo; e questo è il centro, chiamato per tale cagione da 'l Poeta, nell'ultimo canto di questa prima cantica, il punto <emph>Al qual si traggon d'ogni parte i pesi;</emph> e al fuoco, il quale è semplicemente leggieri, quella parte di esso universo la quale è immediatamente sotto il concavo del cielo della luna. Dipoi a l'acqua, per essere ella rispetto a la terra leggieri, e a rispetto dell'aria grave, fu ordinato ch'ella stesse subito sopra la terra e sotto l'aria; e all'aria, perchè ella è rispetto al fuoco grave, e rispetto a l'acqua leggieri, sopra l'acqua e sotto il fuoco. Fuori de' quai luoghi non può mai stare, come è noto per il senso manifestamente a ciascuno, nessuno di essi elementi, se già ei non fusse ritenuto violentemente o da la natura o da l'arte. Da la natura, per non concedere ella il vacuo, anzi abborrirlo tanto, che il Comentatore disse ch'ei si partirebbe prima il ciel dal luogo suo, e andrebbe a riempire un luogo voto, che la natura lo sopportasse; onde si vede molte volte in varii strumenti star l'acqua sospesa sopra l'aria, per non poter entrare aria in quel luogo onde uscirebbe l'acqua, per il che egli resterebbe vuoto. O da l'arte e da la industria umana, per servirsi di quella forza che fa ciascuno elemento per tornare al luogo suo; come voi vedete verbigrazia avvenire delle navi, le quali sostengono e porton così maravigliosi pesi, solamente per quella forza che fa quell'aria, la quale è nel lor corpo, di non andar sotto l'acqua, ma star sopra di quella nel luogo suo; e però non ne va mai alcuna in fondo, se ei non esce prima quell'aria, e succede in luogo suo l'acqua. In questo modo medesimo ha ancora ordinato similmente la natura che procedino tutti i misti, e i corpi composti di essi quattro elementi, cercando ciascuno e fermandosi nel luogo assegnato a quello elemento che lo predomina e ha maggior parte in lui; non si trovando corpo alcuno il quale partecipi egualmente di tutti a quattro, conciosia cosa che trovandosi un corpo simile, ei non avrebbe luogo alcun proprio, ov'egli si potesse naturalmente posare. Imperò che gli sarebbono propii e naturali parimente tutti, onde non potrebbe stare in alcuno, ch'egli non vi stesse ritenuto da qualche forza; e stare in un tempo medesimo in tutti è impossibile. E chi vuol conoscer con la sperienza, che i corpi misti osservino questo ordine, consideri per grazia di esempio l'ebano e lo abeto, che benchè ei sieno amendue legni, lo ebano, perchè egli partecipa più di terra, ponendolo nell'acqua, va al fondo a posarsi nel luogo assegnato a la terra, e lo abeto, perchè ei partecipa più di aria, ponendolo nell'acqua, sta a galla e di sopra a quella nel luogo assegnato a l'aria. Da questo discorso naturale mossi, costoro dicono che così come le cose, nelle quali ha maggior predominio la terra, stanno e si posano sopra quella o in quella, così è ancora ragionevole e conveniente che a coloro, ne' quali ha predominato e potuto più lo amore delle cose terrene che quel delle divine, sia assegnato il luogo in terra e intorno al centro del mondo, ove è stato assegnato da la natura il luogo a la terra. E così hanno finalmente tutti quegli che, o inluminati da la certezza delle scritture divine, o ammaestrati da gli scrittori, o guidati da 'l lume naturale, hanno creduto ch'ei sia lo Inferno, postolo di comun concordia sotto la terra e presso al centro del mondo. In questa opinione di por lo Inferno sotto la terra conviene ancora e concorre il nostro Poeta: ma dove Omero, Euripide, Virgilio, Ovidio, Claudiano e tutti quei che lo hanno descritto, non hanno pensato a dargli più una figura che un'altra, fingendolo o tondo o quadro o triangulare, o a farlo similmente più d'una grandezza che di un'altra, nè onde ei possa avere i lumi, ma hanno finto un luogo a piano, o con iscese indistinte, indeterminatamente, e ne hanno parlato come d'una caverna che sia sotto la terra con pochissima distinzione, il nostro Poeta, che gli ha in questa parte per la gravità del giudicio e acutezza dell'ingegno avanzati e superati di gran lunga tutti, ha pensato primieramente di dargli una forma e una figura e una grandezza, la qual possa stare convenientissimamente nel corpo della terra, onde egli abbia i lumi, e come ei si possa scender naturalmente, camminando per quello, infino al centro del mondo, ov'è il suo termine e il suo fine. Di questa figura e grandezza e sito, che dà il nostro Poeta a questo suo Inferno, giudicando io (come io dissi nel principio) esser cosa molto utile e a proposito, per intender con maggior facilità il testo, che ciascuno di noi si faccia nella mente e nella fantasia un modello, e come si dice vulgarmente una certa bozza, dico (seguitando l'opinione di M. Pier Francesco Giambullari, il quale ha fatto un particular trattato del sito, forma e misure di esso Inferno, fondato però in su i principii di Antonio Manetti, matematico ne' suoi tempi eccellentissimo, il qual fu il primo, secondo che referisce Girolamo Benivieni, che desse lume di tal cosa), che il nostro Poeta pone questo suo Inferno, oltre al fingerlo primieramente come poeta, parte come filosofo, parte come matematico, e parte come teologo. Come filosofo, pone egli il luogo naturale con le vie da discender per tutto quello, accomodate a un corpo umano. Come matematico, la figura e le misure del vano e di tutti i suoi cerchi, accomodati a la figura e alla grandezza e quantità del corpo della terra. E come teologo, il fuoco naturale, mantenuto e conservato da la divina iustizia, per gastigare i demoni e l'anime de' dannati (da 'l quale fuoco procede ancora il lume che è in esso inferno) senza esca o materia alcuna da ardere; ancor ch'ei si potesse forse dir di lui, naturalmente favellando ch'ei si mantenesse ancora egli come quel fuoco il quale è nella sua sfera, il qual per essere in materia conveniente a la natura sua si mantiene, senza esser nutrito di altre cose, senza abbruciarla; e non fa come questo che veggiamo qui noi, che per essere in materia che gli è contraria arde e consuma quella, e dipoi manca ancora similmente egli. Ma perchè e di queste cose, e di Lucifero, il quale è posto da 'l Poeta, a sopportar la pena del suo voler troppo innalzarsi, nel centro e nel più basso luogo del mondo (ove pone il Poeta essere ancora similmente il fine di questo suo Inferno), occorrera ragionar particularmente a' luoghi loro, noi le lasceremo per ora tutte da parte; e torneremo al proposito nostro, il quale è, come noi dicemmo, farvi e fabbricarvi col nostro discorso nella mente una certa idea e modello così generalmente di esso Inferno. Per principio della qual cosa è da sapere che Dante (il quale tiene, insieme con gli altri matematici, che la terra in quanto al tutto sia sferica e tonda; imperò che, se bene noi veggiamo, sopra a quella, delle montagne, ella è tanto grande, ch'elle non fanno nel corpo di quella maggiore o più sensibile differenza, che si facesse verbigrazia il porre un granel di panico in su la palla de la nostra cupola) vuole ch'ella fusse creata da Dio, in questa parte che siamo noi, con un vano e con un voto tondo, fatto a modo di anfiteatro e di conca; cioè che va restringendo di mano in mano infino al centro, o per meglio dire presso al centro, ove è il suo fine e il suo fondo; il quale egli vuole che sia una palla di ghiaccio, posta nel centro del mondo, nella quale è inclusa la meta del corpo di Lucifero, cioè da le ginocchia a la forca del petto, avendo gli stinchi delle gambe fuor di quella nello altro emisperio, e il collo e il capo nel nostro. Imperò che egli finge ch'ei cadesse da 'l cielo dall'altro emisperio a capo di sotto, e giugnendo al centro, il bellico (che è appunto il mezzo del suo corpo) si fermassi nel centro del mondo; e una metà restassi nello altro emisperio, e l'altra passassi nel nostro, come farebbe ogni corpo naturale che cadesse nel centro, dato che verbigrazia la terra fusse segata in due parti, che il mezzo appunto si fermerebbe nel centro, e la metà passerebbe nell'altro emisperio, e la metà resterebbe nel nostro; imperò che passando più oltre, ei sarebbe (il che è contro a la natura delle cose gravi) cosa tanto difficile a immaginarsela, benchè ella sia naturale, che il Poeta nostro disse, quando ei passò il punto del centro ed entrò nello altro emisperio:
<quote rend="block"><lg><l>Io levai gli occhi, e credetti vedere</l>
<l>Lucifero come io lo avea lasciato,</l>
<l>E vidigli le gambe in su tenere;</l></lg></quote>
chiamando, come voi vedete, quel suo modo del tenere le gambe <emph>in su</emph>, e non <emph>in giù</emph>, e soggiugnendo:
<quote rend="block"><lg><l>E se io divenni allora travagliato,</l>
<l>La gente grossa il pensi, che non vede</l>
<l>Quale era il punto, che io avea passato.</l></lg></quote>
In questo luogo adunque, cioè nel centro della terra, pone il Poeta che finisca il vano di questo suo Inferno, il quale venga dipoi allargando di mano in mano insino poco sotto la faccia della terra, ove egli vuole che sia ricoperta da una falda di terra, a uso di volta, la sua sboccatura. La quale egli vuole che giri miglia dieci mila dugento quattordici, e abbia di diametro e di traversa miglia tremila dugento cinquanta, il che è la sesta parte di tutta la circunferenza della terra, ponendo nel suo <title>Convivio</title> ch'ella giri tutta miglia ventimila quattrocento ventotto. Nel mezzo del quale vano, cioè sopra quella falda della terra che lo ricuopre, egli vuole che sia posta la città di Ierusalem; come egli dimostra chiaramente, quando essendo egli arrivato al centro, ei fa dire a Virgilio:
<quote rend="block"><lg><l>E sei or sotto lo emisperio giunto,</l>
<l>Che è opposto a quel che la gran secca</l>
<l>Coverchia, e sotto il cui colmo consunto</l></lg>
<lg><l>Fu l'uom, che nacque e visse senza pecca;</l></lg></quote>
e molto più chiaramente ancor, dicendo di poi nel quarto capitol del Purgatorio:
<quote rend="block"><lg><l>Come ciò sia se vuoi poter pensare,</l>
<l>Dentro raccolto immagina Sion</l>
<l>Con questo monte in su la terra stare,</l></lg>
<lg><l>Sì che amendue hanno un solo orizzon,</l>
<l>E diversi emisperii.</l></lg></quote>
Ove si vede chiaramente, ch'ei pone Ierusalem in su il colmo del nostro emisperio, e opposto dirittamente a la montagna del Purgatorio, posta da lui nello altro emisperio, e fatta (come egli scrive nell'ultimo canto dello Inferno) da esso Lucifero, il qual cadendo da 'l cielo nello altro emisperio verso il centro del mondo, la terra facendogli luogo, o forse fuggendolo, lasciò altro e tanto di voto, quanto è quel dell'Inferno, e risaltando in su, in quel modo che noi veggiamo fare spesso a qualche parte di quella, quando vi si getta cose gravi ed ella sia alquanto tenera, ella fece essa montagna del Purgatorio. Bisogna adunque, a chi vuol comprendere e possedere interamente questo disegno del Poeta, pigliare la palla della terra e le seste, e fermare un piè di quelle nel mezzo di Ierusalem, dipoi allargar l'altro a la quantità di miglia mille settecento due (che è la metà del diametro di tutto il vano), e dipoi far, girando dette seste, un cerchio intero; e questa sarà la sboccatura di esso Inferno, dentro a la quale ei vedrà esser posta, per non molta distanza, la città di Firenze, donde il Poeta potette comodamente scender dentro a quello. E questo così fatto vano, figurato (come si è detto) da 'l Poeta a guisa di anfiteatro, cioè che vadia restringendo di mano in mano, è diviso dipoi da lui in alcuni cerchii, ovvero gironi, fatti ne' fianchi di esso vano per modo di veroni impiccati, o di certe vie e tagliate, le quali son fatte dagli uomini nelle ripe di alcune montagne, tanto ritte ch'ei non vi si potrebbe andare altrimenti. E ciò è fatto da 'l Poeta, perchè essendo le linee de' fianchi d'esso vano linee che vanno diritte da la circunferenza della terra al centro, partinsi da qual parte si voglia, elle son linee perpendiculari. Onde non vi arebbe potuto il Poeta star sopra, ch'ei non fusse caduto, come fanno le cose gravi, al centro, se ei non avesse finti i piani di questi gironi; per i quali egli discese, girando attorno per esso vano, senza cadere insino al fine e nel centro di essa terra, quando egli pure arrivò a qualche luogo tanto ritto ch'ei non poteva fermarvisi, o Virgilio lo portò, o ei lo fece portare a Gerione, o ei lo fece pigliare a' Giganti i quali lo posarono finalmente nel centro; onde volendo ei dipoi passar nello altro emisperio, egli gli bisognò volgersi, e mettere il capo ove egli aveva i piedi, e cominciare a salire verso il cielo. E questo basti aver detto, acciò che voi possiate farvi quel modello della forma di questo Inferno di Dante, che io vi ho detto di sopra. La figura universale del quale, perchè ella s'imprima ancor meglio nelle vostre menti, così come io ve la ho dipinta e posta avanti a lo intelletto con le parole, vi pongo ancora avanti a gli occhi con questo disegno.</p>
<p>Espeditomi da l'una delle due cose che io vi preposi, mi resta ora a espedirmi da l'altra; la quale è il tempo che consumò il nostro Poeta in questo suo viaggio, cioè quanto egli stette sotto la terra. Per il che fare è di mestieri che voi vi riduciate a memoria, ch'egli si ritrovò (come si è provato altra volta) smarrito nella selva l'anno milletrecento della natività di Cristo, e trentacinquesimo della sua vita, la notte del giovedì santo, che fu quello anno il settimo d'aprile. E il venerdì mattina seguente, a lo apparire del giorno, egli arrivò a piè del colle, nella cima del quale ei vide risplendere i raggi del sole; il quale giorno del venerdì egli consumò dipoi tutto, parte salendo per la piaggia deserta, parte schermendo con le fiere, e parte ragionando con Virgilio; talmente che egli venne appunto a muovere il passo, seguitando Virgilio (come egli dimostra, quando dice: <emph>Lo giorno se ne andava, e l'aere bruno</emph>), in su lo apparire della sera o vero notte dipoi del venerdì santo. Scendendo seco nell'Inferno, ei si ritrovò in su il mezzo della notte, cioè circa a ore sei, in su il cerchio degli avari; ove gli fu detto, per dimostrare tale ora, da Virgilio:
<quote rend="block"><lg><l>Or discendiamo omai a maggior pieta;</l>
<l>Già ogni stella cade, che saliva.</l></lg></quote>
Imperò che se quelle stelle le quali erano sino allora salite al cerchio meridionale (il quale, se bene egli si chiama così, non divide manco la notte che il giorno) cominciavano a scendere, ei conveniva ch'elle lo avessero passato, e conseguentemente ch'ei fusse ancor passata la metà della notte. Dopo la quale dipoi a l'alba della mattina seguente, che fu il sabato santo, essendo egli prima arrivatovi, ei si partì dal cerchio nel quale son puniti gli eretici, dicendogli Virgilio: seguimi, <emph>Che i pesci guizzan fuor dello orizzonte.</emph> Imperò che ritrovandosi i Pesci in su l'orizzonte, il qual segno pena a salir sopra quello circa a una ora; ed essendo allora il sole, come io mostrai già, ne' ventidue o ventitrè gradi dell'Ariete, il quale gli saglie dietro; sèguita ch'ei fusse circa una ora e un terzo innanzi al levar del sole, e in quel tempo che noi chiamiamo vulgarmente l'alba. Donde seguitando dipoi il cammino, egli si ritrovò a levata del sole, ma portato da Virgilio, fra gl'indovini; e questo si cava dal dire Virgilio, parlando del sole che si levava,
<quote rend="block"><lg><l>........ già tiene il confine</l>
<l>D'amendue gli emisperii, e tocca l'onda</l>
<l>Sotto Sivilia Caino e le spine.</l></lg></quote>
E un'ora dipoi, ritrovandosi il Poeta nella bolgia de' barattieri, Malacoda demonio dice:
<quote rend="block"><lg><l>Ier più oltre cinque ore, che questa otta,</l>
<l>Mille dugento con sessantasei</l>
<l>Anni passar, che qui la via fu rotta.</l></lg></quote>
Imperò che parlando egli, come è manifesto, della rovina che accadde per il tremare che fece la terra nella morte di Cristo, e dicendo che tal cosa avvenne il giorno dinanzi cinque ore prima che quella otta; e Cristo rendè lo spirito circa a la sesta ora del giorno; ei veniva a essere a quella otta appunto levato il sole di una ora. Dipoi, seguitando il cammino, egli si ritrovò a mezzo il giorno fra gli Scismatici, onde dice: <emph>E già la luna è sotto i nostri piedi,</emph> cioè nell'altro emisperio, nello angolo della mezza notte e nel segno dello Scorpione, come dichiara dottamente il Giambullari; onde veniva a esser, nel nostro emisperio, nel segno opposto a lo Scorpione, cioè nel Tauro, il qual seguita lo Ariete nel quale era allora il sole; per il che era di già passato alquanto mezzo giorno; conciosia che quando il sole è ne' ventiquattro o venticinque gradi, dello Ariete, come egli era quel giorno, sia sempre a Firenze il mezzo giorno circa le diciassette ore e uno terzo. A lo apparir di poi della notte seguente egli arrivò a Lucifero; onde gli disse Virgilio, confortandolo a seguitar il viaggio:
<quote rend="block"><l>Ma la notte risurge, e oramai</l>
<l>È da partir, chè tutto abbiam veduto.</l></quote>
Da 'l qual Lucifero volendo egli partirsi, gli bisognò (per essere egli posto, come ei dice, nel luogo, <emph>Al quale ogni gravezza si raguna</emph>) volgersi, e ponendo ove egli aveva le piante il capo, salire, come noi dicemmo di sopra, per quel vano, fatto da esso Lucifero nel cader del cielo, suso nell'altro emisperio. Nel quale veggendo egli per certe fessure della terra esser giorno, e maravigliandosi di tal cosa, per avergli detto poco innanzi Virgilio, che la notte incominciava, lo domandò di tal cosa dicendo:
<quote rend="block"><l>...... come in sì poca ora</l>
<l>Da sera a mane ha fatto il sol tragitto?</l></quote>
Al che rispose Virgilio, che tal maraviglia nasceva in lui perchè ei si pensava di essere ancora nello emisperio di prima, non si essendo accorto ch'egli ne era uscito quando ei si volse e messe il capo ove egli aveva i piedi; e per dichiarargli tal cosa meglio, ei soggiugne: <emph>Qui è da man, quando di la è sera.</emph> E così seguitò il nostro poeta Virgilio, per insino a tanto ch'egli lo condusse sopra la terra, nello altro emisperio, in una isola a piè del monte del Purgatorio; ove riscontrando eglino Catone, e maravigliandosi egli ch'eglino uscissero dallo Inferno, disse loro:
<quote rend="block"><lg><l>Chi siete voi, che contro al cieco fiume</l>
<l>Fuggita avete la prigione eterna?</l></lg></quote>
Il che fu in su l'alba della mattina dipoi, come ne mostra dicendo il testo: <emph>L'alba vinceva l'ora mattutina.</emph> Onde vennero a consumare da il centro ove ei si volsero, che fu a noi la sera del sabato santo, tutto quel giorno che cominciò allora di là, nel qual tempo fu a noi notte, e tutta la notte che seguì dipoi, che fu a noi il giorno di pasqua; e la mattina dipoi, che fu a noi il principio della notte seguente, eglino usciron fuori della terra. Onde vennero a stare sotto terra nello altro emisperio tutta la notte del nostro sabato santo, e il giorno della Pasqua; il che fu altrettanto di tempo, quanto eglino avevano consumato a scendere al centro, nel nostro, che fu il giorno del venerdì santo, e la notte del sabato; essendo cosa conveniente, che le distanze eguali voglino ugual tempo in passarle. E tanto basti aver detto per quanto vi è stato promesso da noi oggi.</p></div3></div2>
<div2 type="parte" n="CANTO III">
<div3 type="capitolo"><head>LEZIONE QUINTA CAPITOLO TERZO DELLA PRIMA CANTICA DI DANTE <add resp="ed">[vv. 1-9]</add></head>
<p><add resp="ed">[1-3]</add> Camminarono tanto i nostri Poeti per quella caverna, nella quale eglino erano entrati sotto la terra, ch'eglino arrivarono finalmente a la porta dell'Inferno. Della quale innanzi che noi parliamo altramente, ci par molto a proposito esaminare alquanto e donde ei si partissero e verso qual parte ei si movessero e indirizzassero il loro cammino. Per il che è primieramente da considerare, che ritrovandosi il Poeta nostro smarrito nella selva oscura, disse nel primo canto, che vide la mattina al levar del sole le spalle del colle, a piè del quale egli era arrivato,
<quote rend="block"><l>Vestite già de' raggi del pianeta,</l>
<l>Che mena dritto altrui per ogni calle.</l></quote>
Laonde ricordandoci noi, come i primi raggi che appariscon la mattina del sole, quando egli si leva e vien fuori del nostro orizzonte, appariscono e si veggono splendere ne' monti del nostro ponente, ma nella faccia la quale è volta verso levante, conosceremo chiaramente ch'ei camminava allora con la faccia volta e diritta verso ponente. E perchè, detto questo, egli soggiugne, che cominciando egli a salir la piaggia deserta di esso colle, se gli fecero incontro la lonza e il lione, attraversandogli il cammino, e ultimamente fu cacciato e ripinto da la lupa là ove non risplendevano i raggi del sole, veggiamo ancor manifestamente ch'egli veniva a essersi rivolto, tornando indietro, verso levante nella selva oscura. Dentro a la quale veggendosi egli apparir inanzi Virgilio, e raccomandandosi a lui, e chieggiendogli aiuto, Virgilio dopo molte parole gli dice, che se egli vuole scampare da quelle crudelissime fiere e uscire di quel luogo, egli gli è di bisogno tenere altro viaggio, e che giudica che il suo meglio sia ch'ei lo sèguiti; chè lo trarrà di quivi per un luogo eterno, ov'egli udirà i dolorosi lamenti di coloro che son dannati, e vedrà quegli che si stanno contenti nel fuoco, per sperare di salire a le genti beate; a le quali se egli vorrà di poi salire, sarà un'anima più atta a ciò di lui, che lo condurrà. A le quali parole non solo acconsentendo Dante, ma pregandonelo strettamente, Virgilio, volte le spalle al monte, lo conduce per un profondo e silvestro cammino d'una oscura caverna, finta da 'l Poeta sotto la terra, fino a la porta dell'Inferno; la qual porta viene a esser, per le ragioni dette di sopra, nella parte opposta al monte inluminato da' raggi del sole, e da la banda di levante. E questa tal porta, non facendo il Poeta menzione alcuna, quando eglino passarono per lei, ch'ella si aprisse, viene a essere posta da lui che stia sempre aperta; a imitazione di Virgilio, il qual disse ancor egli, parlando di lei: <foreign lang="lat">Noctes atque dies patet atri ianua Ditis.</foreign> Sopra della quale egli pone che sieno scritte le orribili e spaventose parole, che sono nel principio di questo terzo canto. Per dichiarazione delle quali è da sapere che ricercando il Filosofo nella sua <title>Posteriora</title> che cosa sia propiamente il sapere, disse ch'egli non è altro che intendere e conoscer le cose per le loro ragioni. La qual cosa volendo egli ancor di poi nel proemio della <title>Fisica</title> confermare, disse che allora solo noi sappiamo e pensiamo d'intendere le cose, quando noi conosciamo e intendiamo le lor cause. Le quali riducendo egli di poi per maggior facilità a quattro, le chiama Materiale, Formale, Agente e Finale. Materiale quella che ci dà notizia della loro materia; Formale quella che ci dimostra il loro essere; Agente quella che scuopre chi le ha prodotte in essere; e Finale quella che ne dimostra per qual fine esso agente si movesse, operando sempre ciascuno per il fine. Questa dottrina e questo ordine seguita ancora il nostro Dante nel dimostrarci e dichiararci questo suo Inferno. E per proceder secondo l'arte della poesia, egli finge che ci parli in persona sua e dello Inferno essa porta, usando quella figura che concede ch'ei si possa attribuire a una cosa quel ch'ella non ha da per sè; conciossia ch'egli le attribuisca questa proprietà del parlare, la quale è solamente dell'uomo; onde fu detto da 'l medesimo nostro Poeta nella ultima parte di questa sua opera: <emph>Natural cosa è che ogni uomo favella.</emph> Incomincia adunque a parlare essa porta; e per dare maggiore efficacia in questo principio a le sue parole, ella usa quel colore che i rettorici chiamano repetizione, replicando in tutti a tre questi primi versi questa clausula <emph>per me</emph>, ma aggiugnendo sempre nientedimanco qualcosa a quello ch'ella aveva detto prima. Imperò che ella dice primieramente, che per lei si va e si entra nella città piena di dolore; di poi, che tal dolore è eterno; e ultimamente, ch'egli è senza alcuna speranza di bene; onde chiama perdute e dannate quelle genti che sono là dentro. Ne' quali primi tre versi ella viene a dimostrare la cagione materiale e la formale di esso Inferno; la materiale, dimostrando come egli è una concavità della terra; e la formale, come in quello stanno le genti perdute e dannate eternalmente in dolore sotto una medesima sentenzia, in quel modo che stanno molti cittadini in una città sotto a una medesima legge. Dice adunque parlando essa porta: <emph>Per me si va nella città dolente,</emph> chiamando lo Inferno <emph>città</emph> per la ragione detta, o veramente a imitazione di Agostino, il quale chiama ancora egli la moltitudine de' reprovati la città di Babilonia e della confusione, e quella degli eletti, di Ierusalem e della visione della pace; onde la chiamò ancor così Virgilio, quando disse:
<quote rend="block"><l>Che quello Imperator, che là su regna,</l>
<l>Non vuol che in sua città per me si vegna.</l></quote>
E di poi, seguitando più oltre, dice: <emph>Per me si va nello eterno dolore,</emph> essendo cosa conveniente, che avendo quelle infelici anime appresso di loro sempre il fuoco, il ghiaccio, lo stridore de' denti e le altre pene le quali sono nello Inferno, elle vivino eternalmente in dolore. E ultimamente dice: <emph>Per me si va fra la perduta gente;</emph> chiamando meritamente <emph>perdute</emph> esse anime dannate; conciosia cosa ch'elle fussero create da Dio per conseguire la eterna beatitudine, ed elleno per i loro falli se ne son prive; potendosi chiamare a ragione perdute e vane tutte quelle cose, le quali son prive de 'l lor fine. <add resp="ed">[4-6]</add> Dopo la qual cosa avendo narrato essa porta, nel modo che voi vedete, la cagione materiale e la formale dello Inferno, ella narra nello altro verso che segue la agente e la finale. E perchè, sebbene il fine è la ultima cosa che si consegue in ciascuna operazione, egli è sempre il primo nella intenzione (come dimostra espressamente il Filosofo nel primo libro della <title>Etica</title>), ella parla la prima cosa del fine e della cagione la quale mosse lo agente a produrre in essere esso Inferno; e questa dice essere stata quella iustizia, la quale si ritruova e ritrovò ab eterno in Dio, chiamato da lei, per essere stata egli la causa agente, il suo <emph>alto fattore</emph>; onde dice: <emph>Iustizia mosse il mio alto fattore.</emph> Ma perchè questa cognizione, così generale, di chiamare Dio <emph>alto fattore</emph> è simile a quella che ne dà la sapienza umana, chiamandolo prima causa o primo motore, e il Poeta procede col lume della Teologia la quale ne dà molto più perfetta e più vera cognizione, egli soggiugne:
<quote rend="block"><l>Fecemi la divina potestate,</l>
<l>La somma sapienza e il primo amore,</l></quote>
dandone con tali parole quella cognizione che ne ha dato a la religione antica Mosaica, e a la moderna Cristiana, lo Spirito Santo per le sacre scritture, e il Figliuolo unigenito di Dio per la bocca sua stessa; cioè ch'egli è una sustanza sola, distinta in tre persone; cosa non mai compresa nè intesa da intelletto alcuno umano, se non per mezzo del santissimo e certissimo lume della fede; chiamando il Padre la <emph>podestà divina</emph>, il Figliuolo la <emph>somma sapienza</emph> e lo Spirito Santo il <emph>primo amore</emph>; perchè al Padre si attribuisce la potenza, al Figliuolo la sapienza e a lo Spirito Santo lo amore. Ma perchè questo nome <emph>potenza</emph> significa nella via peripatetica, per la quale camminava Dante, imperfezione e mancamento, egli non dice <emph>potenza</emph>, ma <emph>podestà</emph>, la qual significa per il contrario perfezione e imperio, per non attribuire a Dio con tal nome imperfezione alcuna; instruito da San Tommaso, della dottrina del quale ei fu molto studioso, che dividendo (per fuggire questa equivocazione) la potenza in attiva e passiva, dice la passiva essere al tutto aliena da Dio, e non si poter porre in modo alcuno in lui. Dipoi chiama il Figliuolo <emph>somma sapienza</emph>, per esser egli quella sapienza la quale non può in modo alcuno errare; e lo Spirito Santo il <emph>primo amore</emph>, perchè solamente mosso da amore creò Dio e produsse in essere il mondo; onde dice il Poeta medesimo nel decimo canto del Paradiso:
<quote rend="block"><lg><l>Guardando nel suo Figlio con lo amore,</l>
<l>Che l'uno e l'altro eternalmente spira,</l>
<l>Lo primo ed ineffabile valore,</l></lg>
<lg><l>Quanto per mente e per occhio si gira</l>
<l>Con tanto ordine fè, ch'esser non puote</l>
<l>Senza gustar di lui chi ciò rimira.</l></lg></quote>
E questo è il vero senso, e quel che cavano i buoni interpetri di queste parole. Nientedimanco ei non si trova però alcuno, il quale consideri per qual cagione il Poeta abbia usato qui questo modo del favellare, ponendo tre nominativi, cioè la divina potestate, la somma sapienza e il primo amore, che fanno numero plurale, e di poi il verbo <emph>fecemi</emph>, cioè fece me, nel numero singulare. Ma lo scusano con dire, ch'egli lo ha fatto per quella figura, la qual concede che quando ei si dà a un verbo più nominativi, ei si può accordarlo con quello che gli è più appresso; la qual cosa è verissima e non può negarsi, parlando secondo la grammatica. Nientedimanco il Poeta lo fece con altra considerazione, che non è questa; anzi è questo uno di quei luoghi, nel quale egli ha dimostro grandissima dottrina e grandissima arte. E perchè voi ne siate capaci, voi avete a sapere come, volendo scrivere Moses la creazione del mondo revelatagli da Dio, cominciò il suo primo libro del Genesis in questa maniera: <foreign lang="heb">Beresìt Barà Eloìm</foreign>. Le quali parole, tradotte appunto secondo la lettera nella lingua nostra, dicono così: <emph>In principio creò gli Dii</emph>. Ove egli mette, inluminato da lo Spirito Santo, il nominativo nel numero del più, dicendo <emph>gli Dii</emph>, e il verbo nel numero del meno, dicendo <emph>creò</emph>, per dimostrarci la Trinità, e come se bene in Dio sono tre persone distinte, egli è un Dio solo, e ha una essenzia sola. Imperò che se bene egli è, come dice Atanasio, Dio il Padre, Dio il figliuolo e Dio lo Spirito Santo, eglino però non sono tre Dii, ma è un Dio solo. E se i Settantadue Interpetri, e con loro insieme San Ieronimo, tradussero <emph>Dio</emph> nel numero singulare, ei lo fecero (come scrive Ieronimo medesimo) per non dare occasione a' Gentili di credere che i Cristiani adorassero più Dii. <add resp="ed">[7-9]</add> Questo modo del parlare considerando adunque il Poeta nostro essere stato usato da Moses, anzi da lo Spirito Santo, nella creazione del mondo, gli parve cosa conveniente dovere usarlo ancora egli in questo luogo; nel quale tratta ancora egli della creazion dello Inferno, il quale ei tien, come voi vedeste nella lezione passata, che fusse creato insieme con tutto lo universo; onde gli fa ancor dire:
<quote rend="block"><lg><l>Dinanzi a me non fur cose create,</l>
<l>Se non eterne, ed io eterno duro.</l></lg></quote>
Per intelligenza della qual cosa è da sapere, ch'ei sono state due le opinioni del quando fussero creati da Dio gli Angeli. La prima delle quali vuole ch'egli gli creasse da loro stessi, innanzi al cielo e a la terra e a nessuna altra cosa. E fondonsi quegli che la tengono in su quelle parole, le quali scrive nella sua <title>Sapienza</title> Salomone, che dicono che la sapienza fu creata da lo Altissimo innanzi a tutte le altre cose. Il qual detto non si potendo intendere in modo alcuno della sapienza divina e del Verbo eterno e Figliuolo unigenito di Dio; conciosia ch'egli non sia stato creato da 'l Padre, ma proceda e sia proceduto ab eterno da lui consustanzialmente per via di generazione, come canta ogni giorno la Chiesa; fa ch'eglino dicono ch'ei bisogna intenderlo della natura angelica; la quale, per esser creatura spirituale e intellettuale, è chiamata Sapienza; e di lei si ha a intendere, dicono costoro, questa autorità di Salomone. La seconda opinione tiene ch'ei fussero ancor creati gli Angeli insieme con l'altre cose, esponendo con l'autorità di Agostino quelle parole, quando Moses dice che Dio creò il cielo e la terra, in questa maniera: ch'ei si abbia a intendere per il cielo le creature invisibili e divine, le quali sono gli Angeli, e per la terra le visibili e terrene, le quali cascano tutte, mediante la corporeità loro, sotto la nostra cognizione sensitiva. E questa seconda opinione era ancor tenuta, secondo che scrive il dottissimo Giovanni Damasceno, dai più ne' tempi suoi, come ella è oggi. Nientedimanco il predetto Damasceno, accostandosi a Gregorio Nazianzeno, dottore ancora egli similmente greco, chiamato da lui per la divinità della sua alta e maravigliosa dottrina il <emph>Dottore diviniloquo</emph>, al quale egli attribuisce quella prima opinione, la tiene ancora egli; dicendo esser cosa molto più ragionevole e conveniente, ch'ei fusser prima create le cose invisibili e divine, e di poi le visibili e corporee, governando le cose superiori, come si vede manifestamente, le inferiori. Laonde fu di poi, il sesto giorno dopo tutte le altre cose, da Dio fatto e composto e de l'una e de l'altra natura l'uomo, il quale partecipa e comunica con l'anima, con le cose divine, e col corpo colle terrene; onde dice la Scrittura, ch'egli fu creato da Dio di terra, e di poi fatto vivo da 'l suo fiato. Per la qual cosa egli fu chiamato da Mercurio Trismegisto il vincolo e il legamento della natura. Questa opinione di Giovanni Damasceno e di Gregorio Nazianzeno si vede nel testo, che tiene ancora il nostro Poeta; poi ch'egli fa dire a lo Inferno, che innanzi a lui non furono altre cose, che quelle che furono create eterne. Dove a voler intendere chiaramente questo luogo è da sapere che i teologi pongono di tre maniere enti e cose, e così ancor similmente di tre sorti misure da misurare la durazion loro. Le prime sono quelle, le quali non ebbero mai principio, nè aranno similmente ancor mai fine; benchè di queste non si ritruova secondo loro se non Dio, onde non può esser misurato se non con la eternità, la quale è una misura che non ha ancora ella principio nè fine, nè si può porre in lei nè prima nè poi, ma è sempre tutta insieme invariabilmente, e senza successione e trasmutazione alcuna; onde disse Boezio, parlando di lei: <foreign lang="lat">aeternitas est interminabilis vitae tota simul et perfecta possessio</foreign>. Ma secondo i filosofi sono ancora eterne, oltre a Dio il quale è appresso loro il primo motore, il Cielo e la prima materia. La seconda maniera di cose sono quelle, le quali hanno avuto principio, ma elle non aranno già mai fine; e queste sono gli Angeli, e le anime nostre, le quali furono create da Dio con tale legge. Per il che non vengono a essere eterne propiamente nè per natura, ma state fatte e mantenute così da la potenza stessa di Dio; onde son chiamate da loro <emph>eviterne</emph>, e non <emph>eterne</emph>; e ciò nasce perchè la durazione loro si misura con una misura, chiamata da loro <emph>evo</emph>, nella quale si truova bene il principio, ma non già il fine; onde non viene a esser quel medesimo che il tempo, e lo dimostrò il medesimo Boezio, dicendo: <foreign lang="lat">qui tempus ab aevo ire iubes</foreign>. La terza maniera delle cose sono queste generabili e corruttibili, che hanno principio e fine; onde son misurate da 'l tempo, il quale ha ancora egli principio e fine, secondo il prima e il poi, immaginato in lui (a guisa di due punti) da l'anima nostra, come dice il Filosofo. E se qualcuno opponesse che i filosofi misuron pure ancora col tempo il moto del cielo, il quale è appresso di loro eterno; si risponde che ei non misurono il moto eterno e infinito di quello, perchè come infinito ed eterno non si può egli misurare; ma misurano le circulazioni sue, facendone anni e mesi e giorni, con porre in lui il prima e il poi, secondo che accomoda loro; onde non si può dire che il cielo, e conseguentemente il moto suo, sia misurabile secondo il tutto, ma secondo le parti, così come ei non si può ancor dire ch'ei muti luogo secondo il tutto, e secondo le parti sì. Della maniera delle seconde cose, chiamate dai teologi <emph>eviterne</emph>, e da noi <emph>eterne</emph>, ma impropiamente e licenziosamente, perciò che (come noi dicemmo di sopra) solo Dio è <emph>eterno</emph>, vuole adunque Dante ch'ei sia lo Inferno. E però gli fa dire: innanzi a me non furono cose alcune create, se non quelle che furono create eterne come me, il quale durerò ancora io eterno. Dove lo interpetre moderno dice, che a voler parlare rettamente egli aveva a dire <emph>perpetuo</emph>, e non <emph>eterno</emph>; perciò che quello che i teologi chiamano <emph>eviterno</emph> è chiamato da noi, a parlar propiamente, <emph>perpetuo</emph>, e non <emph>eterno</emph>. Nientedimanco chi osserverà ben la lingua nostra troverà molte volte usato l'uno per l'altro, e che noi chiamiamo ancora <emph>eterni</emph> gli Angeli e le anime nostre, se bene elle hanno avuto principio, perchè elle hanno a durar sempre; e in questo modo usa tal nome qui il Poeta. Dove per quelle cose, le quali ei dice che furon create <emph>eterne</emph> inanzi a lui, non si trovando altre cose di tal natura che gli Angeli e le anime nostre, parlando secondo la religion Cristiana, bisogna intendere indubitatamente gli Angeli; perciò che le anime son create da lui di mano in mano, quando i corpi sono atti a riceverle; e quella di Adam, fu similmente creata da lui, da poi ch'egli ebbe formato il sesto giorno il suo corpo, <foreign lang="lat">et quod Deus insufflavit in faciem eius spiraculum vitae</foreign>, come dice il testo del Genesis. Se ei non si truova adunque altre cose, le quali sieno state create da Dio eterne, che gli Angeli e le anime nostre; e l'anima del primo uomo fu creata da lui dopo tutte le altre cose, e le altre dipoi (come si è detto) tempo per tempo; e lo Inferno fu creato, secondo Dante, il primo giorno insieme con la terra; ed ei dice ch'ei non furono innanzi a lui, se non cose create eterne; ei bisogna concluder necessariamente, ch'egli intenda solamente degli Angeli, e che la divina iustizia lo creasse, come egli dice, principalmente per punire dentro di lui quella parte di loro che apostarono e si ribellarono, insieme con Lucifero, da Dio; sì come ei fu per il contrario creato da lui il regno di vita eterna per l'uomo. E che ciò sia il vero, che lo Inferno fusse creato principalmente per carcere de gli Angeli rebelli a Dio, e il regno del cielo per l'uomo, lo dimostra chiaramente lo Evangelio, nel quale si legge che il Figliuolo di Dio, quando ei verrà nella maestà sua a giudicare il mondo, dirà a gli eletti: venite, benedetti da 'l mio Padre, a possedere il regno, il quale vi fu apparecchiato da lui insino avanti ch'ei fusse fatto il mondo; e di poi a' reprovati: andate, maledetti, nel fuoco eterno il quale fu apparecchiato al diavolo e a gli angeli suoi, nel qual luogo voi starete eternalmente insieme con quegli. Per il che bisogna che tal luogo duri ancora egli similmente in eterno, come egli dice. Dopo le quali condizioni egli soggiugne che ha ancora quest'altra, la quale non è manco grave e spaventosa di quelle ch'egli ha detto sino a qui, che chiunche è condennato e confinato da la divina iustizia dentro di lui, è ancora insieme privo di ogni speranza di aver mai più a uscirne, perchè in Inferno, come è scritto nelle sacre lettere, <foreign lang="lat">nulla est redemptio</foreign>. Onde non si truova in luogo alcuno autentico, che egli ne uscisse mai alcuno per esserne liberato, ma solamente per quanto è stato permesso da la divina providenza per giovamento ed esempio de' mortali, facendogli loro apparire per mostrar la lor miseria. Onde conclude ultimamente e finisce essa scrittura con questa orribilissima sentenzia: <emph>Lasciate ogni speranza, voi ch'entrate.</emph> La qual cosa parve tanto cruda e spaventosa al nostro Poeta, ch'egli si volse al suo maestro, e dissegli quel che per non v'infastidir più oggi l'orecchie voi udirete in quest'altra lezione.</p></div3>
<div3 type="capitolo"><head>LEZIONE SESTA <add resp="ed">[vv. 10-45]</add></head>
<p><quote rend="block"><lg><l>Queste parole di colore oscuro</l>
<l>Vidi io scritte al sommo d'una porta;</l>
<l>Perchè io: maestro, il senso lor mi è duro.</l></lg></quote></p>
<p><add resp="ed">[10-12]</add> Parvero tanto crude e orribili le parole che il nostro Poeta racconta aver vedute scritte di colore oscurissimo sopra la porta dell'Inferno, ch'egli si volse tutto spaventato a Virgilio suo maestro, e gli disse che il senso e la sentenzia di quelle gli era molto duro e difficile a intendere. Nel qual modo di favellare egli dimostra a un tempo medesimo la riverenza ch'egli portava a Virgilio, e la modestia grande de l'animo suo. Imperò che avendogli promesso Virgilio non solo di guidarlo a lo Inferno, ma di trarlo ancor di quello, e facendolo passar per mezzo di color che si stanno contenti nelle fiamme del fuoco, condurlo ove sarebbe chi, volendovi egli salire, lo guiderebbe a le beate genti; e trovando ora scritto nel frontone della porta di esso Inferno, che chi entrava dentro a quella lasciasse ogni speranza di averne mai più a uscire; non volse, non che risolversi, dubitare o pensare nè che Virgilio gli avesse promesso o detto il falso, nè che ancor quella così orribile e spaventosa sentenzia, scritta in quel luogo da la divina sapienza per giovamento e ammaestramento degli uomini, non fusse vera. Ma reputando, guidato da la sua modestia, che la contrarietà, la quale gli pareva che fusse infra le parole di Virgilio e quelle ch'erano scritte in quel luogo, nascesse da 'l poco saper suo, gli disse, chiamandolo per reverenza Maestro, che il senso di tali parole gli era duro e difficile, e che non sapeva finalmente intenderle. <add resp="ed">[13-15]</add> Laonde accorgendosi come persona accorta Virgilio, che a Dante nel vedere scritto nell'entrata dell'Inferno tali parole si era aggiunta nuova paura, gli disse:
<quote rend="block"><l>Qui si convien lasciare ogni sospetto,</l>
<l>Ogni viltà convien che qui sia morta,</l></quote>
dimostrandogli come chi vuole entrare, per suo ammaestramento e per suo bene, nella cognizione de' vizii, debbe scacciar da sè ogni sospetto dell'avere a esser vinto o superato più ch'egli si voglia da loro; conciosia cosa ch'ei non possin vincere, come dice il divino Crisostomo, se non chi vuole essere vinto. Ed oltre a di questo bisogna che in lui sia morta ogni viltà e ogni timidità, acciò ch'ei non sia tirato, quasi che non volendo da qualche apparenza di bene a eleggergli e a seguitargli E qui è da avvertire, che se bene la paura e il sospetto sono realmente e in fatto una cosa medesima, perchè non sono altro ciascun di loro che un timore di futuro male; questo tal timore, quando ei nasce da cagioni potenti e certe, si chiama <emph>paura</emph>; e quando ei nasce da deboli e dubbiose, si chiama <emph>sospetto</emph>. E questo può conoscer chiaramente ciascun che osserva l'uso comune della lingua nostra; perciò che ei vedrà che quando noi temiamo a ragione di qualcosa, noi usiamo dire: io ho <emph>paura</emph> della tal cosa; e quando noi ne temiamo per qualche coniettura debole, noi usiamo dire: io ho <emph>sospetto</emph> della tal cosa. Veggendo adunque Virgilio, che la paura che aveva Dante non nasceva da cagione la quale fusse sufficiente e da temere, la chiama <emph>sospetto</emph>, e non <emph>paura</emph>. E di poi, per dichiarare ancor meglio l'intenzione sua, egli la chiama ancor <emph>viltà</emph>, dicendogli che quivi bisognava al tutto lasciarla. <add resp="ed">[16-18]</add> E perchè egli avesse a fare maggiormente tal cosa, egli gli riduce a memoria, che quando egli gli promesse di cavarlo della selva, egli gli disse che lo merrebbe per uno luogo eterno, ove egli udirebbe le dolorose strida di quegli spiriti i quali son tanto pieni di doglia, ch'ei gridano e chiamano continovamente la seconda morte; onde dice:
<quote rend="block"><lg><l>Noi siam venuti al luogo ove io ti ho detto</l>
<l>Che tu vedrai le genti dolorose,</l>
<l>Che hanno perduto il ben dell'intelletto.</l></lg></quote>
Dove volendo egli di nuovo descrivere lo stato e la miseria d'esse anime dannate, egli narra la maggior pena che in verità elle sopportino, dicendo ch'elle hanno perduto e son prive del bene dell'intelletto. Per intendimento della qual cosa è da sapere, che tutte le potenze dell'anima nostra, per non far cosa alcuna la natura invano, hanno uno obbietto proprio in luogo di fine, nella fruizione del quale consiste la loro perfezione, e si può dire la felicità e il bene loro, avendo ogni fine, come pruova il Filosofo nel secondo della <title>Fisica</title>, ragione di bene, e non si desiderando nè cercando cosa alcuna, se non sotto spezie di bene. Da la qual cosa sèguita manifestamente, ch'ei non possa per il contrario accadere ad alcuna di esse potenzie la maggiore infelicità, ch'esser priva di non poter conseguire tal fine; come si può verbigrazia vedere della potenza nostra visiva, a la qual non può accadere la maggiore miseria, nè cosa alcuna altra che le apporti maggior dolore, che lo essere priva di vedere; laonde fu risposto da Tobia, il qual si stava vecchio e cieco nelle sue case, a l'Angelo, che gli disse, salutandolo, GAUDIUM SIT TIBI: <foreign lang="lat">et quid gaudii mihi esse potest, qui in tenebris sedeo et lumen coeli non video?</foreign> Stando adunque questo fondamento, sono a ragione chiamate da 'l nostro Poeta dolorose e infelici quelle genti, lo intelletto delle quali (che è la più degna e la più nobile potenza dell'anima, e quella sola che tiene del divino, e che ci fa capaci di ragione) è privo sempre del suo fine, ch'è la cognizione della prima verità; e questa è Dio ottimo e grandissimo, nella visione del quale, come è scritto nel sacro Evangelio, consiste vita eterna, cioè la felicità e beatitudine nostra. <add resp="ed">[19-21]</add> E così avendo Virgilio descritto e dimostrato di nuovo appieno lo stato e la miseria delle anime dannate a Dante, egli lo introdusse finalmente fra loro nel modo che narra il Poeta, dicendo:
<quote rend="block"><lg><l>E poi che la sua mano a la mia pose</l>
<l>Con lieto volto, onde io mi confortai,</l>
<l>Mi messe dentro a le segrete cose;</l></lg></quote>
dimostrando come Virgilio lo esortò a lasciare ogni sospetto e ogni viltate, non solamente con le parole, ricordandogli come egli aveva promesso di condurlo a salvamento a Beatrice, ma con cenni e co' gesti, mostrandogli il volto (nel qual si suole scorgere il più delle volte il cuore e l'animo) assai più lieto che prima; della qual cosa dice il Poeta, che prese conforto e contento grandissimo; e di poi pigliandolo per la mano, e facendolo passare dentro a essa porta dello Inferno seco. Il quale Inferno è chiamato da lui il luogo delle <emph>segrete cose</emph>, sì da la parte della divina iustizia, e sì da la natura del peccato. Da la parte della divina iustizia, per essere segretissimi e occultissimi i giudicii di Dio: e da la parte delle colpe umane, perciò che essendo elleno tutte operazioni contro a quanto ne detta e ne ricerca la ragione, e contro a 'l vero e a 'l bene, o naschino da fragilità o procedino da malizia, l'uomo cerca sempre di tenerle segrete, e di occultarle e ricoprirle il più ch'ei può, scusandole con nomi e con ragioni, se non del tutto vere, almanco tanto simili al vero, ch'elle apparischino, se non degne di lode, almanco di scusa e di perdono. <add resp="ed">[22-30]</add> Nel qual luogo entrato il Poeta, e volendo cominciare a narrare alcune sue qualitadi, e primieramente quel ch'egli udisse; perciò che se bene l'occhio nostro è più veloce nelle sue operazioni, che non è l'orecchio (e l'esperienza lo dimostra chiaramente nel tagliare un legno o spezzare una pietra, chè chi è discosto vede molto prima dare il colpo, ch'egli oda il romore), perchè quivi era l'aria tinta e oscura, fecero per il contrario prima l'operazion loro gli orecchi, che gli occhi; onde dice:
<quote rend="block"><lg><l>Quivi sospiri, pianti ed alti guai</l>
<l>Risonavan per l'aere senza stelle,</l>
<l>Perchè io al cominciar ne lacrimai.</l></lg>
<lg><l>Diverse lingue, orribili favelle,</l>
<l>Parole di dolore, accenti d'ira,</l>
<l>Voci alte e fioche, e suon di man con elle,</l></lg>
<lg><l>Facevano un tumulto, il qual si aggira</l>
<l>Sempre in quella aria senza tempo tinta,</l>
<l>Come la rena quando al turbo spira.</l></lg></quote>
Sono i <emph>sospiri</emph> quelle voci maninconose e rammarichevoli, le quali per cagion di qualche grave dolore o di qualche pensiero timoroso gli uomini, avendo prima tirato alquanto a loro lo alito, mandon fuori sin da 'l profondo del loro petto. Laonde si scorge e si discerne in loro, oltre a esse voci rammarichevoli, una certa stracchezza e un certo fastidio. E i <emph>guai</emph> son dipoi, come dice in questo luogo lo espositore moderno, quelle altre voci le quali ei mandon fuori, spignendo impetuosamente lo alito, con suono il quale si senta da lunge, ma non si discerna terminazione alcuna in lui. E i <emph>pianti</emph> sono quei lamenti i quali si fanno per qualche gran dolore, accompagnando la voce a le lacrime, per sfogare da più bande la doglia che altrui ha. Le quali tutte a tre cose dice il Poeta, che facevano un risonare e un rimbombamento d'uno eco tanto maninconoso e miserabile per quello aere infernale (chiamato da lui <emph>senza stelle</emph>, per non si poter vederle di quel luogo, rispetto a quella falda della terra, la quale ricuopre, come noi dicemmo di sopra, il vano d'esso Inferno), ch'egli, benchè ei non fusse ancora arrivato a la sboccatura e a l'orlo, ove si comincia a potere scendere dentro a quello, cominciò a sentirlo. Onde non si potette tenere, mosso da la compassione dell'esser quelle così infelici e misere genti pur della specie medesima ch'era egli, ch'ei non lacrimasse così alquanto. Dopo le quali cose egli soggiugne, per esprimere ancor maggiormente e la miseria loro e le crude e spaventose qualitadi d'esso Inferno, che queste sei cose, cioè diverse lingue, orribili favelle, parole di dolore, accenti d'ira, voci alte e fioche, e con quelle insieme suono e percotimento di mani, facevano un tumulto, aggirandosi continovamente per quella aria oscura senza tempo, in quel propio modo che fa in su i liti la rena, quando il turbo, nodo di vento, spira ed esala; intendendo per <emph>diverse lingue</emph> i varii idiomi delle molte e straniere genti le quali concorrono di qualsivoglia paese quivi, dolendosi ciascuna nel suo linguaggio della sua miseria; per le <emph>orribili favelle</emph>, i rammarichevoli ragionamenti ch'elle facevano per il dolore insieme; per <emph>parole di dolore</emph>, le miserie nelle quali elle raccontavano l'una a l'altra, che si ritrovavano; per <emph>accenti d'ira</emph>, certe voci, o per meglio dire strida e suoni indeterminati, i quali son segni manifestissimi di dolore e d'ira, per le qualità loro, e non perchè ei si comprenda tal cosa da 'l significato propio; perchè sono (come io ho detto) voci indeterminate, le quali si potrebbero chiamare ancora da noi <emph>mugghia</emph>, usando noi dire nella nostra lingua, quando uno grida forte per qualche dolore: <emph>ei mette mugghia</emph>, o <emph>ei mugghia</emph>; onde disse il nostro Poeta di sotto, parlando di colui il quale era nel toro di Fallari:
<quote rend="block"><lg><l>Come il bue Sicilian che mugghiò prima</l>
<l>Col mugghio di colui, e ciò fu dritto,</l>
<l>Che l'avea temperato con sua lima.</l></lg></quote>
Per voci <emph>alte e fioche</emph> egl'intende dipoi certe voci acute, le quali pare che venghino per stracchezza quasi manco. Nè credo ch'ei sia possibile, come nota in questo luogo l'espositore moderno, immaginare voci più strane e spiacevoli a l'orecchio, che di questa sorte che dice il Poeta, chiamandole <emph>alte</emph> per la grandezza del dolore il quale le faceva acute, e <emph>fioche</emph> per aver durato assai a gridare; il che facendole mancare, e togliendo loro alquanto di suono, faceva apparire in loro una certa stracchezza e una certa debolezza, che le faceva maggiormente compassionevoli e meste. E ultimamente per <emph>suono di mani</emph>, il qual dice ch'era insieme con quelle, il battimento delle palme l'una nell'altra, che facevano quelle genti. Il che è segno, nelle cose meste, di dolore; onde lo usano fare, per mostrar maggior doglia, in alcuni paesi le donne nella morte de' loro mariti. E tutte queste cose mescolate insieme facevano, dice il Poeta, un tumulto e uno strepito strano e spiacevole, il quale si aggirava in quella aria <emph>tinta</emph>, cioè turbata e rabbaruffata; usandosi dir nella nostra lingua, quando egli è una aria simile: egli è un tempo <emph>tinto</emph>; e così ancor quando ei minaccia piove rovinose con baleni, tuoni e altre cose simili: il tempo <emph>si tingne</emph>. E per meglio esprimere e descrivere tal cosa egli assomiglia questo tumulto così confuso, che si aggirava per quell'aria oscura, a uno di quei nodi di vento, che i latini chiamano <emph>turbo</emph>, e noi vulgarmente <emph>girone</emph>; il quale voi vedete tal volta entrare fra la rena e fra la polvere, e sollevarla e innalzarla da terra, facendola girare per l'aria, a guisa di una trottola o di uno paleo, chiamato da i latini <emph>turbo</emph>; per il che sono chiamati, per metafora, ancor da loro similmente tali venti, <emph>turbi</emph>. E generansi questi <emph>turbi</emph>, o altramente <emph>tifoni</emph> (chè così gli chiama ancora Aristotile nel secondo delle <title>Meteore</title>), della medesima materia che si generano ancor tutti gli altri venti, cioè di quella esalazione fumosa e secca, che il sole cava con il calor suo della terra; e si fanno, secondo ch'ei mostra dipoi nel principio del terzo, in uno di questi due modi: o abbattendosi a essere nell'aria a riscontro l'uno da l'altro due nugoli ne' quali è racchiusa di questa esalazione, la quale fuggendo, come contrario, la frigidità d'essi nugoli, gli spezza, ma così per fianco; laonde uscendo di essi nugoli, e riscontrandosi l'una parte nell'altra, e non potendo andare in su per cagion del freddo dell'aria, se ne vengono aggirandosi l'una parte dietro a l'altra verso la terra; dove trovando polvere o altre cose simili, le fanno aggirare come voi vedete, insino a tanto ch'elle si consumano e vengono manco: o veramente quando una quantità di tale esalazione è in uno nugolo, e aggirandosi per uscirne, spezza tal nugolo da la parte di sotto, ove egli è sempre più sottile e più debole; perciò che di sopra è egli sempre ricondensato e ingrossato da la frigidità dell'aria ch'esce di quello; e discende così aggirandosi sino in terra, e fa lo effetto medesimo che noi dicemmo che facevan quelle due. <add resp="ed">[31-33]</add> In questo modo adunque sentendo il Poeta aggirarsi quel tumulto in quell'aria tinta e oscura, dice:
<quote rend="block"><lg><l>Ed io che avea di error la testa cinta,</l>
<l>Dissi: maestro, che è quel che io odo?</l>
<l>E che gente è, che par da il duol sì vinta?</l></lg></quote>
Dove il Boccaccio, che ha il suo testo che dice <emph>orrore</emph>, espone paura; e il Landino, che ha <emph>errore</emph>, espone ignoranza. Il che quadra meglio al testo; perchè ei non fu la paura, ma la ignoranza, quella che lo fece domandare, e che romore era quello ch'egli udiva, e che gente fusse quella la quale pareva così vinta e sopraffatta <emph>da il</emph> dolore, o vero <emph>nel</emph> dolore, secondo certi altri testi. A la quale domanda risponde Virgilio, che le anime di tutti quegli, i quali vissono al mondo in tanta pigrizia ch'ei non meritarono mai nè fama nè loda alcuna, tenevano il modo ch'egli udiva, essendo così punite di tal fallo in quel luogo. Il quale è, come dimostra il Giambullari, una caverna la quale è fra la porta dell'Inferno e il fiume di Acheronte. Il qual fiume corre e si trova avanti che altrui arrivi a l'orlo, dove si comincia a scendere nel vano dello Inferno. E questa caverna è nella grossezza della falda del terreno che lo ricuopre. Nè gira però tal caverna attorno al vano, come vogliono alcuni, ma si distende solamente e dura da la porta a la fiumara, con tanta larghezza, quanta si conviene a un ricetto posto inanzi a una fabbrica così grande. E questo luogo dimostra Virgilio essere assegnato a tali anime in compagnia di quegli angeli, i quali non si accostarono nella rebellione di Lucifero nè a lui nè a Dio, ma si stettero ambigui e di mezzo. Per il che i cieli, per non macchiare in modo alcuno, ricevendo una cosa impura, la lor purità e la lor bellezza, gli cacciaron da loro. Nè manco gli ricevette ancora il profondo Inferno, acciò che i demoni, i quali son dentro a quello, non avessero questo contento di veder dannati insieme con loro in un luogo medesimo di quegli che non peccarono come loro. La quale opinione, recitata qui da Dante per la bocca <add resp="ed">[di]</add> Virgilio, che infra gli Angeli fussero alcuni che non volsero accostarsi nè a Dio nè <add resp="ed">[a]</add> Lucifero, fu già di alcuni dottori antichi, e particularmente di Origenes; de' quali alcuni dissero, ch'ei fu assegnato loro per carcere, infino a tanto che Dio non deliberasse altro di loro, questo aere caliginoso; alcuni, ch'ei furon messi in questa parte dell'Inferno, che dice Dante; e alcuni, ch'ei son riservati in certa parte del cielo, donde ei descendon poi tempo per tempo, secondo che dispone la providenza divina (e queste son le nostre anime) ne' corpi umani, che si generano continovamente; ne' quali ei son dipoi forzati, mentre ch'essi corpi sono in vita, a dichiararsi se ei vogliono seguitare Dio o ribellarsi da lui. La quale opinione tenne Matteo Palmieri, poeta e cittadin nostro fiorentino, nel suo libro della <title>Città di vita</title>; il qual libro fu dipoi vietato e dannato, per esser tal opinione contraria a la determinazione della Chiesa; la quale tiene, come scrive il Maestro delle sentenzie nella terza e quarta distinzione del secondo, che tutti gli Angeli, i quali non si accostarono a Dio, peccassero e sieno dannati insieme con Lucifero. Ma perchè a tempo di Dante non era così dichiarata questa opinione, come ella è a' tempi nostri, Dante seguitando, come egli ha fatto in molte altre cose, i dottori antichi, tiene quella che noi abbiamo detto; come dicono le parole del testo, le quali son tanto chiare, ch'elle non hanno bisogno d'altra esposizione. <add resp="ed">[43-45]</add> Per il che (passando più oltre) Dante, poi ch'egli ebbe inteso da Virgilio quali fussero quelle genti, gli venne ancor voglia di sapere per qual cagione elle si lamentassero così amaramente, e che pena fusse la loro; onde sèguita il testo:
<quote rend="block"><lg><l>Ed io: Maestro, che è tanto greve</l>
<l>A lor, che lamentar gli fa sì forte?</l></lg></quote>
A la qual domanda volendo sadisfar Virgilio, come egli aveva sadisfatto ancora a l'altre, dice ch'ei <emph>Rispose: dicerolti molto breve,</emph> volendo inferire, con dirgli che gli risponderebbe a ciò molto brevemente, che la lor vita era stata tanto bassa e inutile, ch'ei non faceva mestieri favellare molto di loro, come vi sarà esposto più chiaramente da noi nella lezione che verrà.</p></div3>
<div3 type="capitolo"><head>LEZIONE SETTIMA <add resp="ed">[vv. 46-120]</add></head>
<p><add resp="ed">[46-48]</add> Avendo dimandato il nostro Poeta, come voi sentiste nella lezione passata, qual cagione fusse quella la quale aggravasse tanto quegli spiriti negligenti, ch'ei si lamentassero così forte, gli fu risposto brevemente da Virgilio:
<quote rend="block"><lg><l>Quanti non hanno speranza di morte,</l>
<l>E la lor cieca vita è tanto bassa,</l>
<l>Che invidiosi son d'ogni altra sorte.</l></lg></quote>
Per notizia e dichiarazione della qual risposta voi avete a sapere, ch'ei non si truova cosa alcuna in questo universo, che non abbia qualche operazione propria, secondo la quale non operando ella, ella si può chiamar vana e imperfetta, e oltre a di questo dire in certo modo ch'ella non sia quello ch'ella è. E la cagione è, per procedere nelle cose tali operazioni da la natura e da la forma loro; e la forma è quella ella sola, come voi avete inteso più volte, che dà a le cose quello essere ch'elle hanno. Onde non operando elleno, si può dire ch'elle non abbino forma, e non avendo forma, ch'elle similmente non sieno. E di questo voi ne potete veder la esperienza fra le cose artificiali, per grazia di esempio in una sega, la quale subito che ella mancasse di segare, ella mancherebbe ancor di esser più sega; il che nascerebbe da lo aver perduta quella forma, la quale la faceva esser sega. Imperò che ella non segava, per esser ferro (chè se così fusse, ei segherebbe ciò che fusse di ferro), ma solamente per esser sega. Da la qual cosa segue, che quanto una forma è più nobile e più perfetta, tanto sono ancor più nobili e più perfette l'operazioni che procedon da lei; onde son più nobili l'operazioni degli animali, che quelle delle piante; perchè la lor forma, la quale è l'anima sensitiva, è più nobile e più perfetta che quella delle piante, la quale è l'anima vegetativa. Per il che par cosa molto conveniente, ch'ei sien degne di maggior biasimo quelle forme, che son più nobili e più perfette, e si stanno ociose e non operano, che quelle che son manco nobili e manco perfette, e si stanno similmente ancor elleno ociose e senza operare. Conoscendo adunque il nostro Poeta, come l'anima umana, per esser capace della ragione, è la più nobil forma che si ritrovi in questo universo, e massimamente da 'l cielo della luna in giù (per il che doverebbe l'uomo operare e più e meglio di alcuna altra cosa), sono con gran considerazione poste da lui in questa caverna, innanzi a la entrata dello Inferno, nella pena che si vedrà di sotto, quelle di tutti coloro i quali furon tanto negligenti e pigri a operare, ch'ei non lasciaron di lor fama o nome alcuno al mondo. Conciosia cosa che il non operar l'uomo secondo che si conviene a la natura sua sia non solamente vietato dalla legge Cristiana, la qual chiama quei servi che nascondono i talenti, dati loro da 'l lor signore, <emph>servi inutili</emph>, ma ancor da la naturale. E lo dimostra apertamente Plutarco, quando riprendendo egli coloro i quali usavan dire a' tempi suoi: Vivi sì e in tal modo che nessuno senta che tu sia vivuto; ei dice che l'animo di chi si vive ocioso e non opera, ancor ch'ei sia buono, fa come l'acque che stanno ferme e non corrono, che si corrompono e marciscono in breve tempo, e come l'acciaio che non si adopera, che ancor che sia lucido e pulito, genera nel non esser adoperato una ruggine la quale lo guasta e consuma tutto. <add resp="ed">[49-51]</add> Sono adunque posti da 'l Poeta con gran ragione in questo luogo quegli, la vita de' quali egli dice che fu tanto bassa e cieca (ove si ha a intendere <emph>cieca</emph> passivamente, cioè non veduta, in quel modo che noi chiamiamo ancor <emph>cieca</emph> una fossa che non si vede), ch'ei non hanno lasciato al mondo nome o fama alcuna di loro. Per la qual cosa soggiugne il testo: <emph>Misericordia e iustizia gli sdegna,</emph> come cose vili e inutili, non gli accettando l'una nel cielo, e non disponendo l'altra ch'ei sien puniti insieme con gli altri dannati nell'Inferno, ma stieno in questo luogo; ove non avendo eglino speranza di morte, cioè che questo misero e infelice stato loro abbia mai a finire, eglino stanno in tanta angoscia e in tanta pena, <emph>Che invidiosi son d'ogni altra sorte,</emph> insino a quella di coloro che son posti in maggior pena di loro; tanto è grande la doglia che apporta loro la vergogna della bassezza loro. Della quale non parendo a Virgilio, che fusse più da favellare, nè manco da considerar più loro, dice ultimamente: <emph>Non ragionar di ciò, ma guarda e passa,</emph> confortandolo a non mettere lo studio o perdere il tempo in soggetti così bassi. <add resp="ed">[52-54]</add> La qual cosa volendo far Dante, dice che vide nel levar gli occhi una insegna ovvero bandiera grandissima aggirarsi con tanta velocità e prestezza per quel luogo, ch'ei pareva ch'ei non se le convenisse posa o fermezza alcuna; chè così espongono gl'interpreti quel verso: <emph>Che d'ogni posa mi pareva indegna.</emph> La qual cosa significa come, chi non si risolve a operar per qualche fine, non ha mai quiete o riposo alcun ne l'animo. <add resp="ed">[55-57]</add> E dietro a questa insegna dice il Poeta che correva sì lunga <emph>tratta</emph>, ovvero tirata, cioè una moltitudine tanto grande di gente, ch'ei non arebbe mai creduto prima <emph>Che morte tanta ne avesse disfatta.</emph> <add resp="ed">[58-60]</add> Infra la quale, poscia ch'egli ebbe conosciuti alcuni, egli dice che guardò e vide l'ombra e l'anima di colui, <emph>Che fece per viltà lo gran rifiuto.</emph> E questo, secondo i buoni espositori (lasciando stare quel che dice il nipote del Poeta, di Diocliziano il quale rifiutò l'imperio, e quel che dice il Landino, di Esaù che rifiutò la primogenitura paterna), fu frate Piero de Mairona, fondatore dell'Ordine de' monaci Celestini. Il quale essendo, mentre ch'egli si stava solitario in un certo eremo presso a l'Aquila, eletto Papa dopo la morte di Niccolao quarto (mediante la discordia de' Cardinali, i quali non si accordaron mai a far un del lor collegio), rifiutò, secondo che mostra qui il Poeta, per il suo poco animo tal degnità. Benchè ei si truova di quegli i quali dicono ch'ei fece tal cosa, ingannato da la malignità di quello che successe dopo lui in tal luogo, chiamato Bonifazio ottavo. Il quale conoscendo la simplicità sua, lo condusse a tale con le sue astuzie, ch'egli dopo il sesto mese, reputandosi non esser sufficiente a tale officio, lo rifiutò pubblicamente, e si ritornò nel suo eremo a fare penitenzia. Laonde pensando molti, attesa la santità della sua vita, ch'egli lo avesse fatto per umiltà, egli fu dipoi da Clemente quinto canonizzato, e ascritto al numero de' santi. E che il Poeta intenda di costui, lo dimostra (come nota in questo luogo con gran diligenza lo espositore moderno) chiaramente il modo del favellare de 'l Poeta; il quale non dicendo, ne che egli gli fusse detto chi egli era da Virgilio nè da altri, nè manco ch'egli se gli dessi a conoscer da sè, come ei fa di tutti gli altri che non furono a' tempi suoi, ma che lo riconobbe da sè, mostra di averlo conosciuto in vita. Il che potette molto bene essere; imperò che egli fu creato Papa l'anno MCCXCIII, nel qual tempo Dante aveva anni XXVIII; e andò poco di poi ambasciadore a Roma a Bonifazio suo successore, ove ei potette facilmente conoscerlo e vederlo. E se qualcuno si opponesse, dicendo: come mette mai Dante costui nello Inferno, avendolo canonizzato la Chiesa e messo nel numero de' santi? si risponde, ch'ei non era seguito ancor tal cosa. E se qualcuno oltre a di questo si maravigliasse, ch'essendo egli persona tanto semplice e di così poco animo, egli fusse eletto al papato, si gli risponde, oltre a lo esserne stata cagione (come noi dicemmo di sopra) la discordia la qual si ritrovava fra' Cardinali, ch'ei non aveva avuto mai fino allora occasione di dar saggio della pusillanimità sua, come egli ebbe da poi ch'ei fu posto in tal grandezza; non essendo cosa alcuna la quale scuopra più gli animi degli uomini e dimostri chi in fatto ei sieno, che il porgli in qualche grandezza o in qualche amministrazione di magistrato e di signoria; onde si usa dire quasi che per proverbio: <foreign lang="lat">Magistratus virum ostendit</foreign>. Perciò che egli avvien proprio allora a gli uomini, come dice Plutarco che avviene a' vasi; i quali subito che tu gli empi, si vede se ei versano, e da qual parte ei versano. <add resp="ed">[60-63]</add> Veggendo adunque e riconoscendo Dante costui, dice che conobbe subitamente, come questa era la schiera de' cattivi, cioè non buoni, ma vili e disutili, e perciò spiacenti a Dio; e tal moltitudine dice che era grandissima, dimostrando (come disse ancora il nostro Petrarca) <emph>Che infinita è la schiera degli sciocchi,</emph> i quali consumano in vilissimo ozio la lor vita, senza pensar mai a che fine ei siano stati creati da Dio. <add resp="ed">[64-69]</add> E questi dice che seguitono tutti una insegna, la quale egli non pone che fusse più di un colore che di uno altro, nè manco contrasegnata con impresa o livrea alcuna, solamente per mostrare come questi tali non si eran mai risoluti, come si è detto di sopra, in vita nè a far bene nè a far male; onde son chiamati da lui <emph>Gli sciagurati che mai non fur vivi,</emph> convenendosi questo nome <emph>non esser vivo</emph> propriamente, non solo a' morti, ma ancora a quegli i quali non operono mai cosa alcuna o poco in vita, se non degna di lode, almanco di biasimo, come fece colui il quale arse, per acquistar fama, il tempio di Diana in Efeso. Al quale proposito recita in questo luogo il nipote di Dante, come essendo ne' tempi suoi in Ravenna dato la nuova a un cavaliere onoratissimo, chiamato M. Lucio da Cesena, che un figliuolo ch'egli aveva (il quale era tanto dappoco, ch'egli non aveva potuto solamente mai farlo dare a piacere alcuno, ma si stava tutto il giorno senza far cosa alcuna a sedere fra i più vili servi di casa) era morto, egli rispose a quel tale che gli arrecò le novelle: Tu dovevi dir sotterrato, se tu volevi dirmi cosa nuova, chè morto mi sapeva io che egli è stato sempre. Il qual bellissimo concetto scrisse elegantissimamente, fra i suoi tumuli, d'uno uomo simile, chiamato Hia, il Pontano dicendo:
<quote lang="lat" rend="block"><lg><l>Nunquam vixit Hias, sed Hias hoc conditur antro;</l>
<l>Si vixit nunquam, mortuus est neque Hias.</l></lg></quote>
E la pena con la quale son puniti questi tali è, secondo che dice il testo, ch'ei sono ignudi e continovamente <emph>stimolati</emph>, cioè punti (modo di dire metaforico, tolto da quel pungetto da buoi, che usano i nostri contadini, chiamato da loro <emph>stimolo</emph>), da mosconi e da vespe le quali fanno, trafiggendo loro la persona e il volto, cader loro il sangue, mescolato con le lacrime del lor pianto, insino a' piedi in su la terra, ov'egli è dipoi da fastidiosi e puzzolentissimi vermini raccolto; dimostrando per i mosconi che gli pungono, i quali sono animali che si pascono d'ogni bruttura, i vili e bassi pensieri loro; e per le vespe, le quali pungono acerbissimamente, le punture di chi ragionevolmente gli biasima della vile e bassa vita ch'ei tengano. <add resp="ed">[70-78]</add> Dopo la qual cosa levando egli, come gli aveva detto Virgilio, da loro gli occhi, e ragguardando più oltre, egli soggiugne: <emph>Vidi gente a la riva di un gran fiume.</emph> Le quali domandando egli a Virgilio chi elle fussero, e per qual cagione elle parevano, secondo ch'ei discerneva per quel lume così fosco e oscuriccio, tanto pronte e desiderose di voler trapassare quel fiume, gli fu risposto da Virgilio, ch'egli gli sarebbe racconto il tutto, subito ch'eglino fermerebbero i passi sopra la trista riviera d'Acheronte. Per il che, temendo il Poeta di non gli essere stato grave e molesto col troppo dimandare, dice che <emph>si trasse</emph>, cioè si ritirò di più parlare (chè in questo medesimo significato usò ancor poi più giù questo verbo il Poeta, dicendo: <emph>Traemmoci così da l'un de' lati,</emph> cioè ritirammoci), insino a tanto ch'eglino arrivarono a la riva del fiume. Questo fiume di Acheronte, chè così lo chiama il testo, posto tra il fine di questa caverna degli sciagurati e lo orlo e sboccatura del vano dell'Inferno, scrive Dante nel quattordecimo capitolo di questa cantica, che nasce insieme con gli altri tre fiumi infernali, cioè Stige, Flegetonte e Cocito, nella isola di Creta da le lacrime ch'escon degli occhi di una certa statua, la quale egli dice essere in sul monte d'Ida; le quali, forando la terra e scendendo dentro a lo Inferno, fanno questi quattro fiumi, il primo de' quali è questo chiamato Acheronte, cioè privazion di gaudio, per dimostrare come chi scende a lo Inferno passa in uno luogo privo d'ogni letizia e d'ogni allegrezza. Onde fu convenientissimo epiteto questo che dette il Poeta a la sua riviera, chiamandola <emph>trista</emph>, cioè maninconiosa; chè così significa questa voce, quando ella è usata propiamente nella nostra lingua, come ella significa ancora nella latina, dond'ella è derivata nella nostra, e in questo significato l'usano i buoni scrittori; onde disse il Petrarca, nella canzone SÌ È DEBILE IL FILO, <emph>mantienti, anima trista</emph>, e il Boccaccio, nella <emph>Fiammetta</emph>, <emph>quando aran fine i tristi e dolenti miei pensieri</emph>; se bene ei si usa oggi vulgarmente <emph>tristo</emph> per sciagurato e per cattivo. <add resp="ed">[82-87]</add> E a questo fiume arrivato insieme con Virgilio, il Poeta dice:
<quote rend="block"><lg><l>Ed ecco verso noi venire per nave</l>
<l>Un vecchio bianco per antico pelo.</l></lg></quote>
E questo era Carone nocchiere, finto da 'l Poeta vecchio e canuto, a imitazione di Virgilio, il qual disse ancora egli di lui:
<quote rend="block"><l>Terribili squallore Caron, cui plurima mento</l>
<l>Canicies inculta iacet....</l></quote>
Questo essere passate l'anime, che vanno a lo Inferno, da Carone hanno tratto i poeti (secondo che scrive in questo luogo, allegando Diodoro Siculo, lo espositore moderno) da 'l costume il quale usavano anticamente, nel seppellire i loro morti, gli Egizii. Le leggi de' quali proibivano ch'ei non si potesse dare sepoltura a corpo alcuno, se egli non n'era prima giudicato degno. E il modo ch'ei tenevano nel darne la sentenzia era questo, ch'ei conducevano il giorno deputato ai giudici, i quali erano sopra tal cosa, il corpo del morto, facendolo passare un lago, il quale era innanzi al luogo ov'eglino stavano, in una barca dai parenti sotto la custodia del nocchiere di essa barca, il quale si chiama nella lor lingua Carone; dove essendo dipoi e accusato, e a rincontro difeso, se egli era giudicato, non per nobiltade o per ricchezza, ma per essere vivuto virtuosamente, degno di sepoltura, ei lo seppellivan quivi pubblicamente con molte cerimonie; ed essendo altrimenti, se lo riportavano a casa, e seppellivanlo nelle loro case secretamente senza cerimonia alcuna. E perchè il medesimo nocchiere riguidava nel riportarlo a casa (il che era cosa disonorata) la barca, i poeti dicono che Carone, preso da chi per la concupiscenza, da chi per il tempo e per la consuetudine, e da chi per il libero arbitrio, guida l'anima con la barca della voluttà nell'Inferno del peccato e del dolore; per il che dice il Poeta, che come egli gli vide, egli gridò <emph>guai</emph> (voce che significa dolore e male contro a chi ella si pronunzia) a voi, anime prave e viziose; soggiugnendo che il primo male, ch'egli annunziava loro, era ch'elle non sperassero mai più di avere a veder il cielo; perciò che egli le menava nelle tenebre eterne, cioè nella privazione eterna della luce, e oltre a di questo in dolore e in pena grandissima, in caldo e in gelo; chè così causano all'uomo queste due qualità, quando elle eccedono e trapassano quel grado d'intensione, ch'egli può sopportare. Le quali tre pene, cioè tenebre, caldo e gelo, cava il Poeta nella Scrittura antica da le parole di Iob, e nella nuova da quelle de lo Evangelio; però che parlando Iob de i dannati, dice: <foreign lang="lat">in tenebris sicut in luce ambulant, et ad nimium calorem transibunt ab aquis nivium</foreign>; e ne lo Evangelio è chiamato lo Inferno <emph>le tenebre esteriori</emph>, nelle quali <foreign lang="lat">est ignis aeternus et frigus et stridor dentium</foreign>. Delle quali tre pene si serve finalmente ancora il nostro Poeta in questo suo Inferno; primieramente delle tenebre, cioè della privazion della luce nel Limbo, per punizione di quegli che non hanno avuto il lume della fede e il battesimo; del fuoco, per pena e gastigo de' peccati della fragilità e della malizia, i quali son puniti per tutti quei cerchi che si truovano avanti il burrato di Gerione; e del freddo e del ghiaccio, per punire quelli della efferità e bestialità, i quali son puniti nel fondo e nel centro dell'Inferno. <add resp="ed">[88-93]</add> Ma perchè Carone si accorse in questo mentre come Dante era vivo, onde non era venuto ancora il tempo ch'egli dovesse portarlo al conspetto di Minos a essere giudicato al luogo che meritavano le colpe sue, come egli faceva le altre anime; egli gli disse: <emph>E tu che sei costì, anima viva,</emph> (cioè che dài vita a cotesto corpo, mentre che tu vi stai dentro) pàrtiti da coteste anime, le quali essendo sciolte dai loro corpi son giunte al termine ch'elle debbono esser giudicate e punite dei loro falli, il che non avviene a te, il quale per essere ancora in vita sei a tempo a purgartene. E veggendo ch'egli per tali parole non si partiva, gli disse, negandogli finalmente il passaggio, ch'egli passerebbe quel fiume per altra via e per altri porti, perciò che più lieve legno che il suo lo porterebbe; volendo significare per tali parole, come molto più leggieri cagioni, che non era la dannazione eterna, erano atte, mentre ch'egli era così vivo, a farlo passare nella privazion del gaudio e della quiete. Conciosia cosa ch'ei non sia errore alcuno, per minimo ch'egli sia, che non partorisca nella conscienza di chi vuol vivere secondo la ragione e moralmente, dolore e rimorso grandissimo. <add resp="ed">[94-96]</add> Le quali parole di Carone avendo udite Virgilio, e conoscendo per il lume ch'egli aveva avuto da Beatrice, come ei non era potenza alcuna la quale potessi opporsi e resistere a la divina, gli rispose in difesa di Dante:
<quote rend="block"><lg><l>...... Caron, non ti crucciare,</l>
<l>Vuolsi così colà, dove si puote</l>
<l>Ciò che si vuole, e più non domandare.</l></lg></quote>
<add resp="ed">[97-99]</add> Laonde intendendo Carone, che così era stato deliberato da colui del quale è scritto: <foreign lang="lat">omnia quaecumque voluit fecit</foreign>, fermò il suo parlare; chè così vuole inferire il Poeta, dicendo:
<quote rend="block"><lg><l>Quinci fur quete le lanose gote</l>
<l>Al nocchier della livida palude,</l>
<l>Che intorno agli occhi avea di fiamme rote;</l></lg></quote>
chiamando le gote pilose di Carone, metaforicamente e per similitudine, <emph>lanose</emph>, per essere i peli a gli uomini in luogo delle lane a le pecore; e la fiumana di Acheronte <emph>palude</emph>, per mostrar ch'ella stia più tosto ferma, a guisa che fanno l'acque ne' luoghi paludosi, ch'ella corresse; e <emph>livida</emph>, per apparir le sue acque, in quell'aria così oscura e nel barlume di quei fuochi, di quel color pagonazziccio luccicante, che appariscon quei segni che nascono da battiture o da percosse, i quali noi chiamiamo vulgarmente <emph>lividi</emph>; e dicendo che esso nocchiere, cioè Carone, aveva intorno a gli occhi ruote di fiamme, non tanto per imitar Virgilio, il qual disse di lui: <foreign lang="lat">...... stant lumina flammae,</foreign> quanto per dimostrar con tal segno la crudeltà e la ira sua verso di esse anime. <add resp="ed">[100-105]</add> Le quali egli dice che subito ch'elle udirono le crude e dispietate parole sue, essendo lasse e stracche per il dolore, e nude e spogliate d'ogni aiuto, cangiarono per la paura il colore, e tremando e dibattendo i denti cominciarono a guisa di disperate come elle erano, a bestemmiare e maledire <emph>Dio</emph>, esecutore in loro della sua iustizia; <emph>i loro parenti</emph>, i quali l'avevano generate; <emph>l'umana specie</emph>, dolendosi di non essere più tosto anime di altri animali, che di uomo; il <emph>luogo</emph> e il <emph>tempo</emph>, dove e quando elle nacquero, e di più il <emph>seme</emph>, <emph>Di lor semenza e di lor nascimenti,</emph> cioè della generazione del loro composto; imperò che ei non basta a la generazione de l'uomo, per essere egli animale perfettissimo, la materia e la virtù universale vivificativa del cielo, come ella fa nella generazione di molti animali imperfetti i quali nascono di putrefazione; ma gli bisogna ancora l'operazione dello agente univoco, cioè della specie medesima; onde disse il Filosofo: <foreign lang="lat">sol et homo generat hominem</foreign>. <add resp="ed">[106-108]</add> Dopo la qual cosa dice il Poeta ch'elle si ritrassero piangendo amaramente tutte insieme, accostandosi a la malvagia e dolente riva, la quale <emph>attende</emph>, cioè aspetta (chè in tal significato usarono molte volte quei tempi questo verbo), ciascuno peccatore; chè altro non vuol dire <emph>chi Dio non teme</emph>, se non chi è peccatore. Perciò che non si potendo temere Dio come male, essendo egli il vero e sommo bene, non vuol dire altro il <emph>non temerlo</emph>, che il non temer di offenderlo, così come per il contrario il <emph>temerlo</emph>, temere di offenderlo; il che è cosa tanto santa e pia, che il Profeta disse che il principio della sapienza era il timor di Dio. <add resp="ed">[109-111]</add> A questa malvagia riva adunque raccoglie queste infelici anime Carone demonio, con occhi infiammati a guisa di <emph>bragia</emph>, cioè brace accesa; chè l'una e l'altra voce usa la nostra lingua. E batte e percuote col suo remo ciascuna che <emph>si adagia</emph>, cioè non si affretta; il quale verbo è qui formato ad arte da 'l Poeta, per maggiore espressione del suo concetto, da questo nome <emph>agio</emph>, il quale significa una certa commodità, e un fare le cose senza fretta o prestezza alcuna. <add resp="ed">[112-117]</add> Per la qual cagione, temendo elleno tali battiture, dice ch'elle si gittavano ad una ad una da quel lito a i cenni di Carone, in quel propio modo che si levano e cascano lo autunno le foglie da i rami de gli arbori l'una appresso l'altra, insino a tanto che lo arbore vede in terra tutte le sue spoglie, cioè non gnene resta alcuna; o come si getta un augello, cioè uno sparviere o falcone o altro uccello rapace, a i cenni e al richiamo del padrone; comparazioni tolte da Virgilio nel sesto, e dette da 'l nostro Poeta (come può veder ciascun che vuole) non manco leggiadramente in questa lingua, che se le dicesse Virgilio in quella. <add resp="ed">[118-120]</add> In questa maniera adunque dice il Poeta che se ne andavano quelle anime (chiamate da lui <emph>il mal seme di Adamo</emph>, non per esser nate di lui, come i loro corpi, ma per l'affinità e unione grande ch'elle ebbero con quegli, mediante la quale elle si procacciaron parimente e per loro e per quegli la dannazione eterna) <emph>su per l'onda bruna</emph>, cioè su per l'acque di Acheronte, chiamate da lui dianzi <emph>livide</emph>, e ora <emph>brune</emph>, a maggior espressione della brutta qualità di quelle. Ove <emph>avanti</emph>, cioè prima, che queste imbarcate <emph>sieno discese</emph> e smontate di là nell'altra ripa, <emph>anco</emph>, cioè ancora, <emph>si aduna</emph>, si raccoglie e ristringe insieme, <emph>di qua</emph>, in su la proda ov'erano i nostri Poeti, un'altra <emph>schiera</emph> e un'altra moltitudine di anime per passare ancora elleno similmente a l'altra riva. Nelle quali parole egli dimostra esser grandissimo il numero delle anime le quali venivano in quel luogo per passare a lo Inferno. Il che non è maraviglia, considerando ch'ei convengono quivi non solamente quelle de' Cristiani, ma quelle di tutte le sette, e finalmente quelle di tutte le parti del mondo. A questa riva di Acheronte essendo adunque arrivati i nostri Poeti, Virgilio volendo sadisfare a Dante, il quale lo aveva domandato che genti fossero quelle, e qual cagione era quella che le faceva parer così pronte al passare, gli risponde quel che voi udirete (per non essere al presente più lungo) domenica che verrà.</p></div3>
<div3 type="capitolo"><head>LEZIONE OTTAVA <add resp="ed">[vv. 121-136]</add></head>
<p><quote rend="block"><lg><l> Figliuol mio, disse il maestro cortese....</l></lg></quote></p>
<p><add resp="ed">[121-123]</add> Avendosi sentito il nostro Poeta, quando Virgilio volle rispondere a la sua domanda, chiamare <emph>figliuolo</emph> (il qual nome, se bene egli significa una certa superiorità, importa e dimostra insieme con quella uno amore grandissimo), chiama ancora egli, Virgilio, oltre a maestro, <emph>cortese</emph> e pieno d'ogni bel costume, e particularmente di quella liberalità e di quel desiderio di ammaestrare e giovare altrui, che Platone stimava esser tanto proprio dell'uomo, ch'ei diceva ch'egli era nato solo per questo. Da la qual cortesia mosso Virgilio, volendo primieramente rispondere a la prima parte della domanda fattagli da Dante, la qual fu: che genti fossero quelle, dice:
<quote rend="block"><l>Quegli che muoion nella ira di Dio</l>
<l>Tutti convengon qui d'ogni paese.</l></quote>
Ove è da notare che se bene la morte è comune a tutti gli uomini (o sia per necessità e proprietà naturale della materia della qual son composti i loro corpi, la quale essendo, come vogliono i filosofi, in potenza a tutte le forme, si spoglia del continovo della una, e vestesi de l'altra; o sia per avercela procacciata il primo nostro padre Adamo con la sua disubbidienza, come tiene la religione cristiana), ella non fa però in tutti il medesimo effetto. Imperò che ella fa trapassare gli eletti, e quegli che muoiono nella grazia di Dio, da una vita mortale e piena di miserie a una immortale e felicissima; e i reprobati, e che muoion nella sua disgrazia, per il contrario da una, che ha pur nome di vita, a una morte che non muor mai, e a una miseria inestimabile e grandissima. Onde è chiamata da le sacre scritture la morte de' giusti ottima, e quella de' peccatori pessima. La qual cosa volendo esprimere il Salvator nostro ne' suoi evangelii con una parola sola, chiamò la morte sonno, rispondendo a coloro che gli dissero come Lazero era morto: Lazero, amico nostro, dorme; assomigliando la morte a il sonno; perciò che come il sonno è a i sani un riposo e un ristoro delle fatiche e degli affanni loro, e oltre a di questo gli rende da poi più espediti e più atti a operare; e a gl'infermi e pieni di cattivi umori è inquieto e fastidioso, di maniera che egli ne conduce molti al fine; così ancor la morte è similmente a gli eletti e giusti un fine di tutte le lor fatiche e affanni, e rendegli più atti ed espediti a l'operazioni loro propie, le quali sono fruire e vedere la faccia di Dio nella eterna beatitudine; e a i reprovati e impii cagione di maggior travagli e di condurgli finalmente a la dannazione eterna. Ma perchè se ben ei muoiono (come si è detto) tutti gli uomini, ei non possono andare in luogo di salute se non quegli che hanno avuto il battesimo e il lume della fede, e di questi non però ancora tutti; e il numero de' cristiani è quasi un niente a rispetto di quello delle altre sette e religioni, e di quegli che vivono secondo la natura; il Poeta dice che questa moltitudine della gente, che correva a la riva di quel fiume per passarlo, era tanto grande, ch'ei non avrebbe mai creduto prima, che la morte ne avesse disfatta tanta. Per il che domandando Virgilio chi elle fossero, egli gli rispose (come voi sentiste) che queste eran l'anime di tutti quegli i quali morivano in qualsivoglia luogo e parte del mondo nella ira e nella disgrazia di Dio. Dove non si ha a intendere, se bene il Poeta usa per esprimere con maggiore efficacia il concetto suo questo modo del dire, che in Dio sia ira alcuna; perciò che in Dio (come voi avete inteso più volte), essendo egli semplicissimo e perfettissimo, non può cadere nè ira nè misericordia nè alcuna altra passione o affetto simile, in quel modo ch'elle caggiono, con perturbazione e alterazione degli animi nostri, nella parte nostra concupiscibile e irascibile. Ma si dice, come voi avete inteso altra volta, Dio essere adirato o avere misericordia, secondo gli effetti o d'ira o di misericordia, che si veggon procedere più in un tempo che in uno altro da lui. E perchè voi possiate intender meglio e con maggior facilità tal cosa, voi avete a sapere, che in ciascuna di queste passioni si posson considerare, secondo la dottrina de' teologi, due cose; l'una delle quali è chiamata da loro l'<emph>affetto</emph>, e l'altra l'<emph>effetto</emph>. L'affetto chiamano eglino, verbigrazia nella misericordia, quella compassione che noi sentiamo tal volta dentro di noi delle miserie degli uomini o di qualche altra cosa simile; la qual compassione nasce in noi e si sente sempre con qualche poco di dolore, o almanco con qualche alterazione dell'animo nostro. E l'effetto è dipoi quello aiuto e quel soccorso, che noi porgiamo a quegli che noi veggiamo esser posti in tal miseria. E di queste due cose la prima, cioè lo affetto, dicono i teologi ch'è alieno al tutto da Dio, e non si può porre in modo alcuno in lui. Imperò che essendo egli eterno e immutabile, non può cadere in lui alterazione o compassione alcuna delle miserie nostre. Ma l'altra, cioè lo effetto, è ben posto da loro in lui; e questo è quello aiuto e quel soccorso, ch'egli porge tutto il giorno a coloro che invocano e chiamano il suo nome nelle tribulazioni e ne' bisogni loro. E così viene a essere in Dio non l'affetto, ma solamente l'effetto della misericordia, della ira e delle altre passioni simili, attribuitegli in molti luoghi delle sacre scritture. E però David profeta, il quale conosceva per inluminazione dello Spirito Santo quanto importassero nella essenzia divina questi simili effetti, pregava il Signore, che non lo arguisse ed esaminasse nel suo furore, e non lo correggesse nella sua ira; il che non era altro che pregarlo ch'egli gli perdonassi i peccati ch'egli aveva commessi, e non mostrasse in lui, gastigandolo e correggendolo, segni di furore e d'ira. E Ieremia profeta, parendogli troppo grave il flagello e la tribulazione la quale ei prevedeva, per revelazione divina, dovere venire sopra la città di Ierusalem, diceva al Signore: <foreign lang="lat">nimium iratus es nobis, Domine</foreign>. Per la qual cosa, dicendo Virgilio al nostro Poeta, che quelle anime, le quali concorrevano e descendevano da ogni paese e da tutte le parti del mondo in quel luogo, eron tutte quelle di coloro i quali morivan nella ira e nella disgrazia di Dio, si ha a intendere ch'elle eran quelle nelle quali esercitando Dio, per punirle della lor mala vita, la infallibile iustizia sua, mostrava in loro segni e effetti di furore e d'ira, sì come ei mostra per il contrario in quelle di coloro che muoiono nella sua grazia, operando in loro la ineffabile bontà sua segni di liberalità e di misericordia. E in questo modo viene aver finalmente Virgilio sadisfatto a pieno a la prima domanda di Dante. Per maggior dichiarazione della quale nota ed avvertisce in questo luogo lo espositore moderno, che il morire <emph>nella ira di Dio</emph> non è il cadere nel peccato, come dice nel suo comento il Landino; conciosia che se questo fosse, non si salverebbe persona alcuna, essendo scritto nelle sacre lettere ch'ei non è alcuno sì giusto, che qualche volta non caggia; ma è il perseverare ostinatamente in quello. Imperò che faccendo tale abito senza pentimento alcuno, e senza mai ricorrere a Dio, si muore giustamente e veramente nella sua ira.</p>
<p><add resp="ed">[124-126]</add> La seconda domanda, che fece il nostro Poeta a Virgilio, fu qual costume e qual cagione fusse quella, che le faceva parer cotanto pronte a trapassar il fiume. A la quale rispondendo egli con la medesima cortesia, dice:
<quote rend="block"><lg><l>E pronti sono a trapassar lo rio,</l>
<l>Chè la divina iustizia gli sprona</l>
<l>Sì, che la tema si volge in disio;</l></lg></quote>
dimostrandogli, ciò nascere e procedere da la iustizia divina, la quale gli sprona e spinge sì e in tal maniera, che il timore e la paura, ch'elle hanno della dannazione eterna, diventa e si muta loro in desio e voglia; cosa certamente molto dura e grave al pensarla, non si potendo desiderar secondo la natura mai in modo alcuno il male; ma dichiarata con gran dottrina dai sacri teologi e da i dottori santi, inluminati da lo spirito divino, i quali dicono ch'egli è tanto grande lo spavento che porge a' dannati la faccia di Dio irata, ch'eglino si gitterebbono in ogni grandissimo supplizio per fuggir dinanzi a quella. Per il che fu detto da Iob in persona di queste infelici anime: <foreign lang="lat">ubi fugiam miser a facie indignationis tuae?</foreign> mostrando che chi ha Dio per nimico fuggirebbe in qual si voglia luogo per non veder la sua faccia sdegnata contro di lui. Laonde se queste anime paion tanto pronte e desiderose di scendere dentro a l'inferno nel luogo deputato da la divina iustizia per loro, elle non lo fanno per elezione libera, eleggendo tal cosa come bene, ma per fuggire un maggior male. Imperò che come quei mercanti, i quali si ritrovano in una fortuna tanto grande e pericolosa, ch'ei veggono ch'ei bisogna, o scaricar la nave facendo getto, o perder la vita, gettono, per fuggire la perdita della vita, ch'è il maggior male, le loro robe in mare, così ancor queste infelici anime, per fuggir lo spavento che dà loro la faccia di Dio adirata, come maggior male, desiderono, spronate da la divina iustizia, per levarsi dinanzi a quella, di condursi nell'inferno, per discostarsi il più ch'elle possono da Dio; non sapendo le poverette, che la sapienza umana dice per bocca di Virgilio: <foreign lang="lat">Iovis omnia plena</foreign>, e la divina per quella di David profeta: <foreign lang="lat">si ascendero in coelum, tu illic eris, et si descendero in infernum, ades</foreign>. <add resp="ed">[127-129]</add> Dopo le quali cose dubitando Virgilio, che Dante non avesse preso qualche dispiacere nell'animo di quelle parole che gli disse Carone, ancor ch'egli gli rispondesse per lui che <emph>non si crucciasse</emph> (cioè non si adirasse o sdegnasse; chè così significa questo verbo, formato da questo nome <emph>corruccio</emph>; onde disse il nostro M. F. Petrarca: <emph>Ingiuria da corruccio, e non da scherzo</emph>), chè così era stato disposto e ordinato da la potenza divina; egli cercando, spinto da quella cortesia della quale noi ragionammo di sopra, di levarglielo e torglielo al tutto da lo animo, gli dice:
<quote rend="block"><lg><l>Quinci non passò mai anima buona;</l>
<l>E però se Caron di te si lagna,</l>
<l>Ben puoi sapere omai che 'l suo dir suona;</l></lg></quote>
cioè, per questo luogo, dove Carone trapassa l'anime, non passò mai anima alcuna buona, cioè che dovesse salvarsi. Perchè, quanto a la lettera, quelle che vanno in luogo di salute scrive il Poeta che vanno per la marina al purgatorio; donde elle sono dipoi, come può veder chiaramente ciascun che vuole nel principio e nel fine della seconda cantica, tolte e guidate da l'Angelo al regno del cielo. E secondo il senso morale, i buoni non passan mai questo fiume di Acheronte, privazione d'ogni gaudio, cioè non si disperano mai affatto; e se bene ei cascon talvolta in peccati che sieno gravissimi, ei consideron che la misericordia di Dio gli supera tanto di grandezza, ch'eglino sperano sempre in lei. E il Poeta stesso lo dimostrò nel Purgatorio nella persona di Manfredi; onde gli fece dire:
<quote rend="block"><lg><l>Orribil furon gli peccati miei;</l>
<l>Ma la bontà divina ha sì gran braccia,</l>
<l>Che apprende ciò che si rivolge a lei.</l></lg></quote>
E perchè nessuna di queste anime, le quali posson trovar misericordia e perdono dei lor falli appresso Dio (per il che elle son chiamate da lui <emph>buone</emph>, essendo buono solamente colui il quale è reputato da Dio per sua grazia tale; onde disse David profeta: <foreign lang="lat">beati quorum remissae sunt iniquitates</foreign>, e: <foreign lang="lat">beatus cui non imputavit Dominus peccatum</foreign>), passò mai per questo luogo, ma solamente quelle che son giudicate da la divina iustizia ree e degne delle pene eterne; il che è fatto da lei quando elle escono de' loro corpi, perciò che allora finisce il tempo di penitenzia e di grazia; eccetto però in quegli che perseverano ostinatamente nel peccato della incredulità, leggendosi nella verità evangelica, che chi non crede è già giudicato; Carone conoscendo che tu Dante, dice Virgilio, sei ancora in vita, onde non sei giudicato, ti disse che tu ti partissi da quelle altre che cercavan, per le cagioni dette di sopra, con tanta prontezza di esser passate da lui. E veggendo di poi che tu non ti partivi per il suo dire, ti disse così alquanto sdegnosamente quelle altre parole che tu sentisti; delle quali tu non debbi pigliare dispiacere nè sdegno alcuno, perciò che se egli si lagna e si duole di te, che tu venga a passare donde tu non debbi e non ti si appartiene, tu puoi oramai sapere e conoscere per te stesso che suoni il dire suo, cioè quello che voglino inferire le parole sue, e come la cagione della sua querela è il voler passar tu che non sei, per essere ancor vivo, giudicato e dannato, donde non passano se non i dannati. <add resp="ed">[130-136]</add> Il qual parlare non aveva appena finito Virgilio, ch'egli avvenne quel che narra il Poeta dicendo:
<quote rend="block"><lg><l>E detto questo, la buia campagna</l>
<l>Tremò sì forte, che dello spavento</l>
<l>La mente di sudore ancor mi bagna.</l></lg>
<lg><l>La terra lacrimosa diede vento,</l>
<l>E balenò una luce vermiglia,</l>
<l>La qual mi vinse ciascun sentimento;</l></lg>
<lg><l>E caddi come l'uom cui sonno piglia.</l></lg></quote>
Non si possono le cose, che procedono immediatamente da la volontà di Dio, provare in altro modo, che con l'autorità delle sacre scritture, o col miracolo; il quale miracolo è una operazione ch'eccede e trapassa la forza e il potere della natura, in quel proprio modo ch'eccede e trapassa ancora la divina sapienza la cognizione e il sapere umano. E però se voi avvertirete bene, voi troverete che quando gli Apostoli cominciarono a predicare nella primitiva Chiesa la dottrina evangelica, perchè ella dependeva immediatamente da Dio per Cristo suo figliuolo, eglino la confermavano subitamente co' miracoli. Il quale ordine conoscendo il Poeta nostro che aveva ancora similmente osservato in lui la divina grazia, e volendolo descrivere, dice che subito che Virgilio inluminato da Beatrice, mandata da la divina grazia, ebbe detto a Carone che lo passasse, perciò che ei voleva così colui che puote tutto quello ch'egli vuole; e a Dante la cagione per la quale Carone si lagnava di lui; la divina potenza mostrò subitamente in confirmazione di tali parole questo miracolo, che il luogo ove eglino erano (chiamato da 'l Poeta <emph>la buia campagna</emph>, per non vi essere altro lume che quello che fanno i fuochi, che sono in varii luoghi dell'inferno) tremò e si dibattè tanto forte e con tanto romore e impeto, che la mente, cioè la memoria ch'io ne ho, dice il Poeta, mi fa ancor sudare per lo spavento che io ne presi; essendo cosa molto consueta, che il ritornarsi nella mente qualche grandissima paura passata partorisca tal volta in altrui sudori freddi e altri accidenti simili. E <emph>la terra lacrimosa</emph>, cioè il suolo della caverna degli sciagurati, bagnata (come disse di sopra) da le loro lacrime mischiate col sangue che usciva da le punture delle vespe e de' mosconi che gli trafiggono, <emph>diede vento</emph>, cioè esalò vapore; il quale, accendendosi nella caliginosità di quella aria infernale, apparse a gli occhi di Dante alquanto più vermiglio e sanguigno, che non fanno i baleni che si generano in questa nostra aria, la quale è più pura; la qual cosa gli vinse e tolse di tal maniera ciascuno sentimento, che gli spiriti gli mancarono, e cadde in terra, come fa uno uomo ch'essendo preso da 'l sonno, non può più sostenere il capo, onde convien ch'egli caggia in terra o si appoggi a qualcosa che lo regga. E in tal maniera addormentato il nostro Poeta, convenne ch'ei fusse preso da Carone o da Virgilio, e messo nella barca e portato di là da 'l fiume; ponendo egli qui fine a questo capitolo, e dicendo nel principio dell'altro, quando egli si destò, che si ritrovò in su la proda della valle infernale. A la quale prima che passiamo ancor noi con l'esposizione nostra, mi par che non sia da lasciar passare senza considerazione, che descrivendo il Poeta il modo com'egli entrasse in ciascuno di questi tre regni de' quali egli scrive in questa sua opera, egli dice che fu portato in tutti dormendo; in questo dell'Inferno, nel modo che voi avete udito; in quello del Purgatorio, da Lucia, onde gli fu poi detto nel nono capitolo da Virgilio:
<quote rend="block"><lg><l>Dianzi nell'alba che precede il giorno,</l>
<l>Quando l'anima tua dentro dormia</l>
<l>Sopra li fiori, onde là giù è adorno,</l></lg>
<lg><l>Venne una donna, e disse: io son Lucia;</l>
<l>Lasciatemi pigliar costui che dorme;</l></lg></quote>
e di poi, ritrovandosi nel paradiso terrestre, e volendo Beatrice guidarlo nel regno del cielo, egli dice medesimamente che si addormentò di tal maniera, per la dolcezza dell'inno che cantavano intorno al carro, sopra il quale era il Grifone, quelle genti che lo seguitavano, ch'ei non sa ridirlo; ma sa bene che tal sonno gli fu rotto da uno splendor grandissimo, e da un chiamare insieme con quello: <emph>surgi, che fai?</emph> La qual cosa non è da pensare che fusse fatta da 'l Poeta senza dottrina e senza arte. E nientedimanco ella non è notata da espositore alcuno, eccetto che da 'l Vellutello; il quale considerando tal cosa dice, seguitando quel senso morale il qual pone per tutta questa parte il Landino, che volendo la grazia inluminante disporre il Poeta, posto per la parte sensitiva, bisognò ch'ella lo addormentasse. Imperò che essa parte sensitiva, se ella non avesse fatto così, arebbe sempre recalcitrato, e non arebbe obbedito mai totalmente a la ragione superiore, significata per Virgilio. La quale esposizione è molto bella e arguta, e merita certamente gran lode. Nientedimanco io vo' dare a questo luogo ancora questa altra esposizione, e pigli dipoi ciascheduno quella che più gli piace: Che il Poeta abbia finto d'essere stato portato in ciascun di questi tre regni addormentato, e quando l'anima sua ragionevole non poteva fare operazione alcuna speculativa perfetta, solamente per dimostrare come egli non poteva entrare in modo alcuno in nessuno di quegli tre stati, cioè nella perfetta cognizione de' vizii, nella salutifera purgazione di quegli, e nella contemplazione di Dio e delle cose divine, con le forze e col valor suo; non essendo sufficiente per sè stesso l'uomo, come è scritto nelle sacre scritture, pure a pensare, non che a fare una minima opera buona; per il che bisogna a chi vuole camminare, come il Poeta, al regno del cielo, disporre primieramente l'intenzione e la volontà, e dipoi diffidandosi al tutto delle forze sue (chè questo significa lo addormentarsi) rimettersi nella bontà divina; la quale ne porta poi ella con la sua grazia chiunche è così disposto, e ricorre a lei, nella cognizion de' vizii, nel pentimento di quegli, e nella contemplazione della grandezza e bontà sua. E questo è quanto io ho che dirvi sopra questo terzo capitolo di questa prima cantica; il quale essendo finito qui, finirò ancora io insieme con quello questa lezione.</p></div3></div2>
<div2 type="parte" n="CANTO IV">
<div3 type="capitolo"><head>LEZIONE NONA CAPITOLO QUARTO DELLA PRIMA CANTICA DI DANTE <add resp="ed">[vv. 1-22]</add></head>
<p><add resp="ed">[1-3]</add> Incomincia questo quarto capitolo il nostro Poeta in narrando come, destandosi egli da 'l sonno il qual lo aveva preso in su la ripa di Acheronte da la banda verso la porta dell'Inferno, si accorse in un tempo medesimo come egli aveva passato il fiume, ed era in su la sponda del vano di esso Inferno; onde dice:
<quote rend="block"><lg><l>Ruppemi l'alto sonno nella testa</l>
<l>Un grave tuono, sì che io mi riscossi,</l>
<l>Come persona che per forza è desta.</l></lg></quote>
Nelle quali parole rendendo egli primieramente la cagione del suo svegliarsi, dice che tal cosa nacque da un grave e grandissimo tuono, il quale lo fece riscuotere in quel modo che fa una persona la quale è desta per forza e per violenza. Imperò che sentendo gli spiriti, i quali erano racchiusi intorno al cuore da quelle fumosità che ricascon da 'l capo nella digestione del cibo (chè da questo nasce, come voi avete inteso altra volta, propiamente il sonno), il romore di questo tuono, corson subitamente per defensione del cuore negli strumenti de' sensi; onde potendo far ciascuno l'operazion sua, si sciolse il senso comune il quale era legato da esso sonno, e il Poeta riebbe il sentimento e svegliossi. E perchè tal cosa nacque da la cagion sopraddetta, e non perchè ei fussero ancor consumate da 'l calore del cuore quelle tal fumosità, come avviene a chi si sveglia naturalmente, egli con grandissima arte dice che un grave e gran tuono gli roppe tanto subitamente questo suo <emph>alto</emph>, cioè profondo, sonno, ch'egli si riscosse in quel propio modo che fa una persona, la quale è desta violentemente e per forza. <add resp="ed">[4-9]</add> Dopo la qual cosa egli narra quel ch'egli di subito facessi, dicendo:
<quote rend="block"><lg><l>E l'occhio riposato intorno mossi,</l>
<l>Dritto levato, e fiso riguardai</l>
<l>Per conoscere il luogo dove io fossi.</l></lg></quote>
Ove levandosi egli, come voi udite, ritto e in piede, e voltando e girando attorno attorno gli occhi riposati e confortati alquanto da esso sonno, ragguardando fiso e intentamente per conoscere il luogo nel quale egli era, egli soggiugne:
<quote rend="block"><lg><l>Vero è che in su la proda mi trovai</l>
<l>Della valle d'abisso dolorosa,</l>
<l>Che tuono accoglie d'infiniti guai.</l></lg></quote>
Imperò che accorgendosi egli ch'egli era in su la ripa ove sbarcavano l'anime guidate da Carone, e ricordandosi come ei si addormentò ove elle s'imbarcavano, conobbe in un tempo medesimo come egli aveva passato il fiume, e si ritrovava in su la sponda della valle dolorosa dell'Inferno, chiamato da lui (per fuggire il fastidio, che darebbe il sentir tanto replicare uno nome medesimo) lo abisso, sì per essere esso Inferno un luogo ascoso è profondo, come significa propiamente tal voce, e sì per usare ancora spesse volte il vulgo chiamarlo così. Le orribili e spaventose qualità della qual valle e profondità piena di dolore volendo egli in parte raccontare, e sentendo prima, per la cagione detta da noi nelle lezioni passate, lo orecchio il romore delle strida e de' rammarichi delle anime ch'eran dentro a quella, che l'occhio scorgesse o discernesse cosa alcuna, egli dice ancor primieramente: <emph>Che tuono accoglie d'infiniti guai;</emph> cioè la quale valle raccoglie e contiene, dentro al suo seno, <emph>tuono</emph>, cioè uno suono e un romore grandissimo, d'infiniti guai e d'infiniti lamenti; chiamando tal romore <emph>tuono</emph>, e non voce, per non si sentire in quello distinzione o forma alcuna di parole terminate, ma solamente quel rimbombo doloroso di guai e di strida, significativo per la qualità, e non per la terminazione, di miseria e di dolore infinito. <add resp="ed">[10-12]</add> Dopo la quale qualità di essa dolorosa valle, appartenente al senso dell'udire, egli ne descrive e narra tre, non manco orribili e spaventose, appartenenti a quel del vedere, dicendo: <emph>Oscura, profonda era e nebulosa;</emph> cioè ella era buia e senza luce; profonda, cioè alta e di grandissimo fondo; e nebulosa, cioè piena di nebbie e di vapori grossissimi. Nè è maraviglia che il Poeta dica di questo vano e di questa concavità dello Inferno, ch'ella fusse buia, essendo ella una caverna, sotto la terra, ricoperta di maniera da una falda di quella, che (come noi dicemmo sopra) ei non si poteva vedere di luogo alcuno il cielo; e veggendo noi oltre a di questo, che ancor l'aria, nella quale siamo noi a cielo aperto, è buia e oscura, se ella non è inluminata da la presenza del sole o da la luce di qualche altro corpo luminoso. E se bene ei sono alcuni fuochi dentro a la città di Dite, il vedere qualche fuoco da discosto in una stanza buia per sè stessa non toglie che ella non possa chiamarsi scura. Nè manco è ancor da maravigliarsi ch'ei la chiami <emph>profonda</emph>, andando ella insino al centro della terra, e avendo appunto il suo fine quivi. Nè manco, che ei dica ancor ch'ella era piena di nebbie (essendo le nebbie generate da' vapori ch'escon da l'acque che bollono, o da' luoghi paludosi, quando ei sono riscaldati e fatti ribollire), essendo in essa concavità i quattro fiumi infernali, la palude Stige, la pioggia del cerchio de' golosi, i fossi che girano intorno a la città di Dite, la riviera del sangue nel qual son puniti i violenti, la pegola che bolle, nella qual son tuffati i barattieri, e molti altri luoghi umidi e paludosi, e molti fuochi i quali riscaldando e facendo bollire dette acque e luoghi umidi, fanno uscire da loro fumi e vapori tanto grossi, ch'ei fanno di maniera nebulosa e oscura quell'aria, della quale il vano di esso Inferno è ripieno, che il Poeta dice di più:
<quote rend="block"><l>Tanto che per ficcar lo viso al fondo</l>
<l>Io non vi discerneva alcuna cosa.</l></quote>
Per dichiarazione del qual modo del parlare, usato qui da 'l Poeta (dicendo egli: <emph>per ficcare il viso al fondo</emph>), fa di mestieri ragionare alquanto sopra il modo come si faccia la visione, cioè come comprenda e vegga la potenza nostra visiva i suoi obbietti. Circa a la qual cosa sono state, come racconta Plutarco, molte e varie le opinioni de' filosofi. Nientedimanco elle posson facilmente ridursi tutte a due; chè l'una è quella degli Accademici, e l'altra quella de' Peripatetici. Quella degli Accademici, seguitando la dottrina di Platone, principe di tal dogma, nel Timeo, nel Sofista e negli altri luoghi ove ei tratta tal cosa, tiene che la visione si faccia in questo modo; ch'eglino eschino de' nostri occhi certi raggi ovvero spiriti luminosi, i quali se bene ei sono corpi, son tanto sottili o splendidi, ch'ei tengono ch'ei sieno di una natura mezzana infra la corporea e la incorporea. E questi tali raggi, usciti ch'ei sono de' nostri occhi nell'aria inluminata, dicono che pigliano, per la convenienza ch'eglino hanno con la diafanità e transparenza della sua natura, un certo che di valore e di forza, per la quale ei diventon molto più gagliardi e più attivi, ch'ei non son dentro a gli occhi nostri, nella lor natura propria. E a riscontro di questi raggi vogliono ancor dipoi ch'eschino similmente da le cose (per essere elleno tutte colorate, e il colore partecipar di luce, una più o meno, secondo ch'egli è più chiaro o più scuro) alcuni altri raggi, più o manco splendidi secondo la natura di esse cose; i quali riscontrandosi in questi ch'escono da' nostri occhi, si mescolano e si collegano insieme di sorte ch'ei fanno quasi che un corpo solo, in quel modo che fanno ancor le voci uscite de' petti de' cantori, mescolandosi insieme nell'aria, una armonia e un concento solo, chiamato da noi vulgarmente, per il nome della scienza da la quale elle son regolate, <emph>musica</emph>. E da questo tal mescolamento e conlegazione de' raggi nostri visivi e di quegli che escono da le cose, chiamata da' greci <emph>sipatia</emph>, e da i latini <emph>conradiazione</emph>, mossi quegli spiriti che sono gli strumenti del senso nostro del vedere, dicono ch'ei destono e svegliono la nostra anima, in quel modo che voi sentite ancor tal volta muoverla e destarla da l'armonia e da la musica delle voci che noi dicemmo di sopra. Laonde sentendo ella così svegliarsi e muoversi da esso sentimento del vedere, ragguarda e considera quali sien le cose, da le quali è mosso primieramente esso senso, e fa la sensazione e il iudicio. E in questo modo tengono finalmente i Platonici, che sieno vedute e comprese da la nostra potenza visiva le cose.</p>
<p>La seconda opinione, la quale è quella che tengono i Peripatetici e Aristotile capo della loro setta, vuole che il vedere non si faccia mandando fuori raggi visivi, ma ricevendo per il contrario dentro di sè le cose, o per meglio dire le forme e le specie loro, in questo modo: ch'ei vogliono ch'ei si partino da esse cose, per essere elleno ricoperte dai colori, i quali sono gli obbietti propii della potenza nostra visiva, certi idoli e immagini di quelle, le quali muovino e alterino per via di informazione e d'impressione, e non per via di moto locale, quell'aria la quale è in mezzo di esse cose, e lo occhio; laonde detta aria, lasciandosi trapassar da esse immagini in quel modo ch'ella fa da la luce, rappresenta quelle a l'occhio, in quel modo medesimo ch'ella fa ancora essa luce. E di tal cosa dicono che fanno manifestamente fede gli specchi, i quali posti a rincontro a qualunque sorte di cose visibili ricevon le immagini di tutte ancora eglino, come fa l'occhio, trasportate a loro nel modo che si è detto da l'aria. Le quali immagini trapassando la parte dinanzi di essi specchi, la quale è il vetro, per tenere ancora egli per natura alquanto del diafano e del trasparente come l'aria, e trovando il piombo o qualche altro corpo simile denso e liscio, ove elle si riflettono e si piegano, ritornano indietro nel medesimo modo, trasportate da l'aria, agli occhi de' ragguardanti. Della qual cosa scioglie e lieva ogni dubitazione che potesse nascere, il vedere così in essi specchi le immagini delle cose che noi abbiam di dietro e non le veggiamo, come quelle che noi abbiamo inanzi agli occhi e veggianle; il che non può avvenire per altro che per le cagioni dette. Da le quali cagioni avviene ancor similmente, che subito che noi apriamo gli occhi in una stanza inluminata, noi veggiamo tutte quelle cose che ci son dinanzi agli occhi; così quelle a le quali noi gl'indirizziamo, come l'altre; il che non avverrebbe, se la visione si facessi mandando fuori la virtù visiva, perciò che noi non vedremmo allora se non quelle a le quali noi indirizzassimo e mandassimo i raggi visivi. Dove faccendosi, ricevendo e partendosi da esse cose (come si è detto) le immagini, e venendo agli occhi nostri, vengono parimente a quegli in un medesimo tempo quelle di tutte le cose che noi abbiamo dinanzi a gli occhi, e non solamente di quelle a le quali noi gl'indirizziamo. Partonsi adunque, nel modo che noi abbiam detto, da le cose le immagini e i simulacri loro; e imprimendo di loro stesse l'aria di mezzo, arrivano insino a la pupilla de gli occhi nostri. Nella quale, ricevendole ella e ritenendole a uso di specchio, ragguardando la potenza nostra visiva, vogliono alcuni Peripatetici che si faccia la visione; e particularmente Alberto Magno, onde chiamò l'occhio nostro per tal cagione <emph>specchio animato</emph>. Ma alcuni altri, e particularmente Tursiano, monaco nostro fiorentino, chiamato per la sua maravigliosa dottrina il <foreign lang="lat">Plusquam comentatore</foreign>, considerando con maggior diligenza le parole di Aristotile e degli espositori greci, i quali mostrano ch'ei non si può fare il giudicio di sensazione alcuna nell'organo e nello strumento stesso del suo senso, hanno detto (e questa è l'opinione comune) ch'egli è bene il vero che le immagini delle cose vengono a l'occhio e che la pupilla le riceve, ma ch'ei non si fa già di poi la visione in lei; perciò che ella, subito ch'ella le ha ricevute, le manda al senso comune, il quale è nel cuore, per mezzo del nervo visivo. Il quale nervo, se bene ei comincià doppio per nascer parimente da ciascuna delle pupille, si congiugne di poi poco discosto da esse pupille, e si fa un solo; e per essere voto nel mezzo di carne, e pieno di aria, ei porta per mezzo di detta aria le dette immagini (come si è detto) nel cuore, ove il senso comune fa egli finalmente la sensazione e il giudicio. De' quali due modi, ancor che il secondo sia tenuto comunemente più secondo la mente di Aristotile, per essere ancora il primo di grandi uomini, lascerò io dare il giudicio a quegli i quali sono esercitati più che non sono io nelle cose di filosofia, bastandomi per il proposito mio che, in qualunche modo si sia, i Peripatetici tengono che la visione si faccia ricevendo, e non mandando fuori; onde disse dottissimamente il nostro M. F. Petrarca:
<quote rend="block"><l>Quando giugne per gli occhi al cor profondo</l>
<l>La immagin donna;</l></quote>
ed i Platonici tengono ch'ella si faccia per il contrario, mandando (nel modo che noi dicemmo di sopra) fuor dei nostri occhi la virtù e i raggi visivi. Delle quali due opinioni, sono stati alcuni i quali, per non aver bene saputa la nostra lingua (onde non hanno inteso il proprio significato di quel verbo <emph>ficcare</emph>), che hanno voluto, sentendo dire a 'l Poeta: <emph>Tanto che per ficcar lo viso al fondo,</emph> ch'egli abbia tenuto in questo luogo la opinion degli Accademici, dicendo: <emph>tanto</emph>, cioè che ancora che io ficcassi, cioè mandassi, i miei raggi e la virtù visiva sino al fondo, <emph>Io non vi discerneva alcuna cosa.</emph> Nientedimanco questo è nato per non avere inteso che <emph>ficcare</emph> nella nostra lingua vuol dire fermare una cosa in un'altra. Laonde il Poeta, dicendo <emph>per ficcare</emph> per <emph>ancor che io ficcassi</emph>, non vuol dire altro, se non ancor che io fermassi il viso, cioè lo strumento del sentimento del vedere, che sono gli occhi, nel fondo dell'Inferno, cioè gli tenessi fermi e volti verso il fondo dello Inferno, acciocchè ei ricevessero meglio e più facilmente le immagini delle cose che sono in quello, io non discerneva e non vi scorgeva alcuna cosa. Nè si può veramente, non volendo fare il Poeta nostro inconstante e inrisoluto, intendere altrimenti questo luogo, seguitando egli in tutte le altre cose la via de' Peripatetici, e avendo egli chiamato Aristotile, loro principe, il maestro di coloro che sanno; sì che se egli non discerneva cosa alcuna nel vano di esso Inferno, nasceva da non vi essere gli altri mezzi in quella debita proporzione che si ricerca a volere che la visione si faccia perfettamente. Imperò che primieramente infra l'occhio e lo obbietto non era la debita distanzia; conciosia che le cose ch'erano nello Inferno eran tanto discosto, che le loro immagini, le quali vanno sempre mancando e diminuendo, non potevano arrivare a gli occhi del Poeta, essendo da la sponda di esso Inferno, in su la quale era il Poeta, insino al fondo (come pruova demonstrativamente il Giambullari) poco manco di tre mila miglia. E di poi l'aria, la quale era in mezzo, era nubilosa e oscura, dove ei conviene ch'ella sia per il contrario inluminata e chiara. <add resp="ed">[13-15]</add> Per la qual cosa veggendo Virgilio che Dante perdeva il tempo a risguardare in esso Inferno, non potendo egli per le cagioni dette scorgere in quello cosa alcuna, gli disse come sèguita il testo. <emph>Or discendiam quaggiù nel cieco mondo;</emph> cioè non stiamo più a consumare senza utilità alcuna il tempo qui, ma cominciamo ora mai a scendere, io inanzi e tu dietromi, <emph>quaggiù nel cieco mondo</emph>, cioè nell'Inferno; che se noi vogliamo intendere nello essenziale e nel vero, egli lo chiama <emph>cieco</emph> per esser privo d'ogni lume celeste; e volendo intendere del morale, perchè chi cammina ostinatamente ne' vizii, senza cercare di uscirne mai, si può dir che cammini nelle tenebre, e che abbia perduto il lume della ragione. <add resp="ed">[16-18]</add> E queste parole dice il nostro Poeta che gli furono dette da Virgilio con un viso molto pallido e smorto; del qual mutamento di colore accorgendosi Dante, pensò che tal cosa nascesse da paura che avesse Virgilio. Laonde incominciando a pigliare sospetto e a temere ancora egli,
<quote rend="block"><l>Disse: io come verrò se tu paventi,</l>
<l>Che suoli al mio dubbiare essere conforto?</l></quote>
cioè, in che modo verrò mai io in cotesto luogo tanto oscuro, e che mi è al tutto incognito, veggendo che tu il quale suòi essere il conforto e il soccorso in tutti i miei dubbii, e che hai sempre sino a qui in tutti gli altri pericoli datomi animo e ardire, paventi, e secondo che mi dimostra lo impallidire e mutare di colore che tu hai fatto nel volto, temi? <add resp="ed">[19-21]</add> A le quali parole soggiugne il testo, che rispose subitamente Virgilio: la pena e
<quote rend="block"><l>...... l'angoscia delle genti,</l>
<l>Che son quaggiù, nel viso mi dipigne</l>
<l>Quella pietà, che tu per tema senti.</l></quote>
Ove tutti gli espositori dicono che questo impallidire e mutare di colore, che fece nel volto Virgilio, nacque da la pietà e da la compassione che gli sopravvenne, nel cominciare a discender nello Inferno, delle misere anime che son tormentate dentro a quello, essendo cosa umana il compatire di quegli che sono in miseria. Imperò che come l'uomo, per essere animale sociabile e che ama vivere con quei della sua specie medesima, si rallegra della felicità degli altri, così si contrista ancor similmente delle miserie. E se noi volessimo intendere di quegli che sono nell'inferno morale, gli uomini che vivono secondo la ragione hanno sempre compassione di chi è inviluppato ne' vizii. Nientedimanco io, secondo il giudicio mio, non penso che la esposizione vera di questo luogo sia questa. E questo nasce per non mi constare che il Poeta intenda universalmente per le <emph>genti</emph>, ch'egli dice, tutte l'anime che sono nell'Inferno, ma solamente quelle che sono nel primo cerchio di quello, cioè nel Limbo, nel quale egli cominciava a scendere allora; nel numero delle quali era, come si vedrà più chiaramente al suo luogo, relegato da la divina iustizia ancora egli. E quello che mi muove a tenere questa opinione si è ch'ei chiama la loro <emph>angoscia</emph>, e non <emph>pena</emph> e <emph>tormento</emph>. E l'angoscia è, come voi sapete, un certo affanno, cagionato più tosto da timore o desiderio, o da altre passioni simili, che da tormenti e pene afflittive di corpo, come hanno quelle che sono di poi negli altri cerchi più bassi dell'Inferno, che sono tutte tormentate da qualche pena corporale. Imperò che quelle del Limbo, come si è detto altra volta e si ridirà ancora al luogo propio, non avendo altra pena ch'esser prive eternalmente del loro fine, stanno sempre in un continovo desio, il quale porge loro tale angoscia o vero affanno. E però il Poeta, quando egli racconta più giù lo stato loro, dice ch'ei non si sentiva fra loro pianto alcuno, ma solamente sospiri; la qual cosa notando, il Leneo Bolognese dice che in quel luogo non è pianto, ma vi sono solamente sospiri, perchè il pianto segue a la pena, e i sospiri al desio. Di queste anime sole, che sono nel Limbo, tengo io adunque, per le ragioni dette, che avesse compassione e pietate Virgilio. Al che si aggiugneva ancora, essendo egli del lor numero, la pietà e compassione di sè stesso; cosa non punto aliena da gli spiriti elevati e da gli uomini ingegnosi, e avvenuta ancora al Poeta nostro, quando egli pensava nella sua giovanezza lo stato nel quale lo aveva condotto lo amar la sua Madonna Beatrice, e al simile al nostro Petrarca nello amore della sua Madonna Laura; onde disse l'uno:
<quote rend="block"><lg><l>Ei m'incresce di me sì malamente,</l>
<l>Che altrettanto di doglia</l>
<l>Mi arreca la pietà, quanto il martire;</l></lg></quote>
e l'altro:
<quote rend="block"><lg><l>Io vo pensando, e nel pensier mi assale</l>
<l>Una pietà sì forte di me stesso,</l>
<l>Che mi conduce spesso</l>
<l>Ad altro lacrimar che io non solea.</l></lg></quote>
Questa angoscia di queste genti e mia, per essere ancora io uno del lor numero, ritornando al testo, dice Virgilio al nostro Poeta, è quella la quale mi dipigne nella faccia <emph>Quella pietà, che tu per tema senti;</emph> cioè quel colore pallido, il quale sentendo tu, cioè conoscendo tu col senso, giudichi (per essere consueti gli uomini di divenire tali nelle paure) che nasca da timore, dove ei nasce per il contrario da pietà e da compassione. <add resp="ed">[22]</add> Ma <emph>Andiam, chè la via lunga ne sospigne;</emph> cioè: ma non perdiamo più tempo, imperò che il cammino che noi abbiamo a fare è molto lungo. Ove se noi vogliamo intendere dello Inferno essenziale, situato da Dante con quella figura che noi vi mostrammo, ei chiama <emph>lungo</emph> il viaggio di questo primo cerchio, per avere egli la circunferenza sua maggior di tutti gli altri; e a voler veder tutte a tre le sorti delle anime che sono in quello (onde egli è diviso, come vi si mostrerà di sotto, in tre parti), bisognava girarlo quasi tutto. E se noi vogliamo (come espone questo luogo il Landino) intender del morale, per esser molto lunga e difficile la cognizione vera e perfetta de' vizii, non tanto per la moltitudine loro, quanto per ritrovarsene molti i quali appariscon sempre altrui sotto qualche spezie di bene. E detto questo, Virgilio lo fece scendere; e lo introdusse, come voi intenderete in quest'altra lezione, nel primo cerchio dell'Inferno.</p></div3>
<div3 type="capitolo"><head>LEZIONE DECIMA <add resp="ed">[vv. 23-151]</add></head>
<p><quote rend="block"><l>Così si mise, e così mi fe' entrare</l>
<l>Nel primo cerchio, che lo abisso cigne.</l></quote></p>
<p><add resp="ed">[23-24]</add> Questo primo cerchio dell'Inferno, nel quale il Poeta mostra essere sceso dietro a Virgilio, è (come ne dimostra il nostro Giambullari) un piano che risalta fuori de' fianchi dell'Inferno, e gira intorno a quello, come fanno ancora tutti gli altri. Ed il suo suolo, incominciandosi da la grotta, insino a lo sfondato del mezzo, cioè al vano donde si scende nello altro cerchio (e così tiene ancora il Manetto), è largo miglia ottanzette e mezzo. Ed è posto da 'l Poeta per il Limbo, seguitando l'opinione comune dei nostri teologi, i quali vogliono che il limbo sia realmente il medesimo che lo inferno, ma una parte superiore di quello, distinto solamente da 'l grado delle pene. Imperò che in ciascuno degli altri cerchi è qualche pena sensibile; e in questo patiscon solamente l'anime un continuo desiderio del loro fine, senza speranza di conseguirlo mai. E le anime, che sono dannate in questo luogo, sono o dei fanciulli morti senza battesimo, o di quelli che vissero nel mondo, avanti lo avvenimento di Cristo e la predicazione dello Evangelio, moralmente e secondo la legge della natura. E di queste ultime, quelle che furono o per virtù di scienza o d'armi o di opera alcuna virtuosa chiare e famose, sono poste da lui che abitino, raccolte insieme, dentro a uno castello luminoso per un fuoco che è in quel luogo, sopra a uno prato pieno di verdura, a guisa de' Campi Elisi de' Gentili; e le altre sieno sparse, insieme con quelle de' fanciulletti, per il restante del cerchio senza luce alcuna. E la pena, ch'elle hanno tutte, è solamente (come si è detto) un continovo desiderio senza speranza di conseguir mai quel che elle desiderono. <add resp="ed">[25-27]</add> In questo luogo disceso adunque il Poeta, dice:
<quote rend="block"><lg><l>Quivi, secondo che per ascoltare,</l>
<l>Non avea pianto, ma che di sospiri,</l>
<l>Che l'aura eterna facevan tremare;</l></lg></quote>
cioè in questo cerchio, secondo che per ascoltare si poteva comprendere o giudicare (chè così bisogna supplire a voler che il parlare sia perfetto), non era pianto, ma che di sospiri; modo di parlare usato ancor oggi in alcuni luoghi di Lombardia, ove si dice verbigrazia, in cambio di questo: <emph>non è se non bene</emph>, questo: <emph>non è ma che bene</emph>; e usato ancor da 'l Poeta nostro, non solamente qui, ma di sotto nel ventunesimo capitolo di questa medesima cantica, ove parlando della pegola nella quale bollono i barattieri, ei dice:
<quote rend="block"><lg><l>Io vedea lei, ma non vedeva in essa</l>
<l>Ma che le bolle, che il bollor levava;</l></lg></quote>
e di poi similmente nel capitolo ventottesimo, parlando di Piero da Medicina: <emph>E non avea ma che una orecchia sola.</emph> E questi sospiri dice il Poeta ch'eran tanto grandi, e fatti con tanto empito, ch'ei muovevano e facevano tremare l'aria di quel luogo, chiamata da lui <emph>eterna</emph>, per non aver mai a mutarsi, ma a stare sempre nel modo ch'ei disse di sopra tenebrosa e oscura. <add resp="ed">[28-30]</add> Dipoi seguita:
<quote rend="block"><lg><l>E ciò avvenia da duol senza martiri,</l>
<l>Che avean le turbe, ch'eran molte e grandi,</l>
<l>Di infanti, di femmine e di viri.</l></lg></quote>
Non sentendo le anime che sono in questo luogo (che sono, come dice il testo, d'<emph>infanti</emph>, cioè fanciulli che non sanno ancor parlare, di donne e di uomini vivuti come ricerca la natura, perciò che <foreign lang="lat">vir dicitur a virtute</foreign> secondo i grammatici) pena alcuna sensibile, ma solamente quel dolore, che genera in loro lo esser prive del lor fine e insieme della speranza di poter mai conseguirlo, non facevano, come si è detto di sopra, continovamente altro che sospirare. <add resp="ed">[31-36]</add> La qual cosa conoscendo Virgilio chiaramente che Dante sentiva, e veggendo ch'egli non domandava chi elle fossero, e desiderando ch'egli avesse cognizione ancor di loro, usa e fa lo offizio de' buoni e veri precettori; i quali non aspettando sempre di esser domandati, prevengon molte volte da loro stessi a la timidità de' discepoli. Onde gli dice, che se bene ei non domandava che spiriti sieno quegli, che non vuol mancar di dirgnene avanti ch'egli passi più oltre; usando questa voce <emph>andi</emph>, la quale non è oggi in uso, con ciò sia che la lingua nostra non accetti oggi di questo verbo, nel tempo dimostrativo presente, se non quella della prima persona e della seconda del numero del più, cioè <emph>noi andiamo</emph> e <emph>voi andate</emph>. Dicegli adunque: io vo' che tu sappia,
<quote rend="block"><lg><l>Ch'ei non peccaro, e s'egli hanno mercedi,</l>
<l>Non basta, perchè non ebber battesimo</l>
<l>Ch'è parte della fede che tu credi.</l></lg></quote>
Le quali parole di Virgilio son molto difficili, e non se ne può cavar senso, se non a intender (come fa lo espositore moderno) quel <emph>mercedi</emph> per meriti; dicendo ch'egli abbia posto per figura lo effetto per la cagione, o veramente dire ch'eglino ebber da Dio questa mercede, cioè questo premio, i fanciulli, del non aver peccato, e gli uomini, dell'esser vivuti virtuosamente, che ei son posti in questo luogo, dove ei non hanno pena alcuna sensibile, come gli altri spiriti dannati. E questo ultimo modo credo io che sia la vera mente del Poeta, se ei si considerono bene le parole che seguono, le quali rendono la cagione che questa mercede, ch'è data da Dio loro, sia stata data loro in quel luogo, e non nel regno del cielo, per non aver eglino avuto il battesimo, il quale è <emph>parte</emph> e il principio di quella fede che tu credi, cioè nella quale tu sei nato e allevato istorialmente, come altra volta si disse (dice Virgilio). <add resp="ed">[37-42]</add> E perchè Dante avrebbe potuto opporre a Virgilio, in escusazione di quegli uomini famosi e degni di onore, che a' tempi loro non era stato ancora ordinato il battesimo (non essendo ancor venuto Cristo in carne, da 'l quale egli fu instituito e ordinato, confermandolo con lo esempio e predicandolo con la dottrina), egli dice, rispondendo a tale dubitazione:
<quote rend="block"><lg><l>E se ei furon dinanzi al cristianesimo</l>
<l>Non adorâr debitamente Dio.</l></lg></quote>
Imperò che non potendo eglino conoscere Dio con il lume naturale, come creator dello universo, nè come in lui sono tre persone, una delle quali doveva venire nel mondo a salvarlo, non potettero ancora similmente in quello stato debitamente adorarlo, credendo nel Padre come onnipotente creator del cielo e della terra, e nel Figliuol come Messia che aveva a venire a prender carne, per opera dello Spirito Santo, per la salute del mondo. E se alcuno opponesse, che se ei non potevano conoscer con il lume naturale Dio, onde non potevano ancor rendergli il vero culto e il debito onore, ei non meriton, non lo avendo debitamente adorato, di esser puniti; si risponde che eglino avevan la legge di Moisè e i Profeti che insegnavano a sufficienza tutto. Ma tutti quegli che seguitavan la sapienza umana, la reputavan cosa semplice e da uomini idioti e creduli. Laonde se bene alcuni di loro facevano in vita molte opere virtuose e morali, ei le facevan per onor del mondo, e non per lo amore di Dio, come hanno fatto i nostri santi e nella legge vecchia e nella nuova. Chè già non è altra differenza da lo aver disprezzate Crate Tebano e molti altri filosofi le ricchezze, e i nostri Apostoli; essersi esposto a la morte Codro Duca d'Atene e Quinto Curzio, e i nostri martiri; aver superato lo incendio della carne Platone e molti altri, e i nostri vergini; se non che i nostri santi lo hanno fatto per l'onore di Dio, e quegli per quel del mondo. E del numero di costoro dice Virgilio essere stato ancora egli, replicando nuovamente come per tali difetti di non aver adorato debitamente Dio, credendo in lui e indirizzando al suo onore le opere virtuose ch'eglino avevan fatte al mondo, e non per fallo o per opera alcuna altra ria che fusse stata fatta da loro, eglino erano dannati e perduti in quel luogo; ove ei non avevano cosa alcuna che gli offendessi, se non l'esser privi de 'l lor fine, e desiderarlo sempre senza speranza alcuna di potere ottenerlo mai, onde dice:
<quote rend="block"><lg><l>Per tai difetti, non per altro rio,</l>
<l>Semo perduti, e sol di tanto offesi,</l>
<l>Che senza speme vivemo in desio.</l></lg></quote>
<add resp="ed">[43-45]</add> E qui pose ultimamente fine Virgilio a le sue parole; le quali commossero in tal maniera a compassione Dante, ch'egli dice:
<quote rend="block"><lg><l>Gran duol mi prese al cor quando io lo intesi,</l>
<l>Però che gente di molto valore</l>
<l>Conobbi, che in quel limbo eran sospesi;</l></lg></quote>
modo di parlare usato da 'l Poeta, non perchè la grandezza del dolore lo facesse di maniera uscir di sè, ch'ei dicesse che conobbe che in quel luogo eran <emph>sospesi gente</emph> di molto valore, discordando in genere e in numero (con ciò sia che <emph>gente</emph> sia femminino e singulare, e <emph>sospesi</emph> mascolino e del numero del più), ma lo disse con la licenza di quella figura, per la quale disse ancor similmente Virgilio: <foreign lang="lat">Hic manus ob patriam pugnando vulnera passi.</foreign> <add resp="ed">[46-51]</add> Dopo la qual cosa, ricordandosi egli come la religion nostra tiene che Cristo, da poi ch'egli fu risuscitato da morte, descendesse in quel luogo, e cavassine l'anime, di coloro i quali credendo lo avvenimento suo eran morti nella sua grazia, per menarle seco al regno del cielo, egli non per saperne la ragione, come fa la curiosità umana, ma per confirmazione della fede nostra, la quale egli dice che <emph>vince</emph>, cioè scaccia e leva ogni errore, domanda Virgilio (il quale veniva a esser morto al tempo di Augusto, e Cristo a tempo di Cesare) di tal cosa, dicendo:
<quote rend="block"><lg><l>Dimmi, maestro mio, dimmi signore,</l>
<l>Uscicci mai alcuno, o per suo merto,</l>
<l>O per altrui, che poi fusse beato?</l></lg></quote>
<add resp="ed">[52-54]</add> A la qual domanda dice che subitamente Virgilio
<quote rend="block"><lg><l>Rispose: io era nuovo in questo stato,</l>
<l>Quando io ci vidi venire un possente</l>
<l>Con segni di vittoria incoronato.</l></lg></quote>
Ove egli fa con arte e dottrina grandissima chiamare il Salvator nostro <emph>uno possente</emph> da Virgilio. Imperò che non lo avendo egli conosciuto, per esser gentile, nè come quel sommo sacerdote che aveva a offrire il sacrifizio pe' peccati del popolo, come lo aveva figurato la legge antica, nè come quel duca che aveva a salvarlo, come lo avevan predicato i Profeti, ma solamente come predatore e spogliatore di quel luogo, egli non lo chiama nè Cristo, che significa sacerdote, nè Iesu, che significa salvatore, ma <emph>possente</emph>, cioè forte e valoroso; soggiugnendo oltre a di questo, che egli era incoronato a guisa di vittorioso, senza esprimere altramente la vittoria, per non avere ancor similmente conosciuto come egli avesse vinto con la sua morte il mondo e il principe di quello. <add resp="ed">[55-63]</add> E di poi soggiugne: <emph>Trasseci l'ombra del primo parente,</emph> e di molti altri che sono per le sacre scritture notissimi, i quali tutti dice che furono fatti beati da lui, soggiugnendo:
<quote rend="block"><l>E vo' che sappi, che dinanzi a essi</l>
<l>Spiriti umani non furon salvati;</l></quote>
come quello il quale aveva inteso da Beatrice, che nessuno era mai salito al cielo infino a tanto che Cristo, il quale era la vera chiave di Davit, non aprì le porte di quello, le quali erano state serrate da la disubbidienza di Adam primo padre nostro. Imperò che avendo Cristo operato tutto quello ch'egli operò per salute dell'uomo in virtù della sua passione (onde fu detto da Paulo, che per essersi egli fatto obbediente <add resp="ed">[insino]</add> a la morte, gli fu dato da Dio un nome, al quale facessero reverenza tutte le creature celesti e infernali), subito ch'egli fu risuscitato da morte, ei discese nel limbo, il quale è parte di esso inferno. Ma perchè questa sua passione non poteva giovare, se non a quegli ch'eran congiunti seco prima per fede, credendo lo avvenimento suo, e di poi per carità, amandolo come salvatore e liberatore, egli non ne cavò nè quegli che eran vivuti santamente e virtuosamente, nè l'anime de' fanciulletti morti col peccato della origine; perchè e quegli e queste, per non avere avuto fede, eran membra spiccate da lui, e le membra spiccate da 'l capo non posson partecipare della virtù di quello; ma ne cavò solamente quegli che credettero in lui, de' quali il Poeta ne racconta alcuni che ne diedero segno co' sacrificii, e questi sono Adam ed Abel; e alcuni i quali ne diedero segno con la circuncisione data da Dio ad Abraam, come scrive Paulo, in segno di giustificazione; e questi sono Abraam e Davit re, e molti altri. <add resp="ed">[64-66]</add> Nel qual mentre che Virgilio raccontava queste cose, dice il Poeta ch'ei non lasciavano però di camminare, ma passavano continovamente fra quegli spiriti; i quali dice ch'eran tanto spessi, ch'egli gli assomiglia agli arbori di una foltissima selva. <add resp="ed">[67-69]</add> Fra i quali spiriti avendo presa il nostro Poeta la via, dice che non era ancora molto discosto da 'l <emph>sommo</emph>, cioè da la sommità da la quale ei discese in questo primo cerchio (o secondo alcuni testi, che hanno <emph>il sonno</emph>, da 'l luogo ove egli fu svegliato), che ei dice che vide uno fuoco <emph>Ch'emisperio di tenebre vincia.</emph> Questo luogo è alquanto difficile; nè saprei io per me trovarci miglior esposizione che quella del Boccaccio, la quale è ancor seguita da 'l Vellutello; e questa è, che il lume di quel fuoco vincessi e alluminassi la metà di quel girone, chiamata da 'l Poeta <emph>emisperio</emph>, se non propriamente (imperò che <emph>emisperio</emph> significa la metà d'un corpo tondo, e questo luogo è la metà di una circunferenza, la quale ha alquanto di larghezza), metaforicamente e per similitudine; nella quale metà inluminata egli mette l'anime di quegli uomini eccellenti, delle quali noi parlammo di sopra, e nell'altra rimasta oscura quelle altre; denotando la differenza ch'è infra l'une e l'altre, la quale è, che quelle risplendono ancor fra i vivi per le loro opere in fama grandissima, e queste così come elle sono oscure al mondo, per non essere memoria alcuna di loro, si stanno ancor quivi e staranno sempre in quella oscurità e in quel buio. <add resp="ed">[70-72]</add> Di lunge a quel luogo, così inluminato, dice adunque ch'era ancora il Poeta, ma non però tanto, ch'ei non discernesse e conoscesse in parte ch'egli era posseduto da <emph>orrevole</emph>, cioè onorevole, gente. <add resp="ed">[73-75]</add> Laonde voltosi a Virgilio, il quale egli chiama <emph>onore di ogni scienza ed arte</emph>, lo domandò chi fussero questi, i quali hanno tanto di onoranza e di grado, ch'ei son separati e divisi dagli altri spiriti, i quali sono ancora eglino, come loro, in questo cerchio del Limbo. <add resp="ed">[76-78]</add> Al che dice egli ch'ei rispose: l'<emph>onorata nominanza</emph>, cioè la fama che suona e vive di loro, <emph>nella tua vita</emph>, cioè nel mondo ove ancor tu vivi, acquista tanta grazia suso in cielo, che <emph>gli avanza</emph>, cioè inalza, e fa loro lo onore che tu vedi. Cosa forse molto più conveniente a lo inferno morale, che a lo essenziale. Con ciò sia che quegli che hanno fatto qualche opera virtuosa vivino sempre in chiarezza di fama, e per il contrario in oscura dimenticanza quegli che si son morti senza aver lasciato ricordo o memoria alcuna di loro. <add resp="ed">[79-81]</add> E in questo mentre il Poeta dice che sentì, avanti ch'egli arrivasse a quegli uomini così illustri, uscire fra loro una voce la quale disse:
<quote rend="block"><l>Onorate l'altissimo poeta,</l>
<l>L'ombra sua torna ch'era dipartita;</l></quote>
rallegrandosi eglino che l'anima di Virgilio, la quale si era partita per andare a cavar Dante dalla selva, tornasse novamente fra loro. <add resp="ed">[82-84]</add> E per dimostrargli qualche segno di tale onore, egli soggiugne che subito che tal voce restò e si fermò, uscirono di quel numero quattro <emph>grandi ombre</emph>, chiamate da lui così per la grandezza della loro fama, e vennero incontro a Virgilio. <add resp="ed">[85-90]</add> Il quale compiacendosi ancora egli di esser così onorato da loro (per esser l'onore un certo segno, che in colui che è onorato è virtù, e massimamente quando ei si riceve da uomini, i quali sono ancora eglino reputati da gli altri degni di onore), mostrò subitamente a Dante come il primo di quegli era Omero, poeta sovrano ed eccellentissimo sopra tutti gli altri, il quale aveva una spada in mano, solamente per dimostrare come egli era stato il primo, il quale aveva trattato ne' suoi poemi delle armi: e gli altri erano, uno Orazio, l'altro Ovidio e l'altro Lucano, l'opere de' quali son tanto note ch'ei non fa mestieri parlarne. <add resp="ed">[91-93]</add> E perchè ei convenivan tutti con Virgilio nel nome che sonò e disse di lui quella voce, il quale fu <emph>poeta</emph>, cioè erano tutti di tal professione, eglino (soggiugne Virgilio) mi fanno tutti onore, e fanno in ciò bene, essendo cosa molto lodevole in quei di una medesima professione il lodarsi e onorarsi l'uno l'altro. <add resp="ed">[94-96]</add> E in questo modo dice il Poeta nostro che vide ragunarsi insieme la bella scuola, cioè il riposato e quieto ragionamento (dice lo espositore moderno, interpretando con più parole quel che i greci dicono con questa sola di <emph>scuola</emph>) <emph>di quei signor</emph>, per signori (modo non molto usato, levare l'ultima lettera nel numero del più, se già ei non seguissi di poi una lettera vocale), <emph>de lo altissimo canto</emph>, cioè della poesia; la quale vola e s'inalza sopra a ciascuno altro modo di dire, in quella guisa che s'inalza volando l'aquila sopra a ciascuno altro uccello. <add resp="ed">[97-99]</add> E dopo lo essersi accozzati questi poeti con Virgilio, e aver ragionato alquanto seco, dice Dante ch'ei si volsero a lui, e salutaronlo cortesemente. Della quale onorata accoglienza dice che <emph>sorrise</emph> alquanto il suo maestro, cioè Virgilio, dimostrando, con dire <emph>sorrise</emph> e non <emph>rise</emph>, la modestia e la gravità sua. Imperò che <emph>sorridere</emph>, come dice in questo luogo il Boccaccio, è quel riso modesto e temperato, che usano nel rallegrarsi gli uomini savi: e <emph>ridere</emph> è quello sciolto e sfrenato, che fanno con romore grandissimo e storcimenti di viso e gonfiamenti di gola, nelle loro allegrezze gli stolti. <add resp="ed">[100-102]</add> E dopo questo ei disse, ch'eglino gli fecero ancora maggiore onore; e questo fu ch'eglino lo accettarono nella loro schiera e nel loro numero, <emph>sì che</emph>, cioè di maniera che, io fui infra cotanto senno e sapere (dice Dante) il sesto di numero; e non <emph>sesto</emph>, cioè compasso da misurare, col paragone del mio dire, quanto vaglia ciascuno di loro, come espongono alcuni; e tanto più dicendo egli poco più giù, quando egli e Virgilio gli lasciarono, partendosi da loro: <emph>La sesta compagnia in due si scema;</emph> il che dimostra manifestamente ch'egli intende <emph>sesto</emph> per sesto di numero, e non <emph>sesto</emph> per compasso o sesta; il che gli sarebbe potuto essere imputato a presunzione, ancor che il Beroaldo usasse già dire, esponendo questo luogo, che Dante si eleggesse fra costoro il sesto luogo per modestia, ma non già perchè ei non fusse stato degno ancora egli del primo o del secondo, come furono Omero e Virgilio; ma ch'ei non eran già poi degni di lui gli altri tre, volendo inferire ch'egli avesse pareggiato Omero e Virgilio, e superati Orazio, Ovidio e Lucano. <add resp="ed">[103-105]</add> E così accozzatisi insieme questi onorati spiriti, se ne andaron ragionando insieme, insino a quel luogo luminoso, di cose (dice il Poeta) che il tacerle non è manco bello qui, che fusse il ragionarne in quel luogo; per la qual cosa sarebbe non solo stoltizia, ma presunzione degna d'ogni biasimo il cercarle. <add resp="ed">[106-111]</add> E giunti alfine <emph>a piè di un castello</emph>, chiamato da lui <emph>nobile</emph> per la nobiltà delle persone che lo abitavano; il qual castello era in su questo medesimo cerchio del Limbo, ma in quella parte inluminata che dicemmo di sopra, ed era accerchiato da sette ordini di altissime mura, e difeso di poi attorno da un bellissimo fiumicello; il quale passandolo eglino senza tuffare il piè nelle acque, a guisa come se ei fossero camminati sopra la terra dura, dice ch'entrarono per sette porte in quello. Dove arrivati finalmente sopra a un verde prato ei trovaron genti, le quali mostravano nel volto, nel ragguardare e nel parlare, autorità e gravità grandissima. Laonde tiratisi da un canto in un luogo donde ei si potevan veder tutti, Virgilio gli disse, come voi avete nel testo, i nomi di gran parte di quegli. Questo castello, cerchiato da sette ordini di mura e difeso attorno da un fiume, è posto da 'l Poeta (secondo gli espositori) per la fama, accerchiata da le sette arti liberali e difesa da 'l fiume della eloquenza; sopra della quale fermano poco il piede gli uomini grandi, ma passando per la porta delle sette arti dentro a quello, vivon di poi sopra il bellissimo prato delle memorie del mondo nella luce e nella chiarezza della fama, acquistata o per virtù d'armi o per studio di scienze o per esercizio di virtù o per qualsivoglia altra lodevole opera. <add resp="ed">[148-151]</add> Di tutte le quali professioni sono mostri da Virgilio uomini eccellenti e grandi, nominandogli o per il nome proprio o per qualche opera loro tanto famosa, che il Poeta gli conobbe. E tal cosa è tanto chiara nel testo, che lo starvi ora io a raccontar chi ei fussero non mi parrebbe che fusse altro che uno infastidirvi. Per tanto io me ne passerò brevemente insino al fine del capitolo, ove il Poeta dice che il savio duca lo menò fuori di quella aria riposata e quieta, nella quale stavano quegli uomini eccellenti, in quella la quale per i pianti, per le strida e per i percotimenti delle mani, ch'egli disse di sopra, tremava sempre ed era continovamente in moto e in travaglio. Nella quale ancora ei dice: <emph>non è chi luca</emph>, cioè cosa alcuna che renda lume. Imperò che ei discesero nel secondo cerchio, ove son puniti i golosi, nel quale non è fuoco, e conseguentemente lume alcuno; e qui pone ultimamente il nostro Poeta fine a questo capitolo. Nella esposizione del quale parendomi avere oramai chiaramente dimostro, che le parole di Virgilio tendono principalmente a questo fine di dimostrare a Dante che a voler salvarsi bisogna credere, e ch'ei non bastano l'opere senza la fede, mi pare conseguentemente aver sodisfatto alla maggior parte di quel che vi fu promesso da me nel principio delle lezioni nostre. Laonde avendo pagato tal debito, e veggendo correr tempi tanto travagliati, io porrò qui fine al mio leggere, riserbandomi a più quieta stagione a esporvi il resto; il che Dio ottimo e grandissimo per sua grazia ne conceda.</p></div3></div2></div1>
<div1 type="sezione" n="Lettura terza sull'Inferno"><head>LETTURA TERZA SOPRA LO INFERNO FATTA NELL'ACCADEMIA FIORENTINA NEL CONSOLATO DI ANTONIO LANDI MDLVI</head>
<div2 type="dedica" n="Dedica">
<opener><salute>AL MOLTO MAGNIFICO SIGNORE ALVERO SANTA CROCE AMICO SUO OSSERVANDISSIMO GIOVAN BATISTA GELLI</salute></opener>
<p>Se amore, come disse Stazio, il dolce poeta, al nostro Dante,
<quote rend="block"><l>Acceso di virtù sempre altri accese,</l>
<l>Pur che la fiamma sua paresse fore,</l></quote>
chi sarà quel che si maravigli, magnifico e da me amatissimo signor Alvero, che io mi sia acceso di amor della S. V., veggendo quella primieramente amare tanto le virtù, e di poi dimostrarne, con lo esercitarsi del continuo in qualche onesto studio, praticare con uomini virtuosi, premiarne e dar lor del pane, e insino al venire presenzialmente a le nostre lezioni di Dante, così onorati e lodevoli effetti ogni giorno di fuori? Le quali cose non la fanno certamente manco risplendere nella nostra città di Firenze, che si faccia lo aver per patria quella famosissima città di Burgus, della quale sono usciti (e non è maraviglia, poichè ei si rifuggì in lei tutta la nobiltà di Spagna, quando ella fu oppressa da' Mori) primieramente i Re che la liberaron da le lor mani, e dipoi tanti Baroni, Capitani, e altri uomini eccellenti e famosissimi, ch'ella è nominata per una delle prime e più nobili città di Spagna; nè che si faccia ancor similmente lo esser disceso di quella nobil Casa di Santa Croce, esente per i suoi meriti da tutti i dazii di quel regno, della qual sono usciti tanti gentiluomini valentissimi e nella pace e nella guerra, e particularmente a' nostri tempi quello onorato cavaliere e famoso capitano Alfonso Santa Croce; il quale fu nella pace di tanto grave e piacevol conversazione, che il Cortigiano lo annovera fra gli uomini urbani e piacevoli, e di tanto valore e giudizio nelle armi, che in molte parti d'Italia si conserva e mantiene ancor vivo con gran lodi il nome suo, e in Spagna gli fu conservato sempre, per insino a ch'ei visse, il grado e titolo onorato di Maestro di campo. E tanto più è degno in lei di lode questo effetto, quanto ella si truova in uno stato copioso e abbondantissimo di quei beni della fortuna, da i quali suol nascer comunemente l'ozio e la lascivia umana. Nella qual cosa ella dimostra ancor via più a ogni ora, quanto sia grande la sua prudenza; poi che quelle cose che sogliono essere a' più via a i vizii e a' piaceri del senso, sono a lei mezzo di salire a le virtù e di potere dimostrare la liberalità e gentilezza dell'animo. Da le quali cose accesosi in me, oltre a lo amore che io dissi di sopra (per quel poco di professione che io fo di filosofo; col qual nome io non ardirei, come io ho detto altra volta, chiamarmi, se ei significassi sapiente o <emph>virtuoso</emph>, come ei fa <emph>amatore di sapienza e di virtù</emph>), un desiderio grandissimo di onorarla, e in parte disobligarmi dall'obligo che io tengo con quella delle cortesi e amorevoli offerte ch'ella mi ha più e più volte fatto, le mando, e ne fo di poi sotto il suo onorato nome parte a tutti quegli che si dilettono di tai cose, questa mia terza lettura sopra lo Inferno di Dante, a la qual voi siete stato più e più volte presente. Accettila adunque la S. V. con quella benignità dello animo, ch'ella è solita di far tutte le cose virtuose; e ringraziando Dio ottimo e grandissimo, che le ha dato queste parti che costringon così gli uomini ad amarla e onorarla, sèguiti di vivere ne' suoi bei pensieri e virtuosi concetti; chè questa sola è la via di farla contenta e felice in vita, e restar di poi dopo quella ancor per gran tempo vivo nelle memorie degli uomini. Il che è quel che desiderano e han cerco sempre gli animi nobili e gentili.</p>
<closer><dateline>Di Firenze, il primo giorno di aprile 1556.</dateline></closer></div2>
<div2 type="orazione" n="Orazione"><head>ORAZIONE FATTA DA GIOVAN BATISTA GELLI NELLA ACCADEMIA FIORENTINA NEL PRINCIPIO DELLA SUA TERZA LETTURA SOPRA LO INFERNO DI DANTE</head>
<p>Benchè il conspetto vostro mi sia stato sempre, meritissimo Consolo, Accademici ingeniosissimi, e voi altri tutti ascoltatori nobilissimi, oltre a modo grato e giocondo, egli mi è certamente oggi sopra a ciascuna altra volta giocondissimo e gratissimo, considerando che una moltitudine così grande di amatori delle virtù (chè non saprei con alcuno altro più conveniente nome chiamarmivi) abbia già continovato di venire il terzo anno a onorar nuovamente in questo luogo il mio divinissimo poeta Dante, cittadin nostro fiorentino. Della maravigliosa virtù e dottrina del quale sono io sempre stato fino a qui, sono e sarò sempre, per infin che io arò vita, grandemente innamorato. Imperò che, come tutti gli amanti non solamente hanno caro che le loro amate sien tenute ancor belle e degne di essere amate da gli altri, ma si gloriano, quando ei senton lodarle, di esser loro amatori, e si compiacciono delle fatiche e de' passi ch'eglino hanno spesi in seguitarle; così ancora similmente io, oltre a rallegrarmi di vedervi tutti tacitamente approvar con l'onorata presenza vostra, che questo poeta sia degno di essere celebrato e amato, mi rallegro di esserne stato studioso, e mi glorio e mi compiaccio di tutto il tempo ch'io ho speso in leggere il suo poema, e delle fatiche ch'io ho durate per intendere i divini e alti concetti, de' quali egli lo ha tanto ornato e artificiosamente ripieno. E conoscendo che per questa cagion sola, e non per alcuna qualità mia, io sono oggi similmente ancora io in questa famosissima Accademia da la presenza vostra onorato, mi volgo a la sua felice memoria; e ringraziandola di tal dono, umilmente le dico:
<quote rend="block"><l>Io per me son quasi un terreno asciutto,</l>
<l>Colto da voi, e il pregio è vostro tutto.</l></quote>
Nè sia però per questo, spiriti nobilissimi, alcun di voi che creda che io non giudichi che sia da maravigliarsi di veder tanti uomini eccellenti e dotti, i quali sarebbero di gran lunga più atti e più sufficienti di me a questo esercizio, sedersi e tacere; e io solo, che nè per natura nè per arte son da esser comparato a loro, essere stato eletto, con l'autorità del nostro illustrissimo ed eccellentissimo Principe, da questi miei maggiori Accademici a esporre e interpretare questo maraviglioso poeta. Nè voi nè io dobbiamo ancor similmente credere che tal cosa sia stata deliberata a caso e senza fine alcuno da loro; ma dobbiamo pensare ch'eglino lo abbiano fatto acciò che, veggendo voi le ricchezze e i tesori grandi, che scoprirò io che vo cercandone intorno a la proda del profondo pelago di questa opera, per conoscere che le mie forze non son da mettere il piede in più acqua, consideriate quanto sieno di poi maggior quelle che debbono esser nel suo fondo ascose, sotto il velame della sua dottrina, e velate da l'arte e da la bellezza della sua poesia; imitando in certo modo in questo caso quel Timante, pittore tanto celebrato, che volendo dimostrare quanto fosse maggiore degli altri il dolore che aveva Agamennone della immolazione e morte d'Ifigenia sua figliuola, e avendo dipinti molto mesti e addolorati gli altri, dipinse lui che si aveva coperto con la veste il volto; stimando molto meglio il lasciar pensar tal cosa da loro stessi a color che lo riguardavano, che il tentare di dipingerla col pennello o rappresentarla con colori. Abbiamo adunque a favellare oggi in questo luogo del divinissimo poeta Dante. Nel qual ragionamento mi sarà certamente di gran lunga più difficile il pensare ove io possa fargli il fine, de 'l trovare ove io possa dargli principio; e mi sarà molto più necessario pensare all'ordine e al modo del dirle, che a ritrovare i luoghi e le cose da dire, avendo io a favellare d'un poeta, il quale ha superato la gloria di tutti i moderni, e se non avanzata, almanco pareggiata la memoria degli antichi. Imperò che se il principale offizio del poeta è, come scrive Orazio, il dilettare e il giovare, nessuno nè fra gli antichi nè fra i moderni trovò mai la più bella nè la più piacevole invenzione, per soggetto del suo poema, di lui; e nessuno la ordinò di poi meglio, e la ornò di favole, e descrisse con più bei colori rettorici o modi poetici, onde nasce il diletto in chi la legge, di lui. Della quale invenzione della favola, ove consiste secondo Aristotile il nervo della poesia, e della divisione e descrizione di quella, non saprei io finalmente dirvi altro, che quel che disse già M. Costantino Lascari greco, uomo dottissimo, e che aveva cognizion grandissima di tutti i poeti greci e latini; il quale rispose a uno che disse che si maravigliava molto che Dante finisse questa opera, e non la lasciasse imperfetta come Virgilio la sua, che egli era molto più da maravigliarsi ch'ei la cominciassi, e che la idea ch'egli si era fabbricata di quella nella mente non lo spaventasse con la sua grandezza, di maniera ch'egli non avesse ardire di pigliare in man la penna per darle principio, come avvenne più volte al nostro Leonardo da Vinci, pittore non forse manco eccellente che si fosse Dante poeta; il quale osava dire che non dipigneva, perchè egli non gli bastava l'animo di far le figure tanto belle in pittura con le mani, quanto egli se le disegnava nella immaginativa con l'arte. Lasceremo adunque il favellar della bellezza dell'opera, e tratteremo solamente alquanto della utilità che si cava del leggerla; incominciando il parlar nostro da le parole di quello altro famosissimo nostro Fiorentino, che per essere stato il primo che transportassi nella lingua latina gli occulti segreti del dogma degli Accademici, meritò (come è scritto publicamente sotto la sua effigie nel maggior nostro tempio) di esser chiamato <emph>padre della sapienza</emph>. Il quale dice nel principio della sua Teologia Platonica, che la generazione umana e tutti noi altri mortali, per la inquietudine e insaziabilità dell'animo, per la fragilità e debolezza del corpo, e per il mancamento e bisogno di molte cose, senza le quali noi non possiamo senza scomodo o disagio vivere, viviamo una vita tanto aspra e tanto noiosa, che se la natura ci avesse dato il fine e il termine medesimo ch'ella ha dato a l'altre cose animate, ei non si truoverebbe in terra animale alcuno il quale fusse più infelice dell'uomo. La qual cosa avendo considerato quello universalissimo scrittore, che per andare investigando i segreti della natura, ebbe tanta poca cura della vita sua propria, che il Petrarca disse ch'ei fu <emph>A scriver molto, a morir poco accorto,</emph> chiamò la natura, nel settimo della sua Istoria, parente e madre degli animali, e noverca e matrigna dell'uomo. Nè si troverà, credo io, alcuno (se egli non ha già impedito il discorso della ragione) che esaminando diligentemente queste condizioni dell'uomo, non lo giudichi infelicissimo e miserissimo. Imperò che quale altro animale è quello, incominciandosi da la insaziabilità dell'animo (avendo eglino tutti il fine loro nelle cose sensibili presenti, e tutti quelli d'una specie uno stato e una condizione medesima) che viva nella sollecitudine e ansietà, che fa l'uomo? Il quale non avendo primieramente il fine suo in queste cose terrene, non quieta e non ferma mai, mentre ch'egli vive, l'animo; e di più per i varii stati e diversi modi di vivere non si contenta mai, nè di quella sorte ch'egli si ha eletta da sè stesso, nè di quella che gli è data da la fortuna. Laonde il mercatante chiama, come dice Orazio, felice il soldato, e il soldato per il contrario il mercatante; il cittadino chiama fortunato il contadino, e il contadino quello che abita la cittade; e così è sempre travagliato e molestato ciascuno da un certo stimolo d'invidia, o almanco emulazione, ch'ei porta a quelli che gli pare che abbino migliore o più quieta sorte di lui. A le quali infelicità si aggiugne di poi quest'altra, che dove gli altri animali si esercitano solamente circa a le cose presenti, l'uomo ha cura delle presenti, dolor delle passate e timor delle future. Se noi consideriamo dipoi l'abitudine del corpo suo, quale animale è quello che abbia la complessione tanto debole, ch'ei l'offenda il freddo, il caldo e gli altri travagli che apportan le stagioni de' tempi, come l'uomo? o che sia sottoposto a maggior numero d'infirmità e di mali, di lui? Della quantità grande delle cose ch'egli ha bisogno a guidare, se non suntuosamente, almanco senza disagio e acconciamente la vita sua, non voglio io al presente favellare, lasciando nella mente di ciascuno queste considerazioni, ch'egli nasce nudo, senza casa dove abitare, e senza aver di che cibarsi e nutrirsi, se egli non lavora e non semina la terra con le sue mani. Le quali cose tutte se voi considerate bene, se noi avessimo, come io dissi di sopra, il medesimo fine che hanno gli altri animali, ci farebbono non solamente infelici e miseri, ma infelicissimi e miserissimi; dove avendo noi un'altra vita futura, e in quella un fine molto più perfetto che non è quello che hanno in questa vita gli altri animali, noi siamo per il contrario molto più nobili e più felici di loro. Conciosia che a chi piacque crear lor mortali e terreni, e più tosto, per comodo e servizio nostro, che per cagion loro stessa, sia piaciuto per liberalità e bontà sua crear noi immortali e divini, e a molto più nobil fine, che non furon creati eglino. Imperò che imprimendo egli in noi la immagine e similitudine sua, ci ha fatti capaci di quella eterna e felicissima beatitudine, la quale non vide o conobbe mai occhio mortale, nè è lecito (come diceva colui che essendo rapito insino al terzo cielo, ne vide e ne gustò parte) a lingua alcuna umana parlarne. In segno della qual cosa egli non ha voluto che l'anime nostre procedino l'una da l'altra per via di seme, come le loro; ma ha riservato il crearle, tempo per tempo, alla sua potentissima mano, a la qual sola si aspetta il crear le cose eterne e immortali, così come si aspetta alla natura, sua ministra, il far le corruttibili e mortali. Se adunque lo aver l'uomo un'altra vita futura è quello che, dove avendo egli solamente la presente egli sarebbe il più infelice animal che si ritrovasse in terra, lo fa per il contrario il più nobile e il più felice; qual più gioconda o più dolce cosa può ritrovarsi giammai, che il contemplare e pensar sempre a quella, con il mettere ogni studio di passar più felicemente, e con manco travagli che altrui possa, da questa a quella? Imperò che, come il pensare e ragionar con Virgilio di Beatrice dice il nostro Poeta che gli porgeva tanto conforto, mentre ch'egli passò pel fuoco (il quale ei pone fra i confini del Purgatorio e l'entrata del Paradiso terrestre), ch'ei non gli pareva tanto grande il suo incendio, così il pensare continovamente al felicissimo stato della vita futura farà parere a noi manco gravi e manco aspre le fatiche della presente. La quale, dove ella è agli altri animali vita, è a noi una morte, e un camino e una peregrinazione a quella la quale è veramente vita. Laonde, come i peregrini si consolano con la speranza della patria, e si rendon più sopportabili i disagi del camino con la dolcezza ch'ei si promettono avere in quella; e i navicanti manco aspra la fortuna con la considerazione della sicurtà ch'eglino aspetton nel porto; così consoleremo e renderemo ancor similmente dolci noi, con la speranza della felice e beata vita futura, gli affanni e la miseria della presente. E se noi vogliamo far questo, ove possiamo noi spender meglio il tempo, o impiegar meglio i nostri studi, che in questo poeta? Il quale nutrito ne' suoi primi anni del latte delle buone scienze, e dipoi cibato del pan degli angeli, ha apparecchiato in questo suo poema sì bella e copiosa mensa da saziare abbondantemente tutti quelli che lasciando, come il figliuol prodigo, i cibi vili a' sapienti del mondo, vogliono tornare alle case del lor padre a viver seco, e a fruire quella dolcezza che porge continovamente la faccia e lo amor paterno a quei figliuoli, che gli porton quella reverenza e quella obedienza che se gli conviene. Tratton di questa vita futura la Legge, i Profeti, lo Evangelio e tutte l'altre sacre e divine scritture; anzi si ha solamente da loro quella cognizione e quella certezza, che ha la religion nostra di lei. Nientedimanco la luce loro è tanta splendida e grande, che chi non ha da Dio il dono della interpretazione e della intelligenza delle divine scritture, ma cerca d'intenderle con il lume suo naturale, si perde e vi abbaglia spessissime volte dentro. Laonde, come gli uccelli i quali hanno la vista tanto debole, che la luce per sè stessa gli offende, vanno a vederla la notte adombrata e participata nelle stelle e ne' corpi celesti, così dobbiamo ancor similmente noi (lo intelletto de' quali diceva il Filosofo che è alla cognizion della verità, come l'occhio del pipistrello alla luce del sole) cercar la cognizion di questa vita, la qual supera e trapassa il sapere umano, in coloro i quali inluminati della divina grazia l'hanno, per rispetto della debolezza nostra, descritta e abbassata di maniera, ch'ella è diventata obbietto alquanto più proporzionato alla cognizion nostra. La qual cosa chi ha già mai fatta meglio o più dottamente che Dante? Il quale essendo sapientissimo filosofo, divinissimo teologo e dottissimo poeta, ha con demostrazioni chiarissime provato, con autorità efficacissime delle sacre scritture trattato, e con finzioni ed esempli bellissimi descritto lo stato di questa vita futura, diviso in tre regni, Inferno, Purgatorio e Paradiso; trattando tanto dotta e altamente nel primo delle pene de' dannati, nel secondo dello stato di quei che si purgono, e nel terzo della gloria de' beati, ch'egli induce altrui, non solamente a odiare il peccato e cercar di purgarsene, ma a desiderare di trapassare il più presto ch'ei può da questa vita mortale e infelice a quella immortale e felicissima. A questa utile lezione v'invito io adunque, ascoltatori nobilissimi; e se le mie interpretazioni non vi porgeranno tanto lume, che vi conduca nella vera intelligenza dei profondi e divini concetti di questo Poeta, elle vi mostreranno almanco le vie, per le quali caminando dipoi i divini ingegni vostri, voi arriverete ove io desidero e mi sforzerò, coll'aiuto di Dio ottimo e grandissimo, il più che io potrò, condurvi.</p></div2>
<div2 type="parte" n="CANTO V">
<div3 type="capitolo"><head>LEZIONE PRIMA CAPITOLO QUINTO DELLO INFERNO DI DANTE <add resp="ed">[vv. 1-30]</add></head>
<p>Noi ponemmo l'anno passato fine a le lezioni nostre, ascoltatori nobilissimi, quando Dante e Virgilio, avendo cerco gran parte del primo cerchio dello Inferno, si mossero per scender nel secondo; nel qual luogo egli pose fine al quarto capitolo di questa cantica. Abbiamo dunque a incominciare quest'anno la esposizion nostra al quinto capitolo di essa prima cantica; nel quale ei tratta delle pene de' peccatori carnali, e di quelli che furon macchiati di quel vizio che il valgo chiama comunemente lussuria. Per notizia della qual cosa, cioè di quello che sia veramente questo peccato, è da sapere, come desiderando la universal natura di conservare così bello e ordinato come voi vedete questo universo, conobbe ciò non poter farsi da lei altramente, se non mantenendo continuamente questa grande e quasi innumerabile quantità delle cose delle quali egli è composto, e con tanto bello e maraviglioso ordine adorno, ch'egli ne ha acquistato questo nome <emph>mondo</emph>, che significa ornamento. E veggendo ch'ella non poteva far tal cosa, mantenendo gl'individui e le cose particulari medesime (e la cagione è, per non avere altra materia di che farle, che questa elementare della quale son fatte tutte le cose che son da 'l cielo della luna in giù; la qual materia essendo obligata e sottoposta alla corruzione, se non per sè stessa, almanco per non poter tenere adosso eternalmente una forma medesima, produce ancor quelle similmente corruttibili e mortali); pensò di mantenere almanco universalmente tutte le nature e specie di esse cose. Onde fu posta da lei, solamente per tal cagione, in ciascuna una virtù e una potenza seminale, la qual potesse, aiutata però dall'influsso del cielo, generare e produr continuamente delle cose simili, in luogo di quelle che tutto il giorno, mediante il tempo, si corrompono e mancono. Ma perchè nelle cose animate di anima vegetativa, come son gli arbori, non può questa tal potenza, o difficilmente, generare senza la semenza, la traspiantazione e la coltivazione; e in quelle che hanno l'anima sensitiva, senza la coniunzione del maschio e della femina (lasciando stare per ora, come cosa imperfetta, certi animaletti che nascon, mediante la virtù generativa universal del cielo, di putrefazione); ella ordinò che nelle vegetative, che non posson seminarsi o coltivarsi da loro, sopperisse per il bisogno che egli ha di loro l'uomo con l'arte della agricultura; la quale arreca ancora, oltra all'utile, all'uomo tanto diletto, ch'egli (come scrive Tullio nel suo Catone) non resta di darvi opera infino a che egli è nello estremo della sua vecchiezza. E nella coniunzion delle sensitive pose un piacere e un diletto che le tirassi, chi a certi tempi determinati e chi sempre, a dar di maniera opera a la generazione, ch'ei non mancasse mai nel mondo specie alcuna di cose perfette. Il qual diletto della coniunzione carnale, lasciando star per ora gli altri animali, si vede poter tanto comunemente negli uomini, e massime nella gioventù, ch'egli gli fa trapassar bene spesse volte, senza aver rispetto a la nobiltà e degnità della lor natura, i termini e le leggi della ragione. Per la qual cosa egli si ha acquistato nel mondo questo nome di <emph>lussuria</emph>; la qual voce, se bene ella significa un trapassamento, e un darsi senza alcun freno a le voluttà e a' piaceri e diletti del senso; onde fu chiamato ancor <emph>lussuria</emph> l'uso immoderato del vino ne' suoi <title>Proverbii</title> da Salomone; perchè il diletto della carne e delle cose veneree, superando tutti gli altri, fa gli uomini più sfrenati che alcuno altro, egli è chiamato principalmente, solo infra gli altri, per antonomasia e per eccellenza <emph>lussuria</emph>; ed è annoverato da la religion nostra per uno di quei sette peccati ch'ella chiama mortali e capitali; ancor ch'ei non sieno mancati di quelli i quali abbin tenuto ch'ei non sia peccato, adducendo in confirmazion della opinion loro, ch'egli è uno appetito e una passion naturale, e che gli affetti naturali non meritano nè lode nè biasimo; e soggiugnendo di più, che se l'uomo non pecca nel gittar l'altre superfluità che genera in lui la natura o il troppo mangiare o troppo bere, ch'ei non doveva ancor similmente peccare nello scaricarsi, mediante la coniunzion carnale, di questa che non è altro che una troppa superfluità di sustanza di sangue, che avanza al nutrimento delle membra e alla conservazione e al mantenimento della vita; e tanto ancor più, quanto lo scaricarsi di questa tende a la conservazione universal della specie, e quella delle altre solamente al bene essere dello individuo particulare. Nientedimanco, con tutto che costoro dichino così, la religion nostra tiene ch'ei sia peccato, e mortale e capitale. Peccato; perchè egli è contro a quel che piace a Dio; il quale vuole, come scrive Paulo apostolo, che noi possediamo i vasi de' corpi nostri in mondizia e nettezza, e di più che il servizio nostro sia ragionevole; onde quanto è una cosa più necessaria all'uomo, tanto debbe essere ancora più osservato da lui nell'usarla il consiglio della ragione; e il lussurioso rompe il suo freno, e vive al tutto secondo la concupiscenza e secondo il senso. E mortale; perchè egli ci priva della grazia di Dio e di vita eterna, come scrive il medesimo Paulo a' Galati, trattando della fornicazione, la quale è una specie di essa lussuria. E capitale; perchè di lei nascono, come scrive San Tommaso, l'amor proprio, l'odio di Dio, la cecità della mente e infiniti altri mali. Onde si risponde a coloro che dicono che la lussuria è appetito naturale, che se bene gli appetiti naturali, considerati in loro propii, non meriton biasimo, ei lo meritano nell'uomo, in quanto egli ha la ragione, quando ei trapassono i suoi termini e non la obbediscono. E a quegli che dicono ch'ella è uno scaricamento di superfluità di sangue, ch'ei non avviene di questa superfluità come delle altre. Imperò che essendo stati ordinati gli scaricamenti di tutte l'altre da la natura solamente per bene esser dello individuo solo, non bisogna usar nello scaricarsene consiglio alcuno della ragione, altro che separarle da sè; dove questa, essendo stata ordinata da lei per cagion della generazione, debbe solamente deporsi in quei modi e in quei tempi, ch'ella consegua il fine per il quale ella è stata ordinata. E per tal cagione fu instituito da la Providenza divina il sacramento del matrimonio, mediante il quale l'uomo può a un tempo medesimo mantener, dando opera a la generazione, la specie, e sadisfare senza offesa della onestà, e senza fare ingiuria a Dio, a così impetuoso e quasi insuperabile appetito. La guerra e stimolo del quale, sì per la grandezza del diletto e sì per la connaturalità ch'egli ha con l'uomo, essendo noi (come dice il Profeta) concetti in quello, è tanto grande ch'ei son rari quelli che non cedino qualche volta al suo furore. Per la qual difficoltà dicono i nostri teologi che la bontà divina ha preparato nel regno del cielo ai vergini, oltre a la corona comune della eterna beatitudine la quale conseguono tutti gli eletti, un'altra coronetta particolare, chiamata da loro <emph>aureola</emph>; la quale è un certo grado di gloria accidentale (come ella ha fatto ancora ai martiri e ai dottori), mediante il quale, oltre al gaudio ch'eglino hanno insieme con gli altri beati di fruir la faccia di Dio, nella qual cosa consiste vita eterna, i martiri hanno un contento grandissimo particulare di non esser stati spaventati dalla morte, la quale è la più orribil cosa che si ritruovi al mondo, e d'aver messa la propria vita per confessare e magnificare il nome di Dio; i dottori, di aver insegnato la sua legge, e dimostro la sua via e le sue opere maravigliose al mondo; e i vergini, d'aver legittimamente combattuto e superato lo incendio della carne, il quale e per la grandezza del diletto, e per esser conceputo insieme con noi nel ventre medesimo, e per combatter continovamente col nostro spirito, è (come noi dicemmo di sopra) uno de' maggiori e più pericolosi e occulti nimici che abbia in questa vita l'uomo. Di questo peccato della carne chiamato, come noi dicemmo di sopra, comunemente <emph>lussuria</emph>, volendo adunque trattare il Poeta, considerando quanto ei sia per le ragioni dette, e per la fragilità della nostra carne, se ei si può dir così, più scusabile che gli altri, pone ch'ei sia punito nel secondo cerchio dell'Inferno; il qual cerchio è posto immediate sotto il Limbo, e (secondo il Giambullari) miglia ottocento dodici e mezzo sotto la superficie della terra; e il suolo del suo piano, cioè da' fianchi del vano a l'orlo della sboccatura, è miglia settantacinque. E questo viene in verità a esser il primo cerchio dello Inferno, non essendo esso inferno distinto dal limbo (come vogliono i Tommisti, fra i quali il Poeta nostro fu grandissimo), se non perchè nel limbo non è, come noi dicemmo di sopra, pena alcuna sensibile, afflittiva del corpo, e nello inferno sì; e questo è il primo cerchio, nel quale è pena sensibile. E però il Poeta pone che tutte l'anime, che son dannate a lo inferno, descendino primieramente insieme in questo cerchio; e quelle che non hanno altri peccati che carnali vi si restano a esser puniti di quelli nella maniera ch'ei dirà di sotto; e l'altre sieno giudicate e mandate da Minos, il qual egli mette che sia in questo medesimo cerchio, ciascuna in quel luogo il qual meritono le sue colpe. <add resp="ed">[1-6]</add> Questo cerchio adunque volendo nel principio di questo capitolo descrivere il Poeta, e avendo narrato nel fine del precedente che il savio duca, cioè Virgilio, da poi ch'egli ebbero girato gran parte del Limbo, lo cavò di strada e menollo per un'altra via, dice incominciando questo quinto capitolo:
<quote rend="block"><lg><l>Così discesi del cerchio primaio</l>
<l>Giù nel secondo, che men luogo cinghia,</l>
<l>E tanto più dolor, ch'ei punge a guaio.</l></lg>
<lg><l>Stavvi Minos orribilmente, e ringhia;</l>
<l>Esamina le colpe nella entrata,</l>
<l>Giudica e manda, secondo che avvinghia;</l></lg></quote>
descrivendolo primieramente da la sua grandezza, dicendo come per esser egli più verso il centro, dove il vano universale dello Inferno andava sempre ristrignendo, ei venia a esser minore, e circundare e contenere molto manco luogo che il primo; onde dice <emph>che men luogo cinghia</emph>; e di poi secondariamente dalla qualità delle pene; perciocchè essendo in questo pena afflittiva di corpo, il che non era nel Limbo, vi viene a esser tanto maggior dolore; perchè dove quelle anime che son nel Limbo, per non poter conseguire il lor fine, solamente sospirano, queste per esser tormentate dalle pene sensibili che si diranno metton guai e strida e voci dolorosissime; onde dice: <emph>E tanto più dolor ch'ei punge a guaio;</emph> e descrivendolo ultimamente da lo offizio che esercita in tal luogo Minos, il quale egli dice che esamina e giudica le anime, ciascuna al luogo conveniente a le sue colpe. Per più aperta notizia della qual cosa è da considerare, secondo che scrive in questo luogo M. Pier Francesco Giambullari in uno comento ch'egli faceva sopra questo poeta, non condotto da lui se non a pochi canti del Purgatorio, per esserci stato tolto con non piccola perdita da la morte; onde dove egli è stato sempre allegato fino a qui da me sotto questo nome lo <emph>interprete</emph> o lo <emph>espositore moderno</emph>, io lo allegherò or sempre, per non tor quello onore a le fatiche de' suoi studii ch'elle meritano, per il suo nome proprio: dice adunque il Giambullari sopra questo luogo, ch'ei non è di piccola importanza farsi nimici gli scrittori, e massimamente quelli che sono di qualche credito e di qualche stima; e che tal cosa sia vera, lo dimostra questo esempio di Minos. Il quale, ancor ch'ei fusse figliuolo di Giove, Re de' Cretensi, e uomo tanto savio ch'egli dette loro le leggi; perchè egli fece guerra, ancor che giustissima, con gli Ateniesi i quali gli ammazzarono un suo figliuolo per invidia, egli si procacciò tanto odio con tutti gli studiosi de' quali Atene era in quel tempo madre, che non bastando loro di avergli vituperato falsamente co' loro scritti la moglie e le figliuole, messero ancor lui nello inferno, per giudice delle anime dannate; non per onorarlo come giusto, poi che non vi messero nè Solone nè alcun degli altri legislatori; ma per vituperarlo come crudele, facendolo eglino solamente giudice del male. La qual cosa seguitando il Poeta nostro, lo pone ancora egli a fare il medesimo offizio in questo luogo; e per conformarsi ancora in qualche parte con la religione cristiana, egli lo fa diavolo, dicendo che ei ringhiava orribilmente, a guisa che fanno qualche volta per ira i cani, torcendo il muso, avanti ch'ei comincino abbaiar forte contro a qualcuno ch'ei l'abbino in odio o ch'ei ne abbino paura (chè così significa nella lingua nostra <emph>ringhiare</emph>); e dandogli di poi in segno di bestialità ancor la coda, con la quale egli dice che avvinghiandosi egli manda l'anime a' luoghi ch'ei giudica che meritino i lor peccati. <add resp="ed">[7-15]</add> La qual cosa volendo egli più apertamente dichiarare, soggiugne nuovamente:
<quote rend="block"><lg><l>Dico, che quando l'anima mal nata</l>
<l>Gli viene inanzi, tutta si confessa;</l>
<l>E quel cognoscitor delle peccata</l></lg>
<lg><l>Vede qual luogo d'inferno è da essa:</l>
<l>Cignesi con la coda tante volte,</l>
<l>Quantunche gradi vuol che giù sia messa.</l></lg>
<lg><l>Sempre dinanzi a lui ne stanno molte;</l>
<l>Vanno a vicenda ciascuna al giudizio;</l>
<l>Dicono e odono, e poi son giù volte;</l></lg></quote>
dimostrando come questo Minos esercita il suo offizio del giudicare le <emph>mal nate</emph>, cioè infelici, anime che gli arrivono innanzi, in questa maniera, che subito ciascuna confessa il suo fallo e il suo peccato; e allora egli che ne è conoscitore e giudice, veggendo qual luogo dello Inferno ella merita, si cigne il dosso tante volte con la coda, <emph>quantunche gradi</emph>, per quanti (per quella figura la qual concede il poter aggiugnere a una parola una sillaba) ei vuole ch'ella sia <emph>messa giù</emph>, cioè nel fondo dell'Inferno. E per tal cagione dice che ne stanno sempre inanzi a lui molte; le quali subito ch'elle hanno confessato il lor peccato, e udita, cioè veduta, dar la sentenzia nel modo detto, <emph>son volte</emph>, cioè tirate, da la divina giustizia al luogo ove elle son giudicate. La qual cosa egli conferma ancor chiaramente di sotto, nel ventisettesimo capitolo di questa medesima cantica, facendosi dire da l'anima del Conte Guido da Montefeltro, la quale era nell'ottavo cerchio dell'Inferno:
<quote rend="block"><lg><l>A Minos mi portò; e quegli attorse</l>
<l>Otto volte la coda al dosso duro....</l>
<l>Per che io là dove vedi son perduto.</l></lg></quote>
Significa adunque Minos, dicono gli espositori, e più distintamente di alcuno altro il Giambullari, nello inferno essenziale la divina giustizia, e nel morale quel rimorso della conscienza, che ha ciascuno nel principio del peccato, espresso da lui per il ringhiare, e che di poi col fine, significato da lui per la coda, fa conoscere a ciascuno la pena e il biasimo ch'ei merita Ed è posto da 'l Poeta in questo secondo cerchio dello Inferno, e non nel primo, cioè nel Limbo; perchè l'anime che sono nel Limbo non possono aver tal rimorso della conscienza. E la ragione è perchè quelle, che usciron di vita inanzi gli anni della discrezione, non conobbero nè il bene nè il male; e quelle di coloro che vissero moralmente non fecer cosa di che elle si abbino a pentire. <add resp="ed">[16-21]</add> A questo luogo arrivato adunque il Poeta nostro, Minos subito ch'egli lo vide gli disse, lasciando star lo uffizio del giudicare:
<quote rend="block"><lg><l>O tu che vieni al doloroso ospizio,....</l>
<l>Guarda come entri, e di cui tu ti fide;</l>
<l>Non ti vinca l'ampiezza dell'entrare.</l></lg></quote>
Nelle quali parole fa il Poeta chiaramente comprendere ciascuno, quanto il diavolo cerchi sempre di levare in qualunche modo l'uomo da le buone opere; poi che Minos, al quale non pareva che si aspettasse altro offizio che giudicare, posta da canto quella severità che si conviene a la persona di un giudice, cerca come insidiatore e tentatore spaventar Dante, che ei non proceda più oltre nella virtuosa speculazione de' vizii incominciata da lui; e imitando Virgilio, il qual disse, parlando dello inferno, <foreign lang="lat">..... facilis descensus Averni,</foreign> dice ancora egli a Dante, che guardi come egli entra in quel luogo e di chi egli si fidi, avvertendo di non essere ingannato da la ampiezza e facilità dello entrare. Nelle quali parole dice il Landino che Dante dimostra con maravigliosa dottrina, che l'uomo può bene da sè stesso con la libertà del suo arbitrio entrar ne' vizii, ma ch'egli non ne può già poi uscire, senza la grazia e lo aiuto divino. <add resp="ed">[22-24]</add> A le quali parole rispose Virgilio a Minos: <emph>Non impedir lo suo fatale andare,</emph> cioè il viaggio di costui, fatto per volontà divina; non significando altro <emph>fato</emph>, secondo Boezio, cristianamente parlando, che la disposizione della volontà divina circa le cose;
<quote rend="block"><l>Vuolsi così colà, dove si puote</l>
<l>Ciò che si vuole, e più non domandare.</l></quote>
E perchè ei non si può vincere e superare la malignità e potenza del diavolo, se non in virtù delle parole di Dio sopra delle quali è fondata la nostra fede (onde diceva Pietro apostolo, che chi voleva resistere al diavolo stessi forte nella fede; e Paulo, che chi si voleva difender da le sue armi pigliassi lo scudo della fede); Virgilio, cercando di vestirne Dante, gli dimostra (con dire a Minos che non domandasse più, chè ei voleva così colui che puote il tutto), che insino alle potenze infernali obbediscono e fanno riverenza al comandamento di Dio; onde fu detto da Iacobo apostolo: <foreign lang="lat">daemones credunt et contremiscunt</foreign>, come mette qui il Poeta che facesse Minos; il qual tacendo e quietandosi a queste parole dettegli da Virgilio, gli lasciò passare oltre. <add resp="ed">[25-30]</add> Per la qual cosa, volendo il Poeta cominciare a narrar la qualità di questo secondo cerchio, dice:
<quote rend="block"><lg><l>Ora incomincian le dolenti note</l>
<l>A farmisi sentire; or son venuto</l>
<l>Là dove molto pianto mi percuote.</l></lg>
<lg><l>Io venni in luogo d'ogni luce muto....</l></lg></quote>
Ove è da notare, che se bene ei si chiaman propriamente <emph>note</emph> quei caratteri con i quali i musici notano e scrivono i loro canti, ei si chiamano ancor dipoi per translazione <emph>note</emph> le voci proferite secondo le regole di quelli, e di più di poi ancor <emph>note</emph> per similitudine tutte le voci e suoni e accenti che si proferiscono con tuono più alto che favellando, come erano i rammarichi e le grida che facevano l'anime di questo cerchio. E però il Poeta, arrivando a quello e non avendo più sentito così fatti lamenti, dice: ora incominciano a farmisi sentire le note e le voci piene di dolore, e ora sono io arrivato in luogo, dove <emph>molto</emph>, cioè grande e profondo, pianto <emph>mi percuote</emph>, cioè mi risuona nelle orecchie; usando con maravigliosa dottrina questo verbo <emph>mi percuote</emph>, in cambio di sentire, per dimostrar più propriamente il modo come si faccia e si generi nella nostra anima questo effetto del sentire. Per dichiarazione della qual cosa, parlando così brevemente, è da sapere che il senso dell'udito è una delle potenze della nostra anima, con la quale ella sente i romori e le voci; onde ha, universalmente parlando, per obietto suo proprio il suono; e ricevelo e comprendelo per mezzo d'una cartilagine e d'un panno, il quale è disteso (a guisa che stanno le carte in su i tamburi) sopra uno buco dello osso petroso, il quale è appunto posto sotto il ceppo del nostro orecchio; e dentro a questo panno è rinchiusa certa aria, nata insieme con noi e mescolata con lo spirito nostro vitale. La qual aria per esser, come si è detto, nata insieme con noi, e conservarsi sempre dipoi, mentre che noi stiamo in vita, in quel luogo, è chiamata da chi aria <emph>connaturale</emph>, e da chi aria <emph>connata</emph>. Quando adunque si fa il suono, il quale e uno spezzamento e rifrangimento dell'aria comune che ci è dattorno, generato in lei dalla percussione di due corpi solidi e lisci e delicati insieme, ei si va spargendo per via di moto per essa aria, incominciandosi ove si è fatto tal repercotimento, in quel proprio modo che noi veggiamo ancora spargersi per l'acqua quel movimento che fa un sasso o qualche altra cosa grave, quando ella vi è gittata dentro. E se egli in questo allargarsi camina tanto ch'egli arrivi ed entri dentro a le nostre orecchie, e percuota quel panno, e quel panno l'aria mescolata con lo spirito che noi dicemmo esser chiusa dentro a quelle, questo tal percotimento muove e percuote ancora egli similmente due nervi, chiamati i nervi <emph>uditivi</emph>, che sono sotto il cervello tirati a guisa di corde di liuto; i quali portano tal suono al senso comune, il qual giudica dipoi egli e discerne che suono sia quello, e da che corpi e in che modo egli è causato; ma tutto però con l'aiuto e col discorso della ragione. Sentendosi adunque da noi in questa maniera (così come si sentono i suoni) le strida e i lamenti, fu dottamente detto da 'l Poeta, ch'era venuto in luogo, ove molto e grandissimo pianto gli percoteva le orecchie. E questo luogo soggiugne egli dipoi ch'era ancora privo d'ogni luce, e oscurissimo, usando questa voce <emph>muto</emph> con la medesima licenza ch'ei disse di sopra, come noi mostrammo nello esporre allora quel luogo: <emph>Mi ripigneva là dove il sol tace;</emph> e oltre a di questo, rispetto a quei lamenti i quali erono suoni e strida indeterminate e spaventevoli, era simile a 'l mare, quando ei mugghia <emph>Se da contrarii venti è combattuto.</emph> E qui ponendo il Poeta fine al ragionar più della qualità del luogo, porremo fine ancor similmente noi a questa lezione.</p></div3>
<div3 type="capitolo"><head>LEZIONE SECONDA <add resp="ed">[vv. 31-75]</add></head>
<quote rend="block"><lg><l>La bufera infernal, che mai non resta,</l>
<l>Mena gli spirti con la sua rapina,</l>
<l>Volando e percotendo gli molesta.</l></lg></quote>
<p><add resp="ed">[31-33]</add> Se quegli che hanno biasimato Dante, dicendo ch'egli non ha usato in questa sua opera quello stile alto, candido e bello, e quelle parole dolci, terse e leggiadre, che hanno fatto ne' loro poemi molti altri poeti volgari, fiorentini e toscani e di qual si voglia altro paese, avesser considerato un poco con più diligenza il termine nel quale si truovava la nostra lingua quando egli scrisse, la poca notizia che si aveva delle cose de' Greci e de' Latini, e la materia e la qualità del soggetto della opera, io non credo mai che il lor giudizio si fosse tanto ingannato, ch'ei si avesser lasciato uscir di bocca simili parole. Imperò che la nostra lingua, ch'è la prima cosa ch'ei dovevano considerare, era in quei tempi tanto rozza e tanto povera, ch'ei fu più tosto cosa da ammirarla che da crederla, che Dante facesse con quella una opera piena de' più alti e più dotti concetti che si trovino in filosofia, in teologia, in matematica, in astrologia e in molte altre scienze ed arti, delle quali non era stato mai più favellato altro in tal lingua, che quel poco che fece Ser Brunetto Latini, suo maestro, nel suo <title>Tesoro</title>. Onde avvenne propiamente a lui come a Lucrezio, il qual volendo scriver quando la lingua romana non era in quella perfezione, nella quale ella venne dopo lui, delle cose di filosofia, ove egli era obbligato a non poter uscire e andar vagando fuori de' termini di tal dogma, non potette e per l'una e per l'altra cagione trattar delle cose naturali con quella altezza e bellezza dello stile, che fece Virgilio nel suo tempo, che la lingua era in molto maggior perfezione, delle cose favolose di Enea; nè con quella candidezza e leggiadria, che fecer Catullo e Tibullo i loro amori; nella qual cosa ei non eran necessitati se non a dir quei concetti i quali pareva lor potere esprimer con belle e dolci parole; il che non avviene a chi si obbliga a voler scriver cose appartenenti a qualche scienza, avendo ciascuna di quelle i suoi termini e le sue voci particulari, non così grate molte volte o per la novità o per il lor suono a l'orecchio, come son le voci e le parole amorose; della qual cosa si vede manifestissimo esempio in Manilio e in Quinto Sereno, che scrissero in versi, l'uno cose di astrologia, e l'altro di medicina. E chi vuole accertarsi quanto questo ch'io ho detto sia vero nel Poeta nostro, consideri se non tutti gli scrittori che furon inanzi a lui, o ancor ne' tempi suoi medesimi, almanco i più famosi e i più pregiati; e conoscerà manifestamente che Dante inalzò e migliorò molto più egli la lingua nostra da lo stato nel qual ella era inanzi, che non ha fatto dipoi mai alcuno altro scrittore da 'l termine, ove la pose egli, a quel ch'ella è stata o è al presente. E a chi opponesse a questa nostra opinione il Petrarca, il qual la condusse a quella altezza ove forse ella non può salir più su, si risponde che egli è maggior differenza da la imperfezione a la perfezione che la condusse Dante, che da quella a dove la condusse dipoi dopo Dante il Petrarca; e oltre a di questo, che il Petrarca ebbe inanzi a sè un Dante, il quale gli fece maggior lume che non avevan fatto a Dante tutti quelli che furono inanzi a lui; e il Petrarca stesso lo confessa, avendolo egli messo ne' suoi <title>Trionfi</title> inanzi a Guittone d'Arezzo, a Cino da Pistoia, a Guido Cavalcanti, a Guido Guinizzelli e a tutti gli altri scrittori di rime toscane che fussero stati insino a' tempi suoi. La seconda cosa, la quale dovevano considerar costoro, è la poca notizia che si aveva in quei tempi, rispetto a lo essersi, non che smarrite, perdute quasi affatto la lingua greca e la latina, delle scienze e delle buone arti, e particularmente della retorica e della poetica. Onde come ei non arebbero mai fatte i Latini così belle e perfette le loro opere, se ei non avesser vedute le cose de' Greci ch'ei viddero, con le quali eglino arricchirono e onorarono tanto la lingua loro, così non potevano ancor similmente fare i volgari belle e perfette in quei tempi le loro, non avendo vedute le cose de' Latini. La terza e ultima cosa ch'ei dovevano considerare, era la materia e il soggetto della opera di Dante, e quella di tutti gli altri poeti volgari; i quali, o eglino scrivono concetti amorosi in canzoni, sonetti, madrigali e altri poemi simili, i quali oltre al non essere obligati alla continuazione (con ciò sia cosa ch'ei possino dire quando ch'erano lieti, e quando ch'erano mesti, e quando lodarsi e quando dolersi di amore, secondo che aggrada più loro e ch'ei veggon di poter dir più leggiadramente), ei possono finire ove ei vogliono le loro opere, ch'elle son sempre perfette, e se eglino hanno fatto per grazia di esempio cento sonetti, mandarne a luce solamente quei tanti che piaccion più loro, o ch'ei giudicon che sian più belli e migliori: o eglino scrivon battaglie o cose fabulose, ove avendo eglino un soggetto vago e indeterminato, ei possono attender molto più a l'ornamento dello stile e a la bellezza delle parole, che non poteva far Dante, volendo egli trattar di questi tre regni, Inferno, Purgatorio e Paradiso, ne' quali si contengono tante varie e diverse cose, e oltre a di questo non potendo egli finire a sua posta come loro, ma avendo a fare una opera intera e continovata, simile a un corpo composto di diverse parti, ma eterogenee e dissimilari, come è verbigrazia un corpo umano, il quale è composto di ossa, di carne, di nervi, di musculi e di molte altre varie cose; e non un corpo omogeneo e composto di parti similari, come è verbigrazia l'acqua e la terra, le parti de' quali corpi son tutti acqua e terra. Onde volendo osservare quel decoro che si conveniva a ciascuna parte e a ciascuna persona ch'egli introduce in quella, gli bisogna usare quando stile basso, quando mediocre, quando alto, quando dolce, quando aspro, quando facile e quando duro; e così ancor similmente, per esprimer meglio e con maggior propietà i suoi concetti, parole e basse e mediocri e alte e aspre e dolci e straniere e nuove; per non si esser, come io dissi di sopra, più trattato di tali cose in lingua volgare, e oltre a questo perchè la poesia in simili opere lo concede; le quali parole, se bene elle esprimono meglio il concetto del Poeta, che non farebbono quelle dolci e leggiadre che dicono costoro che hanno usato molti altri poeti volgari, elle non arrecono altrui a gli orecchi quella dolcezza e quel diletto che arrecono quelle. Laonde se Dante, avendo a trattar di cose sì alte, attese in questa sua opera molto più a esprimere bene i concetti, che alla bellezza e dolcezza delle parole, egli debbe e merita di esser di tal cosa lodato, e non biasimato come fanno questi suoi calunniatori. E se ei fu tanto lodato Virgilio suo maestro, quando per esprimer la paura ch'ebbe Enea nel vedersi apparire inanzi, mentre che Troia andava a ferro e a fuoco, l'ombra di Creusa sua moglie, la quale ei non sapeva che fusse stata morta, ei disse: <foreign lang="lat">Obstupui, steteruntque comae....</foreign> mutando quello <foreign lang="lat">steterunt</foreign>, il quale è di sua natura lungo, in breve, per dimostrar quanto se gli arricciarono per la paura subitamente i capelli in capo; debbe ancor similmente esser lodato Dante, usando egli nel descriver gli accidenti di questa sua opera parole, o per natura loro stessa o per licenza di qualche figura, tanto proprie e tanto accomodate alla materia ch'ei tratta, al luogo ove ei si trova, o alle persone ch'egli introduce, ch'ei non è possibile immaginare, non che dir meglio; e massimamente, lasciando star per ora gli altri due regni, in questo dello Inferno, ove ei si serve spessissime volte, pel porci innanzi alli occhi della mente con maggior efficacia i tormenti e le pene delle anime dannate, di parole tanto orribili e tanto crude, ch'elle fanno non manco arricciare i capelli a chi le considera, che si facesse (come noi dicemmo di sopra) nella rovina di Troia la immagine di Creusa a Enea. E ne abbiamo un manifestissimo esempio nel testo che noi abbiamo a leggere oggi; ove volendo egli dimostrare quanto fosse grande e tempestoso il vento, da 'l quale son per pena del lor peccato trasportati in questo secondo cerchio in qua e in là, percotendosi e urtando miserabilmente l'un nell'altro, senza aver mai posa, i peccatori carnali, egli lo chiama <emph>bufera</emph>. Il significato della qual voce volendo noi esprimere, lasciando star quanto ne dice il Landino, il qual vuole ch'ella significhi quando il vento trasporta e aggira con rapina in qua e in là la neve che cade in su le montagne, e conoscendo di non poter far tal cosa meglio che si facesse in questo luogo il Boccaccio, vi reciterò le parole sue proprie, le quali son queste:</p>
<p>"La bufera, se io ho ben compreso, nel parlar usato delle genti è un vento impetuoso, il quale percuote, abbatte e rompe ciò che se gli para dinanzi, ed è quello (se io comprendo bene) che Aristotile chiama, nelle <title>Meteore</title>, Enefia. Ed è causato questo vento, come sono ancora gli altri, da esalazioni calde e secche, levantesi da terra e saglienti in alto; le quali come elle pervengono su nell'aria e truovano qualche nugola, dalla frigidità della quale elle sieno cacciate e ripinte indietro con impeto, elle divengono vento, non solamente impetuoso, ma valido, potente e di tanta forza, che egli, per quella parte ove ei discorre, abbatte case, sveglie e schianta arbori, e percuote e uccide e uomini e animali. Ed è il vero, ch'egli non è universale e non dura molto; inanzi discorre, a guisa di una striscia, vicino al luogo ove egli è creato. E quanto più da 'l suo principio si dilunga, più diviene di mano in mano debole, insino a tanto che fra poco tempo ei si risolve tutto."</p>
<p>Sino a qui dice il Boccaccio. Le parole del quale, se elle saranno ben considerate, faranno conoscere chiaramente a ciascuno, che il Poeta nostro non poteva esprimere con voce alcuna più propia la natura di questo vento, che menava con la sua rapina in qua e in là, volando in questo cerchio, i peccatori carnali a percuotersi l'un l'altro, che chiamandolo, come egli ha fatto, <emph>bufera</emph> (perciò che questa tal voce ha molto maggior forza, e meglio esprime il suo impeto e il suo furore, che non farebbe se egli lo avesse descritto con quella leggiadria, che fanno i loro, gli altri poeti toscani o volgari, chiamandogli quando impetuosi, quando crudi, quando importuni e quando rabbiosi), e soggiugnendo, per esprimer ancor meglio quanto ella fosse cruda e orribile, ch'ella <emph>non resta mai</emph>, ma dura sempre nella maniera medesima. Imperò che dove nelle bufere, che accaggiono a noi, la speranza ch'elle abbino a durar poco (chè così è, come voi intendeste di sopra, la lor natura) ce le fa parer manco crude e manco da averne paura, il saper che questa ha a durar eternamente la fa, per il contrario, molto più paurosa e più spaventevole. Nella qual clausula, se voi esaminate bene ciascuna delle sue parti, egli non solamente descrive questo vento così impetuoso, come poeta, ma egli dichiara la sua natura, come filosofo, e definiscelo, come logico; ponendo primieramente, in luogo del genere, cioè di vento, <emph>bufera</emph>; di poi, in quel della specie, <emph>infernale</emph>; e ultimamente, in quel della differenza propia, <emph>che mai non manca</emph>; mediante la qual cosa, se voi considerate ora nuovamente bene questi tre versi:
<quote rend="block"><lg><l>La bufera infernal, che mai non resta,</l>
<l>Mena gli spirti con la sua rapina,</l>
<l>Volando e percotendo gli molesta,</l></lg></quote>
ei vi parrà propiamente veder realmente e in fatto quelle infelici anime esser menate, volando, dalla rapina di quella bufera e di quel vento così impetuoso a percuotersi miserabilmente, senza aver mai posa, l'una ne l'altra. Onde voi sarete finalmente forzati a confessare, che in questo Poeta sia, oltre a la dottrina e alla grandezza de' concetti, tanto grande l'arte nel sapere esprimergli, che questi ai quali piacciono più quegli altri poeti (che cercando molto più dilettare che giovare, scrivon con più leggiadria e più eleganza ch'ei sanno concetti e pensieri dolci d'amore) che non piace Dante, si possono assomigliare a quegli a' quali piacciono più, per la vaghezza de' colori e per la varietà de' paesi che sono in quelle, le pitture fiandresche (per darvi uno esempio nella pittura, la quale è tanto simile alla poesia, che le pitture si chiamano poesie che non parlano, e le poesie pitture che parlano), che non farebbe un quadro di Michelagnolo, ove fussero in un campo scuro, e d'un color solo, che figure si volessero, che mostrassero, come egli è solito fare, e con le attitudini e con gli scorci, che l'arte, se ella potesse dare alle cose ch'ella fa la vita e il moto, come fa la natura, ella non arebbe da vergognarsi punto da lei; senza considerare, oltre a di questo, quanto ei sia maggiore arte il fare uno uomo, ch'è una delle più belle cose che facesse mai la natura, che stia bene e secondo il naturale, che non è il fare un paese o un arbore o un prato fiorito. Nè sia alcuno che si maravigli che io abbia così detto di Michelagnolo più tosto che d'uno altro; chè io l'ho fatto per parermi ch'ei tenga quel luogo fra i pittori, che tiene Dante fra i poeti. <add resp="ed">[34-36]</add> E giudicando che sia detto ormai a bastanza in defensione di questa voce <emph>bufera</emph>, che non pare ad alcuni così leggiadra come ei vorrebbono, torneremo al testo. Ove il Poeta chiama con considerazion grandissima questa pena de' peccatori carnali generalmente <emph>rovina</emph>, potendosi chiamar con gran ragione <emph>rovinate</emph> tutte quelle cose che conseguitan contrario fine a quel per il quale elle sono state fatte e ordinate, come queste infelici anime. Le quali egli dice che per tal cagione, dimostrando con tale atto d'animo efferato e bestiale ancor maggiormente la lor pena e la lor miseria, che bestemmiavano, piangendo e lamentandosi continovamente, la bontà divina, chiamando Dio crudele e ingiusto, e per altri così fatti nomi che non gli convengono; non essendo altro, come voi sapete, la bestemmia, che il torre o il dare a Dio quel che non gli conviene. <add resp="ed">[37-39]</add> E così avendo finalmente descritto, nella maniera che voi vedete, la mala contentezza e la pena di queste anime, egli incomincia ora a narrar distintamente la colpa per la quale elle sian dannate a tal pena, dicendo:
<quote rend="block"><lg><l>Io intesi che a così fatto tormento</l>
<l>Eran dannati i peccator carnali,</l>
<l>Che la ragion sommettono al talento;</l></lg></quote>
dimostrando come in tal peccato (e però il più delle volte par che ei dispiaccia a l'uomo, poi ch'egli lo ha commesso) si sottomette al tutto la ragione alla voglia e al piacere; chè così significa ancor questa voce <emph>talento</emph> nella lingua nostra, e lo dimostra chiaramente il nostro Poeta più giù, quando egli dice di M. Farinata Cavalcanti:
<quote rend="block"><lg><l>D'intorno mi guardò, come talento</l>
<l>Avesse di veder s'altri era meco.</l></lg></quote>
Per notizia delle quali parole è da sapere, che come l'anima nostra ha due potenze che conoscono, e queste sono il senso e l'intelletto, così ne ha ancor similmente due che appetiscono, che sono lo appetito e la volontà; chè lo appetito serve al senso, onde cerca il delettabile; e la volontà allo intelletto, onde cerca il vero, e conseguentemente il bene. Per la qual cosa, seguitandosi nel peccato carnale l'appetito e la concupiscenza, e non la ragione ch'è la scorta dell'intelletto, il Poeta dice (come voi avete sentito nel testo) che i peccatori carnali sottomettono la ragione al talento e al piacere; e perciò son condannati da la divina iustizia a tal pena. <add resp="ed">[40-45]</add> La qual volendo egli più apertamente descrivere, narra con una bellissima similitudine il modo, come ei son menati da la rapina di quella bufera, volando e percotendosi insieme, dicendo:
<quote rend="block"><lg><l>E come gli stornei ne portan l'ali</l>
<l>Nel freddo tempo, a schiera larga e piena,</l>
<l>Così quel fiato gli spiriti mali</l></lg>
<lg><l>Di qua, di là, di giù, di su gli mena;</l>
<l>Nulla speranza gli conforta mai,</l>
<l>Non che di posa, ma di minor pena;</l></lg></quote>
dimostrando che, come l'ali loro ne portono gli stornegli in varie parti del mondo nella stagion fredda e nel tempo del verno (perciò che nel tempo della state stanno eglino in luoghi, che noi non gli veggiamo) a schiera <emph>larga e piena</emph>, cioè grande e folta, per aver eglino in costume di volar sempre assai insieme; per la qual cosa non trovando eglino, per essere tanti, ove poi ei si posano, da cibarsi copiosamente, son sempre quasi tutti magri; così quel vento impetuoso, chiamato per varietà ora <emph>fiato</emph>, dice che mena di là e di qua, e di giù e di su, questi spiriti <emph>mali</emph>, cioè rei e dannati. I quali, oltre a tal pena, dice che hanno ancor questo altro tormento, ch'ei non hanno ancora, onde ei possin prender conforto, speranza alcuna, non che di posarsi, di non avere a sentire giammai minor pena di quella. <add resp="ed">[46-51]</add> Dopo la qual cosa egli soggiugne ancora e narra, con un'altra bellissima comparazione, il modo com'egli vide venir verso di sè una schiera di questi spiriti, dicendo:
<quote rend="block"><lg><l>E come i gru van cantando i lor lai,</l>
<l>Facendo in aer di sè lunga riga,</l>
<l>Così vidi io venir, traendo guai,</l></lg>
<lg><l>Ombre portate dalla detta briga.</l></lg></quote>
Scrive Plinio nel decimo libro della sua <title>Istoria naturale</title>, trattando de' gru (uccelli, ancor che peregrini e forestieri, per la lunghezza grande del collo e del becco notissimi a ciascuno), che quando eglino si partono dal loro luogo per venire a noi, ch'è nel tempo dell'autunno, eglino eleggono di comun concordia un di loro per scorta e guida. Il quale subito ch'egli si vede così eletto (il che eglino fanno con lo applaudargli con la voce e con i gesti, cantando e battendo l'ali e aggirandosigli attorno), egli si muove e si eleva molto in alto per scoprire più paese. E di quivi cominciando, verso quella parte che gli aggrada, a volare, gli altri lo seguitano tutti, facendo quasi sempre di loro una riga e un filo solo, o al più due a guisa di un sesto, nel capo e nel principio del quale sta quel che gli guida, e di poi nel fine uno altro, ma scambievolmente e a vicenda, che grida a ogni poco per mantenergli in fila ed in ordinanza; e questo medesimo dice che fa ancor la guardia quando ei si posono, stando vigilante ch'ei non sieno offesi da cosa alcuna a lo improviso; e per non si addormentare, quando dormono gli altri poi che si son cibati, egli sta ritto in su un piè solo, e tiene nell'altro, ch'egli ha sospeso, un sasso il quale, quando pure ei si addormentassi, cadendogli in terra lo desti; della qual cosa si servì tanto piacevolmente, quanto voi sapete, nelle sue novelle il Boccaccio. E però gli Egizii, quando ei volevano figurare ne' loro ieroglifici la custodia e la vigilanza, dipignevano un gru in questa maniera. E perchè quelle voci, che mettono i gru mentre che ei volano, hanno un certo tuono che tiene del pietoso e del lamentevole, egli le chiama <emph>lai</emph>, cioè versi dolorosi e mesti; chè così dice il Boccaccio, che significa in lingua franzese questa voce; per la qual cagione egli chiama ancor medesimamente <emph>lai</emph> altrove i canti delle rondini, dicendo:
<quote rend="block"><lg><l>Nella ora che incominciai i tristi lai</l>
<l>La rondinella presso a la mattina,</l>
<l>Forse a memoria de' suoi primi guai,</l></lg></quote>
seguitando Ovidio, il quale scrive nel suo <title>Metamorfosi</title>, che la rondine fu una figliuola di Pandione, re degli Ateniesi; la quale, per vendicare l'ingiuria che aveva fatto Atreo suo sposo a Filomena sua sorella, gli dètte mangiare il proprio figliuolo; della qual cosa accorgendosi egli, per vederle macchiato il petto di sangue, si levò da mensa per ammazzarla; da la qual furia volendo scamparla gli Dei, dice che la trasmutarono in rondine; e per questa cagione ella ha quel rosso nel petto, e abita dimesticamente con noi nelle case, e si lamenta cantando, dice il Poeta nostro, a memoria de' suoi guai. In quella maniera adunque che volano a schiera i gru (uccelli, come voi avete veduto, molto amichevoli l'uno con l'altro, e per tal cagione presi per comparazione da 'l Poeta), dice egli che vide venire verso sè, traendo e mettendo guai e lamenti, una schiera di quelle ombre, portate da la briga e da la rapina di quella bufera; la quale è finalmente la pena, con la quale (imitando Virgilio, quando disse:
<quote lang="lat" rend="block"><l>...... aliae panduntur inanes</l>
<l>Suspensae ad ventos.....)</l></quote>
egli mette che siano punite l'anime dei peccatori carnali; pene certamente molto convenienti, come dicono gli espositori, a tal peccato. Imperò che volendo la divina giustizia che ogni peccato sia punito con conveniente pena, e peccandosi in questo vizio non solamente col senso del tatto, ma con quel del vedere e dello udire, in cercar tutte quelle delicatezze che arrechino diletto a tali sentimenti, ella ha ordinato (oltre al percuotersi l'una l'altra, ch'elle fanno, portate da la furia e rapina di quella bufera, senza speranza alcuna <emph>Non che di posa; ma di minor pena,</emph> per punizione del senso del tatto), che il luogo sia privo al tutto d'ogni luce per punizione di quel del vedere, e ch'ei mugghi per le strida e per i lamenti loro, a guisa che fa nelle tempeste il mare, per punizione di quel dello udire. Le quali cose tutte si scorgono e si verificano, ancor moralmente parlando, come scrive Benvenuto da Imola, ne' peccatori carnali e ne' lussuriosi, abituati e confermi in tal vizio. Imperò che lo essere il luogo oscuro significa che, dove domina questo incendio della carne, si spegne o almeno si offusca il lume della ragione; e i venti contrarii, che gli trasportono violentemente percotendosi l'uno l'altro in qua e in là, gli ardori, i travagli e i dispiaceri, che molestano altrui e inanzi e da poi che si è ottenuto il suo desiderio; onde disse elegantissimamente il Poliziano in un suo epigramma, trattando di tal passione:
<quote lang="lat" rend="block"><lg><l>Urit in affectu Venus anxia; sordet in actu;</l>
<l>Polluit et tota quando patratur opus.</l></lg>
<lg><l>Post factum fecisse piget; cito praeterit illud</l>
<l>Quod iuvat; aeternum quod cruciabit erit.</l></lg></quote>
Ove notando il Leneo Bolognese, che il Poeta dice: <emph>Di qua, di là, di giù, di su gli mena.....</emph> raccontando quasi tutte le posizioni de' luoghi che pongono i filosofi, dice ch'egli vuol dimostrare allegoricamente, ch'ei non è pericolo alcuno nè di fama nè di ricchezza nè di disagi, insino a quel della propria vita, nel qual non sieno trasportati da questa passione coloro che si lascion troppo superare e vincer da lei. E i lamenti e le strida che fanno mugghiar quel luogo a guisa del mare quando egli ha tempesta, insieme con il bestemmiar che fanno quelle anime quando elle son giunte a questa rovina, la mala contentezza e la disperazione nella quale stanno sempre quegli, che non solamente lascion combatter del continovo la carne con lo spirito, ma lo lascion vincere e superar da lei. E queste pene avendo finalmente vedute e considerate il nostro Poeta, e di più essendo divenuto desideroso di saper chi fussero particularmente quelle ombre, chiamate da lui <emph>genti</emph>, che punite e castigate in quello aere oscuro venivano così verso loro, ne dimandò Virgilio; <add resp="ed">[52-54]</add> il quale gli rispose, come la prima di quelle, ch'ei voleva saper nuove, <emph>Fu imperatrice di molte favelle.</emph> E questa fu, come egli dimostra più chiaramente di sotto chiamandola per nome, Semiramis regina degli Assirii, chiamata da lui <emph>imperatrice di molte lingue</emph>, perchè a quel regno eran sottoposte molte provincie e molti diversi popoli. <add resp="ed">[55-60]</add> La qual Semiramis fu tanto inclinata, come si legge nella sua istoria, a' diletti venerei, che per potere cavarsi senza infamia e biasimo de' suoi popoli liberamente tutte le voglie sue, ella fece per legge publica ch'ei fosse lecito a ciascuno, senza rispetto di grado o di sanguinità o di cosa alcuna, far tutto quello che gli piacesse nelle cose veneree. Onde soggiugne Virgilio: <emph>Al vizio di lussuria fu sì rotta,</emph> che <emph>il libito</emph> (cioè tutto quel che piace) fe' <emph>licito</emph> in sua legge <emph>Per torsi il biasmo in che era condotta.</emph> E volendo, detto questo, descriver la città di Babilonia (la quale è la città regale, dove ella teneva la residenza sua, e dove ella era successa, regnando, a Nino suo sposo), egli la chiama la terra che il Soldano <emph>corregge</emph>, cioè governa; perciò che in quella sta la somma podestà e il supremo principe di quel regno, che significa questa voce <emph>Soldano</emph> in lingua Caldea. <add resp="ed">[61-63]</add> E da poi ch'egli gli ha mostro costei, egli gli mostra ancor similmente Dido, regina di Cartagine, descrivendola (per seguitar Virgilio) da lo essersi ella morta per aver rotta la fede a Sicheo suo marito, in accettar Enea, quando egli fuggendo da la rovina di Troia passò in Italia; ancora che la verità fusse ch'ella si ammazzasse per osservargli la fede della viduità, essendo ella tanto molestata di rimaritarsi da alcuni principi suoi vicini, ch'ella non poteva più far resistenza a i preghi e a le forze loro. Onde disse il nostro M. F. Petrarca, mettendola nel suo <title>Trionfo della castità</title>:
<quote rend="block"><lg><l>Poi vidi fra le donne peregrine</l>
<l>Quella che per lo suo diletto e fido</l>
<l>Sposo, non per Enea, volse ire al fine:</l></lg>
<lg><l>Taccia il vulgo ignorante; io dico Dido,</l>
<l>Cui studio di onestate a morte spinse,</l>
<l>Non quel di Enea, come è il pubblico grido.</l></lg></quote>
<add resp="ed">[64-72]</add> Dopo la quale egli gli dimostra, come noi usiamo dire, <emph>a dito</emph>, cioè accennandole col dito, Cleopatra, Elena, Achille, Paris, Tristano (le istorie de' quali può veder ciascuno che vuole e nel Landino e nel Vellutello), e più di mille altre ombre, delle quali egli dice (chiamando, come fa ancora il vulgo, questo peccato della carne, per le cagioni che noi diremo in questa altra lezione, <emph>amore</emph>), <emph>Ch'amor di nostra vita dipartille,</emph> cioè le condusse per varii accidenti a morte. Le quali nobili donne e famosi cavalieri udendo egli nominare, dice: <emph>Pietà mi giunse, e fui quasi smarrito,</emph> dimostrando come egli restò quasi fuora di sè, per la pietà e compassione che gli venne al cuore, non perchè elle fussero dannate a tal pena da la volontà divina (a la qual noi non dobbiamo in modo alcuno opporci; ed egli medesimo lo dimostrò, quando ei disse:
<quote rend="block"><l>Chi è più scelerato di colui</l>
<l>Che al giudizio di Dio passion porta?)</l></quote>
ma per conoscere che questo è un peccato, il qual non nasce da malignità di mente o efferità d'animo, come fanno quegli che nocendo e offendendo il prossimo guastano e rovinano il consorzio umano, ma nasce da una umanità, e se ei si può dir così, da una certa benignità e dolcezza di natura e di sangue. Onde si vede comunemente che gli uomini carnali son molto manco avari e crudi e maligni, e molto più liberali e amorevoli e discreti, che gli altri. E oltre a questo è tanto inserto e piantato naturalmente in noi, ed è tanto nostro domestico, come noi dicemmo nella lezione passata, questo affetto, ch'ei par che l'uomo sia alquanto scusabile, quando egli è vinto da lui. E lo dimostrò chiaramente quello uomo, che Dio disse aver trovato secondo il cuor suo; il quale, da poi ch'egli ebbe chiesto perdono a Dio dallo adulterio ch'egli aveva commesso, dicendogli:
<quote rend="block"><l>Miserere di me, Signore Dio,</l>
<l>Secondo la tua grande alta pietade,</l></quote>
egli soggiunse, con una certa sicurtà reverente, in sua escusazione:
<quote rend="block"><lg><l>Ecco in peccato, oimè, concetto fui,</l>
<l>E mi accese al peccar la madre mia;</l></lg></quote>
chè così tradusse il nostro diligentissimo Lenzoni, seguitando la traduzione di alcuni moderni; la qual, dove l'antica dice: <foreign lang="lat">et in peccatis concepit me mater mea</foreign>, ha: <foreign lang="lat">et mater mea concepit me pronum ad malum, vel inclinatum ad peccandum</foreign>; chè così dicono che dice la verità ebrea. <add resp="ed">[73-75]</add> Da questa compassione d'animo commosso adunque il nostro Poeta, voltosi a Virgilio, dice come voi avete nel testo:
<quote rend="block"><lg><l>Incominciai: poeta, volentieri</l>
<l>Parlerei a quei due, che insieme vanno,</l>
<l>E paion sì al vento esser leggieri;</l></lg></quote>
dimostrandogli (e ciò era fatto da lui per sfogare alquanto, ragionando con loro, quella compassione che gli era venuta di loro nello animo) come egli arebbe parlato molto volentieri a due ch'egli vedeva andare volando insieme tanto velocemente, ch'ei parevan molto più leggieri a quel vento, che gli altri; per la qual cosa era ancora divenuto più desideroso di parlar loro, che a gli altri. A la qual domanda noi indugieremo a sentir quel che rispondesse Virgilio, per non esser oggi più lunghi, nella prima lezione che verrà.</p></div3>
<div3 type="capitolo"><head>LEZIONE TERZA <add resp="ed">[vv. 76-142]</add></head>
<quote rend="block"><lg><l>Ed egli a me: vedrai, quando saranno</l>
<l>Più presso a noi; e tu allor gli prega</l>
<l>Per quello amor che ei mena, ed ei verranno.</l></lg></quote>
<p><add resp="ed">[76-78]</add> Chi vuol conoscere quanto gli uomini abbino comunemente in odio l'esser biasimati (essendo la infamia una specie di disonore, e lo onore è desiderato per natura da ciascuno), consideri, infra le azioni loro, particularmente questa: che tutti quegli che sono di sano intelletto non solamente difendono e scusano, con più ragioni ch'ei possono, quelle passioni della parte loro o concupiscibile o irascibile, le quali ei conoscono essere in loro tanto potenti ch'ei non posson fare senza grandissima difficultà, se bene elle arrecono loro biasimo, ch'ei non cedino qualche volta a la loro forza; ma ei mutono loro i nomi, e pongonne loro alcuni o equivoci o metaforici e somiglianti, i quali le rendono in qualche parte lecite e giuste, o almanco più comportabili e manco degne di biasimo, che non fanno i loro propii. Laonde lo avaro, oltre al mostrar che le ricchezze son tanto necessarie a la vita umana, ch'egli è somma prudenza il ragunarne, e ragunate che altrui ne ha, non le spendere acciocchè elle non manchino di poi altrui nella vecchiezza, quando ei se ne ha maggior bisogno, e che altrui non è più a tempo a guadagnarne, chiama sempre l'avarizia o cura diligente delle cose familiari o masserizia utilissima. E lo iroso, oltre al mostrare che lo accendimento del sangue, che è la cagion material della ira, è uno sprone a la volontà nelle imprese onorate, ma ardue e difficili, e che il non far resistenza e non vendicar le ingiurie è cosa d'animi effeminati e vili, chiamerà la ira fortezza o generosità di animo. Nè accaggiono queste cose, secondo che può giudicarsi, solamente oggi; ma elle dovettero essere così sempre, poi che Salustio referisce che quel santissimo vecchio di Catone si doleva grandemente, in quella orazione ch'egli fece nel Senato Romano sopra la coniura di Catilina, che la loro Republica avessi di gran tempo innanzi smarriti i veri nomi delle cose. Con ciò sia che il donar i beni d'altrui si chiamasse comunemente liberalità, e l'audacia delle cose ree e fare ingiuria ad altri, audacia. Ma infra le altre passioni umane a le quali gli uomini hanno posto un nome, non solamente onesto e degno di scusa, ma santo e divino, è questo appetito delle cose veneree e carnali, del qual tratta in questo capitolo il Poeta; poichè eglino lo chiamano, come voi vedete, <emph>amore</emph>. Il qual nome, propiamente parlando, è tanto eccellente e alto, che la religion nostra lo predica sustanzialmente della terza persona divina. E la cagione che gli uomini, tornando al proposito nostro, hanno chiamato questo affetto così, è una certa similitudine ch'egli ha con quello che è, secondo il nostro Poeta, veramente amore. Imperò che quello è, secondo ch'egli mostra nel Purgatorio, una inclinazione della parte nostra divina e capace di ragione verso quel che è buono, e conseguentemente bello; e questo una inclinazione della parte nostra sensitiva e concupiscibile verso quel che piace e diletta; onde egli è per tal cagione chiamato dagli uomini <emph>bello</emph>. E perchè in tal passione si sottomette, come voi sentiste nell'altra lezione, totalmente la ragione al piacere e al senso (onde disse il nostro Petrarca, sentendosi ancora egli di tal pece macchiato:
<quote rend="block"><l>So come amor sopra la mente rugge,</l>
<l>E come ogni ragione indi discaccia);</l></quote>
non si accorgendo questi tali che chiamono questo appetito carnale <emph>amore</emph>, che nelle cose sopranaturali e spirituali il buono e il bello si convertono al tutto insieme; imperò che ogni bello è buono, e ogni buono è bello; e nelle cose materiali e sensibili non avviene così, ma si dice più tosto: ciò che piace è bello, e ciò che è bello piace; vogliono che la definizione del vero amore, che è desiderio di bellezza, si predichi ancor similmente di questo. E questo nasce, penso io, perchè questo appetito carnale ha il suo sfogamento nella cosa che piace e che diletta al senso; e perchè quel che piace si desidera, e quel che si desidera si ama, ei chiamano tale affetto, come voi vedete, <emph>amore</emph>. E non accade questa cosa, come io dissi di sopra di quelle altre, solamente ne' tempi nostri, ma ella fu così ancora ella sempre; e avetene quel bellissimo esempio di Pisistrato, tiranno di Atene, il quale essendo stimolato e spinto da la moglie a vendicarsi contro a uno il quale essendo innamorato della figliuola, e scontrandola per una strada, le fece alcuni atti manco che onesti; dicendogli, secondo che narra il nostro Poeta nel Purgatorio raccontando la sua istoria:
<quote rend="block"><lg><l>Vendica te di quelle braccia ardite,</l>
<l>Che abbracciar nostra figlia, o Pisistrato;</l></lg></quote>
Pisistrato, ancor che fosse principe d'animo altiero, e colui persona privata, considerando tale atto esser cagionato da questo appetito carnale, e non da 'l voler lor far violenza o ingiuria alcuna, rispose:
<quote rend="block"><l>Che farem noi a chi mal ne desira,</l>
<l>Se quel, che ci ama, è per noi condannato?</l></quote>
Questo comun modo di parlare (per doversi sempre, come dice il Filosofo, favellare come i più) seguitando nella lezione d'oggi, Virgilio chiama similmente ancora egli <emph>amore</emph> il peccato e la colpa per la quale quelle due ombre, che gli venivano incontro, eran portate, volando insieme appartate alquanto dall'altre, da quella bufera; rispondendo al nostro Poeta, che gli aveva detto che parlerebbe volentieri con loro: aspetta, e quando tu vedrai ch'ei saranno
<quote rend="block"><l>Più presso a noi; e tu allor gli prega</l>
<l>Per quello amor che ei mena, ed ei verranno.</l></quote>
Imperò che, sentendo eglino nominare amore, il quale è la cagione che gli mena e guida così insieme eternalmente congiunti, ei verranno subitamente a te, sì per sentirsi pregare per quel che piacque tanto loro, e sì perchè la maggior parte di quegli che sono inclinati e dediti a questa passione amorosa, son di natura benigna, e molto facili a piegarsi a le voglie altrui. <add resp="ed">[79-81]</add> Secondo il qual consiglio facendo, il nostro Poeta dice:
<quote rend="block"><lg><l>Sì tosto come il vento a noi gli piega,</l>
<l>Mossi la voce: o anime affannate,</l>
<l>Venite a noi parlar, s'altri nol niega.</l></lg></quote>
Il senso de' quali versi, leggendo <emph>muovi la voce</emph>, come hanno la maggior parte de' testi, e non <emph>mossi</emph>, come facciamo seguitando alcuni testi antichi noi, è molto difficile, bisognando intendervi o <emph>dopo che io ebbi detto questo</emph>, o qualche altra parola simile; dove leggendo <emph>mossi</emph>, e concedendo che il Poeta abbia posto <emph>piega</emph> nel presente, per <emph>piegò</emph> nel passato, con la licenza di quella figura che concede gli scambiamenti de' tempi, ei diventa facile e piano, e non ha bisogno di esposizione. Ma ei ci son bene in questi versi due cose degne di grandissima considerazione. La prima delle quali è, quanto il Poeta esprima e dimostri bene, con questa voce <emph>affannate</emph>, l'alterazione e il travaglio che dava a queste anime quella bufera. Con ciò sia che uno de' maggior fastidii e noie, che dia altrui gran vento, è che egli impedisce altrui il respirare; onde non si può, come diciamo noi volgarmente, <emph>alitare</emph>, cioè tirare e mandar fuori il fiato liberamente e senza difficultà; da la qual cosa nasce, che non essendo il cuore infrescato così spesso, come ei soleva, da' polmoni (che son quegli che tirano a loro dell'aria nuova fresca, e rimandonla di poi fuori quando ella è riscaldata), ha da 'l suo calore naturale una certa alterazione e una certa stracchezza, per la quale ei par che altrui affoghi. La quale alterazione si chiama comunemente <emph>affanno</emph>; onde non poteva il Poeta, volendo esprimer tal travaglio, usare alcuna altra voce più propia, che dire <emph>affannate</emph>. La seconda cosa è, con quanta arte il Poeta, volendo ottenere di ragionar con loro, dica (per cattar benevolenza) che venghino a parlar seco, se egli non è lor negato da altri che possa più di loro; dimostrando con tali parole, ch'egli gli giudicava di natura tanto benigna e facile, ch'ei si prometteva, se già ei non era negato e tolto loro da altri che potesse più, ch'eglino avessero in ogni modo a sodisfare al suo desiderio. <add resp="ed">[82-84]</add> Il che egli narra che andò appunto secondo il suo disegno; perciocchè, sentendo dette ombre lo affettuoso grido di così amorevoli preghi, dice il testo ch'elle usciron subitamente di quella schiera (chiamata da lui <emph>schiera di Dido</emph>, per essere ancor Dido, secondo il Poeta, ita a morte per amore, come costoro), e vennero verso lui velocemente per quell'aere oscuro e maligno:
<quote rend="block"><lg><l>Quali colombe da il desio chiamate,</l>
<l>Con l'ali alzate e ferme al dolce nido</l>
<l>Volan per l'aer da il voler portate.</l></lg></quote></p>
<p>Nella qual comparazione io non credo ch'ei pigliassi le colombe, perchè elle sieno chiamate e tirate (tenendo le ali <emph>alzate</emph> acciocchè elle piglino assai aria, e <emph>ferme</emph> per sostenervisi sopra, e gittarsi di poi, fendendo l'aria, ove piace loro) da maggior desio di riveder il nido ove sono i loro figliuoli, che gli altri uccelli; perchè io credo che lo instinto ch'eglino hanno tutti di allevare i figliuoli, dato loro da la natura per mantenimento della loro specie, sia pari e uguale. Ma penso che ei pigliassi le colombe, perchè questo uccello è molto lussurioso; e per tal cagione lo dedicarono gli antichi a Venere. <add resp="ed">[88-93]</add> E in questa maniera appressatesi al nostro Poeta, e divenute ancora esse ombre desiderose, per la compassione ch'elle scorgevano ch'egli aveva di loro, di sfogare alquanto la lor doglia con dolersi e narrargli la loro infelice sorte, lo ringraziono primieramente di quella affettuosa pietà, ch'egli aveva di loro, dicendogli:
<quote rend="block"><lg><l>O animal grazioso e benigno,</l>
<l>Che visitando vai per lo aer perso</l>
<l>Noi che tignemmo il mondo di sanguigno;</l></lg>
<lg><l>Se ei fosse amico il Re dello universo,</l>
<l>Noi pregheremmo lui per la tua pace,</l>
<l>Poi che hai pietà del nostro mal perverso;</l></lg></quote>
dichiarandolo primieramente <emph>animale</emph>, per essere in lui unite insieme l'anima e il corpo, da 'l quale legamento nasce lo animale; e <emph>grazioso e benigno</emph>, cioè pietoso e compassionevole, per andargli visitando in quello aere <emph>perso</emph>, cioè oscuro. Imperò che <emph>perso</emph> propiamente significa un colore azzurro, ma oscurissimo e buio; onde si chiaman <emph>persi</emph> quei panni che si fanno in S. Martino, non tinti di nero in lana, come sono quegli che ei chiamono <emph>monachini</emph>, ma tinti solamente in azzurro scuro, che si chiamono di poi, quando ei son fatti neri, <emph>neri di perso</emph>. E perchè questo nome è vocabolo nostro fiorentino particulare e, come voi vedete, dell'arte della lana e del membro di San Martino, alcuni forestieri, che ne hanno voluto parlare e sopra quel verso del Petrarca, <emph>Verdi panni, sanguigni, oscuri e persi,</emph> e sopra quell'altro, pur di Dante, ch'è più giù, <emph>L'acqua era buia, assai vie più che persa,</emph> non sapendo la distinzione ch'è fra il nero, o vero scuro, e il perso, hanno detto molte cose fuori di proposito; e non hanno conosciuto quanto questo colore perso, cioè azzurro oscuro, sia propio dell'aria non inluminata, e dell'acqua che ha assai fondo, e quanto il Poeta abbia usato e altrove e qui propiamente tal voce. Parla adunque Francesca, e non Paulo (chè così avevano nome, come voi intenderete di sotto, queste ombre), perchè il Poeta vuol dimostrare quanto sia più facile la donna, che non è l'uomo, a manifestare i segreti; e oltre a di questo per esser più querula e più rammarichevole negli affanni; e ringrazia Dante, ch'egli sia venuto a visitargli in quel luogo, chiamandolo <emph>animale</emph>, a differenza di Virgilio il quale era solamente l'anima, e <emph>grazioso e benigno</emph>, per conoscer mediante la compassione ch'egli aveva della lor sorte, ch'egli era pieno di quella prontezza d'animo, la qual desidera di compiacere a ciascuno, non per comodo suo, ma per bene d'altri, che noi chiamiamo comunemente <emph>benignità</emph>; promettendogli in ricompensa di tal compassione, che se il Re dello universo, cioè Dio ottimo e grandissimo, fosse loro amico, onde ei fussero nella sua grazia (chè così vuol dire avere Dio per amico), ei lo pregherebbero per la sua pace; e di poi offerendogli che mentre che il vento, il quale si era alquanto fermo, si taceva, che parlerebbero e udirebbero tutto quel ch'ei voleva. <add resp="ed">[94-99]</add> E avendogli però detto inanzi, come ei tinsero il mondo di sangue, cioè il terreno ove ei furono uccisi, gli narra, pensando che ei volesse saper questo distintamente, la loro istoria; la quale racconta il Boccaccio, che fu vicino a quei tempi, in questa maniera. Che avendo guerreggiato gran tempo insieme M. Guido da Polenta signor di Ravenna, e i Malatesta signori di Rimini, fu finalmente concluso infra loro pace, e in confirmazione di quella un parentado, nel quale fu data per moglie Francesca figliuola di M. Guido, fanciulla molto graziosa e bella, a un figliuolo di M. Malatesta chiamato <emph>Gianciotto</emph>, cioè <emph>Gianni</emph> e di più <emph>ciotto</emph>, per essere egli zoppo; e <emph>ciotto</emph> significa nella loro lingua zoppo. Per la qual cosa dubitando M. Malatesta, per intendere che Madonna Francesca era non manco altiera e superba che bella, che veggendo ella questo <emph>Gianciotto</emph> non lo volessi, mandò a sposarla un suo fratel minore, chiamato Polo, molto bello e graziato. Il quale veggendo ella un giorno, per opera d'una sua fantesca, passar per la via inanzi ch'egli andasse a vederla, e non sapendo ch'egli non era Gianciotto, s'inamorò fieramente di lui; onde non volse mai poi bene a Gianciotto, ma ebbe sempr'inclinato l'animo a Polo. Della qual cosa accorgendosi egli, s'inamorò ancora egli similmente di lei; e stimolati da tale amore amendue si trovarono insieme più e più volte; infra le quali, sopraggiunti una volta da Gianciotto che ne aveva sospetto, furon l'uno e l'altro con una medesima spada morti. Questa Francesca adunque, volendo narrare tal cosa, descrive primieramente Ravenna, città donde ella fu, dicendo ch'ella siede ed è posta ove il Po (chiamato Eridano, di poi Pado, e ora da noi Po, fiume principalissimo d'Italia, il qual nasce nelle montagne che la dividono da la Provenza, in uno monte chiamato Vesulo) scende e cala con i fiumi suoi seguaci, fra i quali scrive il Boccaccio esserne trenta principalissimi, per avere insieme con essi pace nel mare Adriatico; usandosi dire vulgarmente, i fiumi aver pace entrando nel mare, per metafora e per similitudine; con ciò sia ch'ei tendino tutti, come in lor fine, a quello; e ciò che ottiene e conseguisce il suo fine si quieti e abbia pace. <add resp="ed">[100-102]</add> Dopo la qual cosa volendo ella narrar il peccato per il quale ella era giudicata insieme con Polo da la divina iustizia a tal pena, ella non solamente lo scusa con le ragioni ch'ella dirà, ma ella gli muta ancora ella nome, e seguitando il costume degli altri, lo chiama <emph>amore</emph>, dicendo: <emph>Amor che al cuor gentil ratto si apprende.</emph> Questa proposizione, detta qui da Francesca dello amore lascivo, insieme con alcuna altra ch'ella dice di poi, se bene ella si conviene a quello amore ch'è veramente amore (la diffinizione del quale è <emph>desiderio di bellezza</emph>, ma di animo, mediante le virtù e morali e speculative, concatenate con tale ordine insieme, ch'ei ne nasca una dolcissima e maravigliosissima armonia, da la quale son subitamente mossi i cuori gentili e nobili), conviene ancora similmente allo amore lascivo; ma impropiamente, o almanco equivocamente, essendo egli desiderio di bellezza, ma corporea, per sfogar con diletto la troppa sustanza di sangue, che genera in noi la natura per mantener, come noi dicemmo di sopra, la specie umana. Ed ella lo confessa, soggiugnendo:
<quote rend="block"><l>Prese costui della bella persona</l>
<l>Che mi fu tolta, e il modo ancor mi offende.</l></quote>
Perciò che amando egli il corpo che le fu tolto, ed essendo preso di lui, e non di lei ch'era l'anima, lo amor suo veniva a esser lascivo, e non amor vero. E se bene ella dice che tale amore si apprende e si appicca tosto ne' cuori gentili, ei non si ha intendere qui <emph>gentile</emph> per nobile, cioè pieno di virtù, ma si ha intendere, come dice il Boccaccio, per flessibile, e che si lascia facilmente piegare da questo affetto e da questa passione. La qual cosa mostrando ella avvenire più facilmente a chi è dolce e facile di natura, che a chi è austero e rozzo, ella viene ancora a scusare in gran parte tal passione da la cagion sua materiale, seguitando sempre, o il più delle volte, i costumi dell'animo, secondo Galeno, la complessione e la temperatura del corpo; essendo di ciò cagione la unione grande ch'eglino hanno insieme, e lo amor grande ch'ei portono l'uno a l'altro. Per la qual cagione, essendo il bene e il male loro comune, ella si duole del modo che il suo le fu tolto; il che fu ancor forse detto da lei (dice il Giambullari), per essersi saputo e divulgato, mediante tal morte, il loro peccato e il loro amore. <add resp="ed">[103-105]</add> In escusazione del quale ella adduce ancora questa altra ragione:
<quote rend="block"><lg><l>Amor, che a nullo amato amar perdona,</l>
<l>Mi prese di costui piacer sì forte,</l>
<l>Che come vedi ancor non mi abbandona;</l></lg></quote>
dimostrando come ei piace e diletta tanto a ciascuno lo essere amato, ch'egli è quasi impossibile non riamare chi altrui vede che ti ama. La qual cosa è detta da 'l Poeta con questo modo del dire che voi sentiste, cioè: amore il quale <emph>non perdona</emph> mai a ciascuno che sia amato amare, cioè riamarlo; per usar noi questo modo del favellare, quando noi vogliamo dire che uno fa una cosa senza misura, e in certo modo senza freno alcuno; onde diremo verbigrazia di uno che per cavarsi qualche sua voglia spendessi largamente o durassi ogni fatica: ei non perdona nè a spendere nè a fatica alcuna. E questa proposizione, che ha detto qui Francesca per scusa del suo fallo, è ancora ella solamente vera nello amore vero e virtuoso; ove la virtù desta e muove parimente lo amato e lo amante, in quel modo che fa un'armonia medesima due strumenti temperati nel tuono medesimo, che movendo l'uno si muove ancor l'altro; e lo può vedere a posta sua ciascuno che vuole, pigliando verbigrazia due leuti temperati in su il medesimo tuono, che sonandone uno, ei vedrà ancor muovere le corde dell'altro. Il che avviene nello amor virtuoso, per avere ancor lo amante e lo amato il medesimo concetto, che è il diletto della virtù, nella mente; onde subito ch'egli apparisce o nello amato o nello amante, egli sveglia l'uno ad amar l'altro. e lo dimostra chiaramente il nostro Poeta nel ventiduesimo capitol del Purgatorio, facendo dire a Stazio:
<quote rend="block"><lg><l>............ amore,</l>
<l>Acceso di virtù, sempre altro accese,</l>
<l>Pur che la fiamma sua paresse fore.</l></lg></quote>
Ma ella non è già vera nello amor lascivo e carnale, veggendosi a ogni ora molte persone, amate di tale amore da altri, non solamente non riamare chi le ama, ma avergli alcuna volta in odio; il che nasce per non avere il medesimo obbietto e il medesimo fine l'uno, che ha l'altro. Perciò che di molte volte uno di loro arà per obbietto, per grazia di esempio, il diletto, e l'altro l'utile. Niente di manco, perchè chiunche ama di questo amore lascivo, il più delle volte vi accieca dentro; e ne avete veduto esempli manifestissimi in molti uomini litterati ed eccellentissimi, che hanno perduto per tal passione di maniera il discorso della ragione, ch'ei si son condotti, per piacere alle lor donne, chi a dire ch'ella è la sua stella, chi la sua vita, chi che ha posto per una donna in non cale ogni pensiero, e chi una frenesia e chi un'altra, molto manco degna di uno uomo, che non è più degno egli d'una donna; in questa maniera adunque persuadendosi questa Francesca avere scusato gran parte del suo fallo, conosciuto da lei or ch'ella ne sopportava la pena, cioè con mostrare di essere stata quasi forzata a commetter tal colpa; per il che accorgendosi ella, che egli s'invaghì sì fieramente di lei, ch'ei non fu già mai di poi diviso da lei, onde dice: <emph>Che come vedi ancor non mi abbandona;</emph> ella dimostra che per punizione di tal cosa eglino erano condannati a essere menati, volando così sempre insieme, da quella bufera; non perchè ei traessero di tal cosa contentezza o piacere alcuno, chè questo non può accadere nell'inferno, ma perchè eglino avessero maggior pena, non potendo eglino mai levarsi dinanzi agli occhi la cagione della eterna dannazione loro. <add resp="ed">[106-111]</add> La qual cosa volendo ella ancor più chiaramente esprimere, dice: <emph>Amor condusse noi a una morte,</emph> essendo eglino stati morti amendue, come voi sentiste di sopra, con una medesima spada e da uno medesimo; il quale ella, accesa e accecata di sdegno, chiama traditore, dicendo: <emph>Caina attende chi in vita ci spense.</emph> Ove è da notare che se bene il Poeta si è sforzato, narrando in questo capitolo le pene con le quali sono puniti nello inferno essenziale i peccatori carnali, mostrare quanto sieno trasportati e offesi nel morale quei che si lascion vincere da tale appetito, e quanto egli offuschi e spenga in loro il lume della ragione, egli lo dimostra maggiormente che mai in questo fine, con lo esempio di questa Francesca; la qual egli mostra che fosse tanto accecata da questa passione, ch'ella chiama il marito traditore, ancor ch'egli l'ammazzasse giustamente e con ragione, trovandola egli in adulterio in casa sua propria; la qual cosa è e fu sempre reputata tanto brutta, che gli Ebrei permettevano il ripudio; e i gentili, come scrivono Pomponio e Ulpiano sopra la legge Iulia, che il padre potesse ammazzar la figliuola e lo adultero, ma in casa sua o del genero, e ad un tempo medesimo; e il marito lo adultero, ma in su il fatto, e discacciar e rifiutar lei; e Giustiniano nel Codice, ch'ella perda la dote, sia battuta e condannata alla carcere perpetua; e le leggi canoniche, ch'ella sia priva e separata del letto maritale, e racchiusa in uno monasterio o in uno altro luogo simile. E nientedimanco, benchè le leggi civili oltre a tutte cose dichino, che quando ancora il marito in simil caso ammazzassi la moglie, ch'ei sia punito leggermente, ella lo chiama traditore, in quel proprio modo ch'ella arebbe fatto, se ei la avesse morta ingiustamente e senza cagione alcuna. Onde dice: <emph>Caina</emph>, cioè quel luogo (detto così da Caino, per l'omicidio ch'ei commesse a tradimento nella persona d'Abel suo fratello) ove son puniti i traditori, <emph>attende</emph>, cioè aspetta (onde il Petrarca: <emph>Che pure agogni, onde soccorso attendi?</emph>), <emph>chi in vita ci spense</emph>, cioè chi ci diede la morte, usando questo modo metaforico di parlare, per esser propiamente il viver nostro simile al mantenersi acceso un lume. Imperò che come quello, se ei non è spento da qualche cagion violenta, dura tanto acceso, quanto egli ha esca da nutrirsi, così dura ancor similmente tanto la vita nostra, se qualche accidente non ci soffoca violentemente gli spiriti vitali, quanto ha umido radicale da pascersi il calor nostro naturale. E qui avendo posto fine Francesca alle sue parole, dette da lei in nome di amendue (onde dice il Poeta: <emph>Queste parole da lor ci fur porte</emph>), egli riguardando, come vinto da la compassione, questa lor morte violenta, non come pena conveniente al lor fallo, ma come ingiuria e crudeltà usata loro (onde non le chiama anime <emph>punite</emph>, ma <emph>offese</emph>), abbassò e chinò il volto per la pietà alla terra, e tennelo così fino a tanto che Virgilio gli disse: <emph>che pense?</emph> <add resp="ed">[112-114]</add> Nel qual mentre avendo egli considerato quanto fosse degno, non che di scusa, di compassione il lor peccato; con ciò sia cosa che l'età, le comodità e le occasioni ch'eglino avevano avuto fossero state tali, ch'ei sarebbe stato cosa maravigliosa ch'ei si fossero saputi o potuti tenere di non incòrre in tal laccio; rispose, quasi esclamando:
<quote rend="block"><l>Quanti dolci pensier, quanto desio</l>
<l>Menò costoro al doloroso passo!</l></quote>
dimostrando con queste parole, le quali sono al giudizio mio così affettuose e dolci, quanto altre che io sentissi mai, che i pensamenti e i desiri che gli avevano condotti a questa morte (chiamata da lui <emph>dolorosa</emph>, per essere stata violenta e col ferro, e <emph>passo</emph>, perchè mediante lei si varca da questa vita all'altra) erano stati tanto dolci, ch'egli era da aver compassione di loro. <add resp="ed">[115-120]</add> E da queste considerazioni svegliata in lui la parte ragionevole, cominciando egli a discorrere ch'ei non è altro rimedio a difendersi da così pericolose occasioni, che come scrive Ovidio in quel libro ch'egli fa del remedio dello amore, che ostare a' principii, non si potendo spegnere, se non difficilissimamente, poi ch'ei son cresciute in noi tali fiamme, egli per nostro ammaestramento e per nostro esempio fa raccontare a questa Francesca tutta la istoria; il che egli non fa forse con tanta diligenza più di alcuna altra in tutta questa sua opera. E per indurla a farlo, egli, avanti ch'ei ne la preghi, le dice per cattar da lei benevolenza, come i suoi martìri e le sue miserie lo hanno renduto tanto maninconoso e pietoso della lor disgrazia, ch'ei non si poteva tenere di lacrimare; e perciò egli la pregava, che per consolazione di questa sua compassione gli dicessi a che segni e in che modo questa loro passione, chiamata ancor da lui <emph>amore</emph>, concedette loro nel tempo ch'ei sospiravano per dolcezza, e non come allora per doglia, ch'ei conoscessero i desiri e le voglie dubbiose e celate l'uno dell'altro. <add resp="ed">[121-123]</add> Alla qual cosa volendo rispondere, Francesca fa prima scusa del piangere ch'ella faceva continovamente, con dire che ciò nasceva dal ricordarsi ella, in quelle pene, de i diletti ch'ella ebbe nel mondo, non essendo dolore alcuno maggiore che il ricordarsi del tempo felice nelle miserie; adducendo in testimonianza di tal cosa Virgilio, il quale era seco, che lo aveva ancora egli detto nella narrazione della rovina di Troia e del dolore di Dido. <add resp="ed">[124-129]</add> E di poi incominciando a narrare come andasse il fatto, ella adduce, come nota il Giambullari, in escusazione sua cinque cose tanto gagliarde e potenti, ch'egli arebbe avuto fatica a difendersi da loro un filosofo morale, non che una fanciulla di tenera età e delicata, come era ella. E queste sono lo essere innamorata, il trovarsi oziosa, lo esempio di persone grandi, essere a solo a solo con l'amante, ed esser senza alcun sospetto. E perchè ella aveva parlato dello esser innamorata di sopra, ch'è la prima, ella la lascia adietro; e incominciandosi da la seconda, dice: <emph>Noi leggevamo un giorno per diletto;</emph> il che facendo eglino per piacere, e non per bisogno, dimostra come eglino erano oziosi, ch'è la seconda. E di poi dice: <emph>Di Lancilotto, come amor lo strinse;</emph> ch'è la terza, cioè lo esempio di gran personaggi; e questi furono, come si legge in un libro, chiamato <emph>La tavola ritonda</emph> (ove si tratta cose favolose di alcuni cavalieri, simili a' Paladini chiamati erranti, perchè eglino andavano acquistando fama per il mondo), Lancilotto figliuolo del re Ban di Benuc, e Ginevra figliuola di Artù re della Bretagna maggiore, chiamata oggi Inghilterra. <add resp="ed">[130-138]</add> Ove essendo eglino insieme, soli senza sospetto alcuno, che son le due cose ultime, e trovando la materia e lo esempio conforme (perciò che Lancilotto e Ginevra erano ancor eglino innamorati l'uno dell'altro), furon più volte da molti accidenti ch'ei trovarono, i quali erano avvenuti similmente loro nel loro amore, sospinti da tal lettura a riguardarsi l'uno l'altro, e in tal riscontro a vedersi, quando mutare i volti in rossi per la vergogna, e quando in pallidi e scoloriti pel timore. Nientedimanco intra questi fu un punto solo, dice Francesca, quello che ci vinse, e ci sforzò a rompere il freno della onestà. E questo fil, che trovando noi, nel leggere, come Lancilotto, essendo un giorno solo con Ginevra, si assicurò e prese ardire di baciarla, <emph>questi</emph>, cioè Polo, che per tale cagione mai più si partirà e fia diviso da me, <emph>La bocca mi baciò tutto tremante.</emph> Con le quali parole, non dicendo ella che sfuggisse o cansasse il volto, ella dimostra che consentì ancora ella a tal atto e a quel che di poi ei fecero; la qual cosa il Poeta ci dà ad intendere con non meno arte che onestà, dicendo:
<quote rend="block"><l>Quel giorno più non vi leggemmo avante;</l>
<l>Galeotto fu il libro e chi lo scrisse,</l></quote>
prima perchè, dicendo ella che lasciarono stare subitamente il leggere, si viene a intendere che ei detteno opera ad altro, e di poi con il chiamare il libro e chi lo scrisse mezzano al condurgli a simile atto. Perciò che <emph>galeotto</emph>, come scrive Benvenuto da Imola, significava in quei tempi ruffiano e mezzano a condurre effetti d'amore; per la qual cosa insegnandosi e persuadendosi assai simili cose nel <title>Cento Novelle</title>, credo io che gli fusse posto quel cognome di <emph>Principe Galeotto</emph>, che hanno nel titolo molti testi antichi. <add resp="ed">[139-142]</add> E qui mostra ultimamente che ponesse fine Francesca a le sue parole, dicendo:
<quote rend="block"><lg><l>Mentre che l'uno spirto così disse,</l>
<l>L'altro piangeva sì, che di pietade</l>
<l>Io venni meno sì come io morisse;</l></lg></quote>
dimostrando come, mentre che Francesca narrava loro questi accidenti amorosi, e ultimamente la lor dolorosa morte, Polo piangeva in tal maniera, che Dante si venne meno e tramortì. Ove è da notare che questo accidente, che Dante narra che gli avvenne per la pietade di queste due ombre (chiamato da i Greci <foreign lang="grc">sincopa</foreign>, e dai Latini <foreign lang="lat">defectus</foreign> o vero <foreign lang="lat">deliqium animi</foreign>, e da noi <emph>venirsi meno</emph> o <emph>tramortire</emph>), nasce da essere impediti che ei non possino andare al capo quegli spiriti, chiamati per tale cagione <emph>vitali</emph>, che nascono continovamente da 'l cuore, ovvero da quel sangue ch'è nella cassa ove egli è racchiuso; il qual sangue, essendo continovamente mosso e riscaldato, manda spiriti e fumi al capo, che lo mantengono vivo. Quando adunque questi spiriti, o per oppilazione e rituramento delle vie donde ei passano, come avviene nel mal caduco, o per debolezza e mancamento loro, come negli sfinimenti, o per ristringersi eglino e ritirarsi intorno al cuore per difenderlo, quando ei sentono per qualche cagione ch'egli si altera, come nelle paure, non vanno al capo e al cervello ove si fa il senso, l'uomo non sente più cosa alcuna, ma manca e si viene subitamente meno. E questa è la cagione, che chi sa trovar quelle due vene del collo nostro, per le quali ei passano, e stringele a uno, colui (come dice Aristotele ne' <title>Parvi naturali</title>) si vien manco, e cadde subitamente in terra. E con questa ragione solve Macrobio quel quesito ch'egli fa ne' suoi problemi, per quel che i fanciulli, correndo inanzi o indietro, o verso la parte sinistra o verso la destra, non caggiono, e aggirandosi, sì; dicendo che ciò avviene loro, perchè in quel moto circulare gli spiriti si smarriscono, e non vanno più al capo; laonde, truovandosi egli abbandonato da loro, è forza che il corpo caggia, e non possa star più ritto. Sta adunque l'uomo in questo accidente, come se egli fusse morto, insino a tanto che i detti spiriti ricominciono a salire al capo. E però si usa in tal caso, o gittar dell'acqua nel volto, acciò che la natura, sentendo quel freddo che le è nimico, pignendo, come ella è solita fare, gli spiriti, ove ella sente offendersi, in quel luogo, gli mandi verso il capo; o bagnare le tempie e il naso di aceto, e fargli fiutare cose odorifere che recreino e ringagliardischino essi spiriti, avendo detto Galeno sopra quello anforisimo di Ippocrate, il quale dice: <foreign lang="lat">facilius est repleri potu quam cibo</foreign>, che chi vuol ristorar presto la debolezza degli spiriti, lo faccia col bere, e chi la vuol ristorar più presto, lo faccia con gli odori. Assalì adunque tanta pietà di questi due amanti il cuore del Poeta nostro, che gli spiriti, dubitando della perdita della vita, per stare ella nel cuore, si ritiraron tutti, per aiutarlo, inverso quello. Laonde, abbandonando il capo, egli si venne meno: <emph>E cadde, come corpo morto cade,</emph> e pose per tal cagione fine a questo capitolo.</p></div3></div2>
<div2 type="parte" n="CANTO VI">
<div3 type="capitolo"><head>LEZIONE QUARTA CAPITOLO SESTO DELLO INFERNO DI DANTE <add resp="ed">[vv. 1-21]</add></head>
<quote rend="block"><lg><l>Al tornar della mente, che si chiuse</l>
<l>Dinanzi a la pietà de' due cognati,</l>
<l>Che di tristizia tutto mi confuse....</l></lg></quote>
<p><add resp="ed">[1-6]</add> Avendo deliberato e disposto la natura universale di mantenere, come voi sentiste nella esposizione del capitolo passato, per ornamento e conservazione di questo universo tutte le specie delle cose delle quali egli è adorno e composto, si accorse e conobbe chiaramente ch'ella non poteva far tal cosa in altro modo, che mantenendo gl'individui e i particulari di ciascuna, almanco insino a tanto ch'ei fussero atti a generar de' simili a loro. E la ragione è perchè le specie, considerate propiamente e nella loro natura stessa, non sono cose reali che si trovino essere in fatto nello universo, ma sono solamente concetti fabbricati e fatti da 'l discorso umano, per avere scienza e cognizione delle cose; per la qual cagione, non si ritrovando altrove che nello intelletto umano che gli fabbrica, i filosofi chiamano le specie enti <emph>intenzionali</emph>, o veramente <emph>razionali</emph>. Nè significa altro verbigrazia <emph>uomo</emph>, preso per la specie, che un concetto e una natura che si prèdica generalmente di ciascuno uomo particulare. Onde non si dando quelle idee che ponevan nella mente divina i Platonici (fra le quali ei mettevano quella dell'<emph>uomo</emph>, e dicevan che da lei procedevan di poi gli uomini, e quello era più o manco perfetto ch'era o più o manco simile a lei), non si viene a ritrovare realmente la natura umana e la specie dell'uomo, se non in Piero, in Giovanni, e in questo e in quello altro uomo. Considerando adunque tal cosa, la natura universale dispose, come noi dicemmo disopra, perchè ei non mancasse mai nel mondo specie alcuna perfetta nè di animali nè di piante, di mantener tanto i lor individui particolari, ch'ei potesser mantenere ancor eglino, per mezzo della generazione, ciascuno similmente la specie sua. E di qui nasce ch'ei par che, da poi ch'ei son condotti a tal termine, che la natura tenga poco conto di loro. E ne vedete manifestamente lo esempio e nelle biade e in molti altri frutti; ne' quali la natura si vede esser sollecitissima in fargli crescere e mantenergli, solamente insino a tanto ch'ei produchino i lor semi; ma di poi ch'eglino gli hanno condotti, ella non tenendo più conto alcun di loro, gli lascia seccare e mancar tutti. E Dio volesse ch'ella facesse così solamente a loro; ma ella fa, ma un poco più copertamente, il simile ancora a l'uomo, lasciando, come ella lo ha condotto all'età perfetta a generare, cader ancor lui in debolezza di forze, in mancamenti di sentimenti, in diminuizione di vita, e in infiniti altri mali che apporta seco la vecchiezza. Volendo adunque la natura, tornando al proposito nostro, mantener gli uomini, almanco infino a che eglino arrivassero a lo esser loro perfetto; e conoscendo come, essendo eglino animali, ei non potevan mantenersi senza nutrirsi; ordinò ancora a loro, come ella aveva fatto agli altri animali, il cibo conveniente a la lor natura, col qual ei potessero, se non restaurare quello umido radicale di che si pasce il calor nostro naturale (mediante la qual cosa noi ci conserviamo in vita, in quel modo che si conserva acceso un lume mentre ch'egli ha umore da nutrirsi), dare tanto da pascersi al calor nostro naturale, che ei non avessi a consumar continovamente dell'umido radicale, onde ei bastassi e durassi più. Io dico così, perciocchè se quella sustanza, che trae la natura nostra de' nutrimenti, fusse della medesima perfezione ch'è quella ch'ella ci ha data per subietto della vita, noi non morremmo mai di vecchiezza, così come ei non si spegne ancor similmente mai un lume che ha sempre umore atto a ardere, con che nutrirsi; ma morremmo solamente per violenza e per soffocazione, come farebbe ancor quel lume, quando ei fusse spento, affogandolo, violentemente. Ordinò adunque per tal cagione la natura i cibi e i nutrimenti all'uomo. E perchè egli ne avessi a cercare, ella pose in lui quello appetito e quella voglia del mangiare, che noi chiamiamo volgarmente fame. La qual vogliono i naturali che nasca in noi da 'l toccarsi e fregarsi l'un l'altro certi velli, i quali ha lo stomaco nostro da la parte di dentro, mediante il quale toccarsi nasce, a guisa di solleticamento, tale appetito e tal voglia. E però voi vedete che quando egli è pieno di cibo, non potendo tali velli più grattarsi l'uno l'altro, cessa e manca la fame. E da la parte di poi del nutrimento ella pose nelle cose da mangiare e da bere quel piacere e quel diletto che vi si truova; e però, dovendosi far tal cosa solamente per mancamento e per bisogno, ei vi si truova tanto più o tanto manco diletto, quanto altrui ha maggiore o minor fame. E di più ordinò ancora, a maggior benefizio e utilità dell'uomo, che le cose che son più nutritive gli dieno ancor similmente maggior diletto e maggior piacere al gusto; e di questo si ha la esperienza nel dolce, il qual dice Aristotile ch'è il più grato e il più dilettevole sapore che si ritruovi, solamente perchè egli è il più nutritivo di tutti; sì che non vi maravigliate, se il nostro Boccaccio racconta nel suo Decamerone, che quelle donne e quei giovani usavano in tutte quelle loro collezioni de' confetti; chè ciò è fatto da lui, per esser il dolce, come si è detto, il più nutritivo che si ritruovi infra tutti gli altri sapori. E la ragione è, secondo che dice il Filosofo nel libro <title>De' sensi e de' sensibili</title>, perchè in lui son più temperati, che in alcuno altro sapore, il caldo e l'umido; de le quali due qualità sole si nutrisce l'animale. E perchè il dolce, per esser tanto nutritivo, par che generi da per sè una certa empiezza, e (come noi usiamo dire vulgarmente) par che stucchi presto, la natura ha ordinato, acciocchè gli uomini ne possino prender maggior quantità, lo aspro, l'agro, il forte, l'acerbo, e tutti gli altri sapori che lo temperino; sì come ella ha ancora ordinato ne la generazione delle cose, acciò che ella si faccia più facilmente, il freddo e il secco che temperino il troppo caldo e troppo umido; da le quali due qualità sole si generono le cose; onde fu detto dal Filosofo, che il caldo e l'umido concorrevano a la generazione attivamente e principalmente; e lo può conoscere ciascun che vuole, filosofando da sè stesso, e veggendo che il caldo e l'umido, se eglino hanno le debite circunstanze, generono sempre; e il freddo e il secco accidentalmente, con ciò sia che per loro stessi ei mortificano e ammazzono sempre le cose. Onde così come la natura ha fatto, come voi vedete, per subietto della generazione, o per meglio dire per cagioni principali della generazione, il caldo e l'umido, e di poi per reprimere in loro il troppo ella ha fatto il freddo e il secco, così ha ancor fatto per subietto principale del nutrimento il dolce, e di poi per reprimere in lui il troppo, lo agro, il forte, il salso, e tutti gli altri sapori. E però, se voi avvertite bene, tutte le cose agre e acetose, per participar troppo del freddo, e le acri e salse, per participar troppo del secco, son manco nutritive, che le dolci. Onde servon più tosto per condire e dar sapore all'altre cose, che per vivande schiette. Imperocchè, dove mangiate da loro stesse par ch'elle offendino il più delle volte il gusto, mescolate di poi con le altre gli arrecon, per il contrario, piacere e diletto grandissimo. Da 'l qual diletto allettato e tirato, l'uomo trapassa e nel mangiare e nel bere spessissime volte, o con la intenzione o con la operazione, o con amendue insieme, i termini della ragione; ed uscendo dalla via del mezzo, cade in quell'estremo del troppo, che fa ancora egli, come quel del poco, l'operazioni nostre viziose. E così l'uomo commette quel peccato, che il vulgo chiama, da 'l luogo ove si sente tal delettazione (che è questa parte del collo nostro dinanzi), <emph>gola</emph> o veramente <emph>golosità</emph>; il qual vizio par esser nell'uomo, ch'è dotato della ragione, cosa bruttissima, e per alcune altre cagioni che voi intenderete più chiaramente di sotto, è connumerato ancora egli similmente fra quei peccati che la religion nostra chiama e <emph>mortali</emph> e <emph>capitali</emph>; ancor che ei sieno stati alcuni i quali hanno tenuto ch'ei non sia pur peccato <emph>veniale</emph>, non che <emph>mortale</emph> e che meriti la dannazione eterna, come pone qui il Poeta; dicendo come, essendo egli appetito necessario, dato (come voi avete veduto) all'uomo da la natura per mantenimento e conservazion dello essere, e non si meritando nè lode nè biasimo delle passion naturali, non si merita ancora similmente biasimo alcuno di questa. E di tal cosa par che renda chiara testimonianza lo Evangelio, leggendosi in quello, ch'ei non è quel che entra per la bocca quel che macchia l'anima, ma quel che ne esce. Soggiugnendo oltre a di questo, che questo peccato, quando pure ei fusse peccato, consiste nel bere e mangiare troppo; de la qual cosa non è alcun che sappia precisamente il mezzo, non si potendo così conoscere appunto quel che sia necessario a la natura. E quando pure uno che lo sapessi lo trapassassi alquanto, non nascendo tal cosa da malignità di mente, ma da imprudenza o da incontinenza, non par ch'ella debba chiamarsi colpa <emph>mortale</emph>, e ch'ella meriti le pene infernali. A costoro rispondono i nostri teologi, e dicono, per provare primieramente che il vizio della gola è peccato, che in noi si ritruovano due appetiti; l'uno de' quali è posto nella parte nostra vegetativa, mediante il quale noi appetiamo, insieme con le piante, il nutrimento solamente per mantenerci e augumentarci; e questo appetito, essendo ancora a noi naturale, come egli è a tutte le cose vegetative, non merita e non è capace nè di biasimo nè di lode. L'altro appetito che si ritruova di poi in noi, perchè egli è in quella parte per la quale noi siamo animali (e lo animale, come vuole il Filosofo, è animale perchè ei sente, il che non fanno le piante), è chiamato <emph>sensitivo</emph>; onde non appetisce solamente il cibo, come nutritivo, ma ancora come delettabile. E questo è quello appetito, che potendo essere in noi capace di ragione, se ei non si lascia raffrenar da lei, che fa peccar l'uomo e con la intenzione e con l'operazione. Con la intenzione, facendolo desiderare e stimare tal diletto come suo fine, non si curando per conseguirlo di disonorare Dio. E con l'operazione, con mangiar cose vietate in alcuni tempi da l'ordinazioni della Chiesa, o molto più per conseguire tal diletto che non ricerca la natura, facendosi finalmente del ventre un idolo e uno Dio; in quel modo che si vede che aveva fatto quel Flixeno, del quale scrive Aristotile, che diceva che non desiderava altro da gli Dei, se non ch'eglino gli facessero un collo lungo come quello di un gru, acciò che ei sentissi per più lungo spazio il diletto del mangiare e del bere. E così non viene a essere quel ch'entra per bocca, cioè la sustanza del cibo, nè anche il prenderne qualche poco di quantità più che non ricerca il bisogno della natura, purchè ella non sia tanta ch'ella offenda troppo altrui, quel che macchia l'uomo, ma la sua disordinata intenzione. La quale stimando più tal diletto, che onor di Dio, e la sua salute propria, diventa non solamente peccato, ma mortale e capitale. Mortale, perchè egli è contro a' precetti della prima tavola, appartenenti all'onor di Dio. E capitale, perchè di lui nascon la debilità de' sensi, onde l'uomo non può dare opera a le contemplazioni; la stolta letizia, che lo fa parlar cose vane e oziose; la immondizia del corpo, e molti altri mali che raccontono i nostri teologi. Di questo peccato della gola trattando adunque il Poeta nostro, e conoscendo che ei nasce ancora egli da fragilità e da incontinenza, mette ch'ei sia punito fuori della città di Dite, e nel terzo cerchio dello Inferno. Il qual cerchio è ancora egli, secondo che mostra il Giambullari, un piano che risalta ed esce fuori del cartoccio e vano di esso Inferno; e ha di larghezza e di diametro, da la circunferenza di esso vano a lo sfondato del mezzo, miglia sessantadue e mezzo. Ed è posto sotto la superficie della terra miglia dumila dugento diciotto e tre quarti. Al qual cerchio narra il Poeta essere arrivato e ritrovatosi, senza saper come; onde dice nel principio del capitolo:
<quote rend="block"><lg><l>Al tornar della mente, che si chiuse</l>
<l>Dinanzi a la pietà de' due cognati,</l>
<l>Che di tristizia tutto mi confuse,</l></lg>
<lg><l>Nuovi tormenti e nuovi tormentati</l>
<l>Mi veggo inanzi come ch'io mi muova,</l>
<l>E come ch'io mi volga, e ch'io mi guati.</l></lg></quote>
Cioè: subito che io tornai in me e mi riebbi e rinvenni da 'l tramortimento che io feci per la pietà che mi venne del caso dei due cognati Paulo e Francesca (nel modo ch'egli dimostrò nel fine dello altro capitolo) io mi vidi, ovunche io mi volgessi o movessi o guardassi, nuove pene e nuove ombre tormentate e punite inanzi agli occhi. Ove è primieramente da notare che il narrare egli, che passò da 'l cerchio de lussuriosi a quello de' golosi senza accorgersene, e così semivivo come egli era (il che non gli avviene più in cerchio alcuno altro di questo Inferno), non è fatto da lui senza considerazione e senza arte, se bene egli non è molto notato dagli espositori. Ma è fatto per avvertirci che da 'l peccato della gola a quel della carne, e da quel della carne a quel della gola, si trapassa, anzi si sdrucciola, con tanta facilità, che a pena <add resp="ed">[è]</add> che altrui se ne accorga; essendo senza Cerere e senza Bacco fredda e debole Venere, come diceva il Comico latino. E però Paulo Apostolo confortava i Tessalonicensi e i Galati, che si astenessero da 'l troppo servire al ventre e da 'l vino, dicendo che in quello era posta la sedia della lussuria. La seconda cosa degna di considerazione in queste parole del Poeta è, con quanta dottrina, volendo narrare come egli era riavutosi e risentitosi da la sincopa e da lo sfinimento che gli avvenne, egli dica: <emph>Al tornar della mente che si chiuse.</emph> Conciosiachè, ritrovandosi i sensi in tale accidente privi e abbandonati da gli spiriti vitali che si stanno per le cagioni che noi dicemmo di sopra intorno al cuore, rimangono come morti, e non posson far l'uffizio loro; per il che la mente e la parte divina dell'anima nostra (chè così significa questa voce <emph>mente</emph> secondo il Poeta), non potendo operar nè intendere, come si è detto più volte, senza l'aiuto de' sensi che le sono come fenestre, resta racchiusa e serrata in sè stessa, insino a tanto che, ritornando ne' sentimenti gli spiriti, ella può ritornar libera a far per lor mezzo le sue operazioni. Non fu adunque prima ritornato in sè il nostro Poeta, ch'egli si accorse ch'egli aveva innanzi, ovunche egli voltava gli occhi, nuovi spiriti tormentati, e nuovi e diversi tormenti da quegli ch'egli aveva veduti. <add resp="ed">[7-12]</add> La qual cosa volendo egli narrar, dice:
<quote rend="block"><lg><l>Io sono al terzo cerchio della piova</l>
<l>Eterna, maladetta, fredda e greve:</l>
<l>Regola e qualità mai non le è nuova.</l></lg>
<lg><l>Grandine grossa, e acqua tinta, e neve</l>
<l>Per l'aere tenebrosa si riversa;</l>
<l>Puzza la terra che quella riceve.</l></lg></quote>
Qual poeta fu mai quello che descrivessi con tanto spavento e orrore, o una fortuna quanto si voglia grande di mare, o una tempesta e un tempo perturbatissimo di terra, con gragnuola, acqua, venti, baleni, tuoni e altri accidenti simili, quanto fa qui il nostro la pioggia con la quale ei pone che sien tormentati e puniti in questo terzo cerchio i golosi? chiamandola egli primieramente <emph>eterna</emph>, cioè priva di quella speranza, ch'ella abbia a passar via presto, che conforta noi nelle nostre, e ce le rende manco spaventose e orribili; e di poi <emph>maladetta</emph>, cioè permessa e deputata da la divina giustizia per tormentare in perpetuo quelle anime; <emph>fredda e greve</emph>, per dar maggior pena a chi l'ha a sopportare; e che <emph>non le è mai nuova regola o qualità alcuna</emph>, cioè non varia e non si muta mai, ma cade sopra di loro sempre a un modo e con le qualità medesime. Le quali raccontando, egli dice che sono gragnuola grossissima, acqua tinta e brutta, e neve; e con queste cose mescolate essa piova <emph>fredda e greve</emph> si rovescia, cioè cade con gran furia, per quello aere tenebroso e oscuro; che così significa questo verbo, quando ei si dice del piovere nella nostra lingua; usando noi dire vulgarmente, quando l'acqua vien giù da i nugoli temperatamente: <emph>ei piove</emph>; e quando ella viene grossa, folta e con impeto: <emph>ei rovescia</emph>; soggiugnendo che il suolo della terra di quel cerchio, che riceve questa tal pioggia, pute e getta continuamente un fiato molesto e cattivissimo. <add resp="ed">[13-21]</add> Nel qual luogo egli pone ancora, come egli ha fatto nel cerchio di sopra, un demonio come guardia e ministro della punizione dell'anime che vi sono, dicendo:
<quote rend="block"><lg><l>Cerbero, fiera crudele e diversa,</l>
<l>Con tre gole caninamente latra</l>
<l>Sovra la gente che quivi è sommersa.</l></lg>
<lg><l>Gli occhi ha vermigli, la barba unta ed atra,</l>
<l>Il ventre largo, e unghiate le mani;</l>
<l>Graffia gli spirti, scuoia e gli disquatra.</l></lg>
<lg><l>Urlar gli fa la pioggia come cani;</l>
<l>Dell'un de' lati fanno all'altro schermo;</l>
<l>Volgonsi spesso i miseri profani.</l></lg></quote>
Questo Cerbero, che pone qui Dante (come voi avete veduto) per gastigatore di questi spiriti golosi, fu (secondo che scrivono i poeti) un cane, o per meglio dire un mostro, che aveva tre gole e tre capi di cane, e andava continovamente dietro a Plutone. E la cagione, per la quale ei fingono che Plutone lo abbia sempre seco, è perchè nella divisione del mondo toccò il cielo a Giove, il mare a Nettuno, e a lui la terra. E perchè la terra par che si divori finalmente tutte le cose (le quali sono di queste tre maniere sole; o misti perfetti, come le pietre e i metalli; o vegetabili, come gli arbori e le erbe; o sensitive, come gli animali e l'uomo), ei fingono che Plutone, Dio della terra, abbia sempre seco questo mostro, chiamato Cerbero, che vuol dire <emph>mangiatore</emph> e <emph>divoratore</emph>, che divori e consumi con le sue tre bocche tutte a tre queste sorti di cose. E perchè Cerbero, come si è detto, significa mangiatore, il Poeta lo mette in questo luogo per gastigatore di questi golosi; e chiamandolo <emph>fiera</emph> e bestia <emph>crudele e diversa</emph> da le altre, per avere tre gole, dice ch'egli <emph>latra</emph>, cioè urla continovamente a guisa d'un cane, sopra dell'anime, che sono <emph>sommerse</emph>, cioè rinvolte, e sotto la pioggia ch'egli ha detto di sopra. E detto ch'egli ha questo, egli descrivendolo più particularmente, lo dipinge in modo altrui con le parole, ch'ei non lo farebbe meglio un pittore ben esperto co' colori. Onde incominciandosi da gli occhi, i quali sono la principal parte del volto e donde si cava più indizii dell'animo, che di alcuno altro luogo, dice ch'egli gli ha <emph>vermigli</emph>, cioè infocati e sanguigni; il che denota l'ira e la rabbia sua, o forse vuol significare che quegli che mangiono troppo pare che gli abbino il più delle volte così; <emph>la barba unta</emph>, come si vede avere spesse volte i golosi, <emph>ed atra</emph>, e sudicia per la qualità del luogo e della piova brutta; <emph>il ventre largo</emph> e ampio, come avviene a' gran mangiatori, e <emph>le mani unghiate</emph>, e atte a poter pigliare e tener facilmente ogni cosa, e potere oltre a di questo continovamente offendere e tormentare quegli spiriti; onde dice: <emph>Graffia gli spirti, scuoia e gli disquatra.</emph> E così hanno i buoni testi, e non <emph>ingoia e disquatra</emph>, come quel del Landino e del Vellutello; l'uno de' quali, cioè il Landino, dice ch'egli ci pone innanzi con queste parole la rapacità e avidità de' golosi che rapiscono ciò ch'ei divorano, e da l'altro canto ci dimostra i mali e i tormenti che patiscono gli uomini mediante la gola, cadendo per quella in varie e diverse malattie; onde bisogna tagliare, dar fuoco, e stracciare e squartare in mille altri modi il corpo, o qualche membro particulare. E l'altro referisce tutti a tre questi verbi <emph>graffia</emph>, <emph>ingoia</emph> e <emph>squatra</emph> (come se dopo il primo non fosse quella parola <emph>spirti</emph>, ch'è il suo accusativo) al cibo; dicendo <emph>graffia</emph>, cioè rapisce il cibo; di poi lo <emph>squatra</emph>, facendone pezzi; e ultimamente lo <emph>ingoia</emph>. Nella quale esposizione egli rivolge e guasta primieramente l'ordine delle parole del Poeta, ponendo nel secondo luogo il verbo che il Poeta pone nel terzo; di poi guasta e pervertisce ancor similmente il senso di quelle, dicendo ch'egli graffia <emph>il cibo</emph>, ed elle dicono <emph>gli spiriti</emph>; e ultimamente guasta un bel luogo, e dove il Poeta, usando con grande arte quello ornamento <add resp="ed">[che]</add> i rettorici chiamano amplificazione, augumenta e accresce sempre con la forza delle parole il significato e il senso della sentenza. Imperocchè egli dice la prima cosa, ch'egli <emph>graffia</emph> quegli spiriti; dipoi ch'egli gli <emph>scuoia</emph>; e ultimamente ch'egli gli <emph>squatra</emph>; con ciò sia cosa che il <emph>graffiare</emph> significhi rompere un poco la buccia di fuori; lo <emph>scoiare</emph>, levar via la pelle, chiamata altrimenti <emph>cuoio</emph>; lo <emph>squartare</emph>, rompere la carne, l'ossa e far, per dirla a un tratto, pezzi dello animale. E così, avendo finalmente descritto il Poeta e le qualità del luogo e la forma e la figura di Cerbero, egli discende ora a narrare particularmente la pena delle anime che sono in questo cerchio, dicendo che la pioggia, che cade continovamente sopra di loro, gli fa <emph>urlare come cani</emph>, cioè mettere di quelle strida e voci rammarichevoli che fanno i cani, o veramente i lupi, de' quali è proprio lo urlare, o per la fame o per esser legati. Laonde, ingegnandosi i meschini di schifare il più ch'ei possono tal pioggia, fanno dell'uno lato e dell'un fianco schermo e riparo all'altro, opponendo scambievolmente al furore di quella pioggia quel fianco ch'ei senton manco stracco; e in tal maniera si mutano e si rivolgono a ogni poco, dice il testo, <emph>i miseri profani</emph>; cioè maladetti, dicono comunemente gli espositori, eccetto che Giambullari. Il quale ponderando un poco più di loro questa parola <emph>profano</emph>, nel suo comento mostra che il Poeta l'ha usata in questo luogo propiissimamente, e con grandissima dottrina e con grandissima arte. E acciò che voi ne siate capaci, voi avete a sapere che questa voce <emph>fano</emph>, derivata nella lingua latina (secondo che scrivono i Grammatici, e particularmente Servio) da la etrusca, significa sacro o consacrato; e per tal cagione si chiamavano anticamente i tempii, e i luoghi dedicati a gli Dei, <emph>fani</emph>; e la città di Fano acquistò tal nome da un tempio famosissimo della Dea Fortuna, ch'era dentro di lei. Da questa parola adunque <emph>fano</emph> è derivato di poi <emph>profano</emph>; il che non vuol dire <emph>non sacro</emph> o <emph>non consacrato</emph>, come hanno creduto alcuni; chè volendo dire così, si direbbe <emph>infano</emph>, come si fa verbigrazia <emph>ingiusto</emph> o <emph>impio</emph> per <emph>non giusto</emph> o <emph>non pio</emph>; ma vuol dire <emph>dissacrato</emph>, cioè violato e contaminato; onde non voleva dire altro appresso agli antichi, e così fa ancora similmente oggi, <emph>profanare</emph>, che violare o contaminare un tempio, o qualche altra cosa consacrata e dedicata al culto divino, servendosene e riducendola a servizii comuni del mondo e del corpo nostro. Vedete adunque, or che voi sapete il significato propio di questo nome, quanto il Poeta abbia chiamati meritamente e propiamente <emph>profani</emph> questi spiriti. Con ciò sia che essendo eglino, ancor ch'ei nascesser nel peccato, stati consacrati a Dio mediante il battesimo (onde diceva Paulo: or non sapete voi, che siete templi di Dio? e ch'egli abita in voi lo Spirito Santo?), ei si eron di poi, mediante il peccato della gola, contaminati e violati e tornati nella servitù del diavolo; onde son dannati eternalmente a la pena che scrive in questo luogo il Poeta. La qual pena è certamente, se ella si considera bene, come dicono gli espositori, molto conveniente a tal colpa. Imperocchè, essendo stato il lor peccato nel diletto del mangiare e del bere, è ragionevole ch'eglino sentino ora, in cambio de' vini preziosi ch'ei cercavano, la pioggia fredda e molesta dell'acqua tinta e brutta; e in cambio delle vivande e de' cibi delicati ch'eglino usavano, la gragnuola e la neve, che cade mescolata con la pioggia continovamente loro adosso; e non restino mai di volgersi in qua e in là, dice il Leneo, per dar qualche riposo ora all'un fianco e ora all'altro, così come ei non restorono ancor mai al mondo di porgere, or diletto co' vini e co' cibi freschi al fegato, il quale è in su 'l lato destro dell'uomo, ed or co' cibi caldi a la milza, la qual è dal lato sinistro. E questo è quanto occorre dire sopra a tal pena, circa a lo inferno essenziale. Quanto di poi a lo inferno morale, dicono gli espositori che il Poeta ci figura con queste pene la vita e lo stato di coloro i quali sono involti e sommersi in questo peccato e in questo vizio della gola, dimostrando primieramente con il regnare sopra di loro Cerbero, come ei son dominati e sottoposti a lo appetito concupiscibile e bestiale del diletto del mangiare e del bere. Il quale, per essere fondato, come noi dicemmo di sopra, nella parte nostra sensitiva e priva di ragione, il Poeta lo finge fiera. Di poi dice ch'egli ha tre bocche, per dimostrare, come dice in questo luogo il nipote, che questo tale appetito ci fa peccare in tre modi: nella <emph>qualità</emph>, facendoci cercare vini preziosissimi, cibi delicatissimi e oltre a di questo conditi e fatti con grandissima arte; nella <emph>quantità</emph>, facendoci, per conseguire tal diletto, mangiare e bere molto più che non richiede la natura, la quale si contenta, come diceva Tullio, per sè stessa del poco; e nel <emph>quando</emph>, facendoci mangiare a uso di bestie continovamente e indistintamente, senza rispetto alcuno o di ordinazioni della Chiesa o di consuetudine alcuna introdotta da i nostri maggiori infra gli uomini per onestà e bene essere del vivere comune. E questo è il senso che dànno a questo luogo il nipote del Poeta e il Leneo bolognese. Il Landino e il Vellutello lo espongono altrimenti, dicendo che queste tre bocche di Cerbero significano tre necessità che ha il corpo nostro per suo mantenimento, e queste sono mangiare, bere e dormire. E se nè la fame nè la sete nè il sonno sono in loro stessi peccati, gli uomini peccano eglino nell'usarle intemperatamente; e però dice il Poeta, che Cerbero che ha tre bocche (cioè lo appetito di queste tre cose, necessarie a voler mantenere il corpo vivo) nuoce primieramente all'anime, <emph>graffiandole</emph>, cioè stimolandole al peccare; di poi <emph>scorticandole</emph>, cioè spogliandole della grazia divina; e ultimamente <emph>squarciandole</emph>, cioè faccendo nimica e rebella l'una potenza all'altra, e particularmente il senso a la ragione; onde l'anima non può dipoi operare, o difficilissimamente, secondo la sua natura, essendo (come dice il Filosofo) tanto più o manco potente una virtù, quanto ella è più o manco unita. E di poi nuoce secondariamente al corpo, perchè da 'l troppo mangiare e bere e dormire nascono molte e molte infermità che l'offendono e debilitono, e particularmente catarri, gocciole e stillamenti di materie e grosse e sottili, che caggiono dal capo, figurate da 'l Poeta per la pioggia e gragnuola, che cade continovamente sopra a questi spiriti, e nella quale ei son sommersi a guisa di chi affoga; chiamata da lui <emph>maladetta</emph>, perchè ciascun biasima in loro la cagione di tali infirmità, attribuendola a la golosità loro; e <emph>grave e fredda</emph>, perchè la indigestione, ond'elle hanno origine, genera umori freddi e grossi; e la <emph>neve</emph> e la <emph>gragnuola</emph>, che cade mescolata con questa pioggia, dicono che significano le postemazioni, le gomme, le callosità e le altre simili indisposizioni, che generon di poi per tutte le parti del corpo de' golosi le superfluità indigeste e fredde degli umori; da le quali essendo eglino tormentati tutto il tempo della lor vita, non si posono, e non reston mai di fare ancora eglino con l'un fianco schermo all'altro, essendo simiglianti a quella inferma,
<quote rend="block"><l>Che non truova riposo in su le piume,</l>
<l>Ma col dar volta suo dolore scherma,</l></quote>
come disse nel Purgatorio ad altro proposito il Poeta nostro. E qui, ponendo egli fine a più raccontar le loro pene, porremo ancor similmente noi fine a questa lezione.</p></div3>
<div3 type="capitolo"><head>LEZIONE QUINTA <add resp="ed">[vv. 22-57]</add></head>
<quote rend="block"><lg><l>Quando ci scorse Cerbero, il gran vermo,</l>
<l>Le bocche aperse, e mostrocci le sanne;</l>
<l>Non avea membro che ei tenesse fermo.</l></lg>
<lg><l>Il Duca mio distese ambo le spanne;</l>
<l>Prese la terra, e con le piene pugna</l>
<l>La gittò dentro a le bramose canne.</l></lg></quote>
<p><add resp="ed">[22-27]</add> Debbono i poeti, se ei vogliono osservar perfettamente le leggi della poesia, ingegnarsi che i loro poemi non sieno manco pieni di dottrina e di frutti, che ornati di bellezza e di fiori, acciocchè eglino apportino a chi gli legge non manco frutto o ammaestramento, ch'ei si faccino piacere e diletto; non essendo stata trovata ad altro fine da gli antichi la poesia, se non perchè ella renda con le sue favole e co' suoi ornamenti più dolci e piacevoli agli uomini molti precetti e ammaestramenti, necessarii a voler vivere moralmente e secondo che conviene a la lor natura; che scritti e proferiti puramente, con quelle parole proprie e sole nelle quali ei si contengono, apparirebbono ai più tanto gravi, ch'ei non vorrebbono udirgli, o tanto difficili a mettergli in opera, ch'ei si sbigottirebbono di potere osservargli; dove, essendo velati e ricoperti da la dolcezza della poesia, eglino gli pigliano molto più volentieri e più facilmente, sì come fanno ancor similmente gl'infermi le pozioni e le medicine amare, quando i medici le ricuoprono o le mescolano con qualche cosa che diletti e piaccia al gusto. E se infra tutti i poeti, che io ho letti mai, è alcuno il quale facesse bene questo uffizio, egli è uno il nostro Dante, e massimamente in questa sua opera, così nel tutto, come nelle parti. Ma perchè del tutto vi fu parlato da me a bastanza in quei pochi preambuli che io feci nel principio delle mie lezioni, lascerò per ora il più trattarne da banda, e così ancor similmente delle altre parti; e verrò al testo che io ho a esporre oggi. Nel quale il Poeta, avendo descritto inanzi con tanta arte e ornamenti poetici il sito, la pena de' golosi e la qualità di Cerbero, demonio lor tormentatore e gastigatore, discende ora a narrare quel che di poi avvenisse loro, e particularmente quel che facesse esso Cerbero, subito ch'egli gli vide apparire e scendere in questo cerchio. Ove chiamandolo egli <emph>il gran verme</emph>, o per istar sotto la terra, come stanno comunemente i vermini, o perchè questo appetito del mangiare e del bere rode chi gli è sottoposto, come fanno i vermini le erbe o i frutti (e nascono oltre a di questo comunemente i vermi di cose putride, delle quali abbondono i golosi), dice, come subito ch'egli gli vide, egli cominciò a scontorcersi e a muover stranamente tutte le sue membra, e che egli infra gli altri suoi gesti aperse la bocca, e mostrò loro le sanne; ove io credo che dicendo ch'egli <emph>aperse la bocca</emph>, si abbia a 'ntendere tutti i denti, e non solamente quegli maggiori e più acuti degli altri, che hanno i cani e i porci e alcuni altri animali, i quali son talvolta tanto grandi, ch'egli appariscono fuori della bocca, e veggonsi senza aprirla; chè così significa propriamente <emph>sanna</emph> o <emph>zanna</emph>, ed è derivata tal voce (secondo che scrive il Giambullari) da la lingua etrusca antica, da <emph>scano</emph> verbo, il quale sta per aguzzare e forare; onde è la pronunzia sua vera <emph>scana</emph>, e non <emph>scanna</emph>; e in questo modo usò tal voce, ma nel numero del più, il nostro Poeta nel trigesimo terzo capitolo di questa medesima cantica, quando facendo egli raccontare al Conte Ugolino quel sogno, ch'egli aveva veduto, di quel lupo il quale era cacciato, co' suoi lupicini, dai cani verso il monte Pisano, ei disse:
<quote rend="block"><lg><l>In picciol tempo mi pareano stanchi</l>
<l>Lo padre e i figli; e con le acute scane</l>
<l>Mi parea lor veder fendere i fianchi;</l></lg></quote>
ove non si può dir ch'egli abbia a dire <emph>sanne</emph>, seguitando poi la rima:
<quote rend="block"><lg><l>Quando io fui desto inanzi la dimane,</l>
<l>Pianger senti' fra il sonno i miei figliuoli,</l>
<l>Che eran con meco, e domandar del pane.</l></lg></quote>
Questi scontorcimenti e questi gesti di Cerbero veggendo Virgilio, dice il nostro Poeta ch'egli si chinò a terra e distese amendue le <emph>spanne</emph>, cioè aprendo le mani; chè così vuol dire nella nostra lingua <emph>fare spanna</emph>, chiamando noi propriamente <emph>spanna</emph> quella misura e quello spazio che è, distendendo il più ch'altrui può la mano, da la estremità della unghia del dito grosso a quella del mignolo; e presa la terra, la ristrinse insieme facendo pugno (onde dice <emph>con piene le pugna</emph>), e la gittò dentro a le sue <emph>canne</emph>, cioè a le sue gole; chiamandosi così <emph>canna</emph>, nella nostra gola, quella per la quale va il cibo, come quella donde passa lo spirito. Le quali gole egli chiama <emph>bramose</emph>, per rispetto della fame ch'egli dimostrò nello aprirle, subito che egli gli vide apparire. <add resp="ed">[28-33]</add> E dopo questo, volendo egli narrare quel che facesse allora Cerbero, egli lo fa con una comparazione molto bella e molto propia, dicendo:
<quote rend="block"><lg><l>Quale quel cane che abbaiando agugna,</l>
<l>E si raccheta poi che il pasto morde,</l>
<l>Chè solo a divorarlo intende e pugna;</l></lg>
<lg><l>Cotai si fecer quelle faccie lorde</l>
<l>Dello demonio Cerbero, che intruona</l>
<l>L'anime sì, che esser vorrebber sorde.</l></lg></quote>
Questa comparazione non è manco bella e a proposito di questo luogo, ch'ella sia nota e manifesta a ciascuno; veggendosi bene spesso qualche cane affamato, e che desidera avidissimamente di mangiare (chè così espone questo verbo <emph>agogna</emph> il Boccaccio), non restare di abbaiare, e non tener membro alcuno fermo; che subito che gli è dato da mangiare, si ferma e si raccheta, attendendo solamente a divorar quel cibo; come fece questo Cerbero, che subito che Virgilio gli ebbe gittato nelle gole quella terra, dice il Poeta che fermò e quietò le sue faccie lorde e brutte, e restò di mettere, abbaiando, quegli urlamenti, con i quali egli sbalordiva, e rendeva in tal maniera stupide e attonite quelle anime (chè così significa <emph>intronare</emph>), ch'elle arebbero più tosto eletto di esser sorde, che di udire quegli urlamenti così noiosi e spiacevoli. E questo è quanto scrive litteralmente il Poeta di Cerbero, de' suoi gesti, e di quel che fece Virgilio, quando egli gli vide aprir così affamatamente le bocche, per quietarlo. Con la qual favola, da lui poeticamente descritta (non avendo egli, come noi dicemmo disopra, manco volta sempre la intenzione a giovare, che a dilettare), egli ci ammaestra e c'insegna, come noi dobbiamo sodisfare, senza cadere nel peccato della gola, per mantenimento della vita a lo appetito naturale del mangiare; dimostrandoci come noi dobbiamo primieramente aspettare la fame, e ch'egli chiegga il cibo, come ei narra qui che fece Cerbero, aprendo le sue bocche; e di poi guidati da Virgilio, cioè da la ragione nostra superiore, principal potenza della nostra anima, dobbiamo pascerlo di terra, cioè di cibi semplici e grossi. Per maggior notizia della qual cosa è da saper che tutte le cose, ordinate da la natura per cibo dell'uomo, sono (come noi vi accennammo nell'altra lezione) di una di queste due maniere; cioè, o elle son cose che son buone per loro stesse, come sono verbigrazia il pane, la carne e i frutti, e queste si chiamano <emph>sapori</emph>; o elle non sono buone per loro stesse, ma son buone a condire l'altre, come sono verbigrazia il sale e il pepe, e queste si chiamano <emph>condimenti</emph>. Di queste due sorti di cose, le prime, per partecipare di umido e di caldo più temperatamente, sono il nutrimento nostro propio e principale; ma sono tanto più nutritiva l'una che l'altra, quanto ella partecipa più o manco di caldo e di umido; delle quali due qualità sole si mantiene e nutrisce l'animale, nutrendosi ciascuna cosa di quel ch'ella è composta, ed essendo l'animal generato (come voi avete più volte inteso) principalmente di caldo e di umido. Le seconde di poi, cioè i condimenti, sono universalmente di poco nutrimento; e la cagione è, perchè ei partecipon poco d'umido. E però non è l'uso comune di mangiargli da per loro, ma servirsene a fare più grate al gusto e più appetitose le prime. La qual cosa è certamente molto perniziosa e dannosa all'uomo; per ciò che, oltre al diseccar troppo ch'elle fanno per natura loro, elle lo incitano e fanno mangiare e bere molto più che ei non fa quando ei mangia cibi grossi o semplici, cioè non mescolati o conditi con questi secondi. La qual cosa genera di poi in lui molte superfluità d'umori; da i quali nascono in lui, e massime quando si diminuisce il valor naturale, mediante la vecchiezza, molte, varie e diverse infirmità, e noiosissime e pericolosissime; e però gli animali, perchè ei si nutriscono di cibi semplici, son sottoposti a molto minor numero di mali, che non è l'uomo. E infra gli uomini, i contadini e i poveri, che mangiano comunemente per necessità cibi grossi e usan poco vivande artificiate e fatte con questi condimenti, hanno rare volte gotte, gocciole, dolor colici, abbruciamenti di fegato, e altre infirmità simili, che hanno i gran maestri. I quali, per nutrirsi assai di cibi mescolati con questi condimenti, abbondan molto più, che non fanno i contadini e i poveri, d'umori sottili e atti a infiammarsi; e però pare che, nelle stagioni più calde e secche che l'ordinario, muoino d'infirmità acute più gran maestri, che negli altri tempi. E perchè in tali tempi, rispetto alla quantità grande delle esalazioni calde e secche che ascendono nella parte superiore dell'aria e infiammansi, appariscono spesse volte delle comete, gli astrologi (come dice il Sessa sopra le <title>Meteore</title> d'Aristotile) dicon ch'elle significon morte di principi e di signori. Debbe adunque l'uomo, quando lo appetito naturale richiede al cibo, contentarlo e saziarlo co' sapori, e non co' condimenti; sì perchè ei son più nutritivi, e sì perchè ei se ne mangia manco; e questo volse inferir Seneca, quando ei disse: <emph>fate che il vostro appetito sia mosso da la fame e da la sete, e non dai sapori</emph>, cioè: mangiate per bisogno, e non per diletto. Imperocchè ogni volta che l'uomo ha per fine nel cibo il diletto del gusto, e non il nutrimento, ei cade, usando per piacere quel che debbe usarsi per mantenimento e conservazione della vita, come voi sentiste di sopra, nel vizio e nel peccato della gola. E perchè i cibi grossi e semplici, come io vi ho detto, son più atti al nutrimento e al mantenimento della vita e della sanità, che gli artificiati e conditi, il Poeta finge (come voi avete veduto) che Virgilio, quando ei vide aprire a Cerbero le bocche <emph>bramose</emph>, cioè affamate, prese con le mani <emph>la terra</emph>, e gittolla dentro a quelle; denotando per la <emph>terra</emph> i cibi grossi e manco stimati, per essere la terra il più grosso e manco stimato elemento, per modo di parlare, che si ritrovi, e se ei si può ancor dir così, il più vile di tutti gli altri. E lo dimostra la filosofia, poichè ei non si trovò mai filosofo alcuno, che ponesse per principio delle cose la terra, come ei si truova di tutti gli altri; onde fu posto da Eraclito per primo principio il fuoco, da Talete l'acqua, e da Diogene l'aria. Ammonisceci ancora oltre di questo il Poeta, che noi perdiamo poco tempo, e stiamo il manco che noi possiamo occupati in questo atto di sodisfare a lo appetito del mangiare e del bere; e questo è fatto da lui con lo esempio, dicendo egli, come subito che Virgilio ebbe gittato quella terra in bocca a Cerbero, che si partirono e andarono a veder quegli spiriti dannati. Il che denota, che subito che l'uomo si ha cibato e sodisfatto a la necessità del corpo, ei debbe partirsi da tal cosa e levarsi da simili pensieri, e andare a gli esercizii e necessarii e virtuosi. E ciò debbe fare primieramente Virgilio, cioè la ragione; e di poi Dante, cioè la parte sensitiva, seguitarlo, come narra qui che fece il Poeta. <add resp="ed">[34-36]</add> Onde segue nel testo:
<quote rend="block"><lg><l>Noi passavam su per l'ombre che adona</l>
<l>La greve pioggia, e ponavam le piante</l>
<l>Sopra lor vanità che par persona;</l></lg></quote>
dimostrando come, subito che Virgilio ebbe quietato e fermo Cerbero, ei lo guidò per quegli spiriti golosi. Onde dice: noi passavamo e camminavamo su per quelle ombre, le quali giacevano supine in su il suolo di quel cerchio, che la grave e noiosa pioggia <emph>adona</emph>; cioè <emph>macera e preme</emph>, espone il Boccaccio; il Landino e il Vellutello <emph>raguna e congrega insieme</emph>; e il Giambullari <emph>abbassa e avvilisce</emph>, chè così dice che significa ancora questo verbo <emph>adona</emph>; e lo usò il Poeta nello undecimo del Purgatorio, quando orando gli spiriti, che si purgano in quel luogo, dicevano:
<quote rend="block"><lg><l>Nostra virtù, che di leggier si adona,</l>
<l>Non spermentar con l'antico avversaro.</l></lg></quote>
E perchè in questo cammino che fecero i nostri poeti, che fu fatto da loro (volendo attraversare il piano e lo spazio di questo cerchio) dai fianchi del vano a lo sfondato, fu forza loro passare sopra questi spiriti, ei dice: noi ponavamo le piante de' piedi <emph>Sopra lor vanità che par persona.</emph> Per ciò che, essendo elleno anime senza corpi, venivano a essere ombre vane, fuori che nello aspetto, come egli disse altrove. Onde avveniva a loro, come a chi cammina a la campagna quando è scoperto il sole, che pone ancora egli i piedi sopra l'ombre degli arbori e delle altre cose, che fa il sole. <add resp="ed">[37-42]</add> E infra queste ombre dice il Poeta che una, che lo riconobbe nel passargli egli accanto, si levò su a sedere; e guardandolo, gli disse: <emph>O tu, che sei per questo inferno</emph> tratto, cioè menato e condotto da cotestui che ti guida, guarda un poco bene, se tu mi raffiguri e se tu mi riconosci, come tu doveresti; con ciò sia cosa che <emph>Tu fussi, prima che io disfatto, fatto,</emph> cioè che tu nascessi e venissi al mondo, inanzi che io morissi e me ne partissi. Ove egli chiama con grandissima considerazione la morte un disfacimento, e non un mancare o distruggersi del tutto; per ciò che disfare una cosa significa risolverla nelle sue parti; e distruggersi o mancare, risolversi in nulla. E la morte non è altro, secondo la verità cristiana, che una separazione dell'anima e del corpo; la quale ha a durare solamente insino a tanto che esse anime ritorneranno, per potenza divina, nel giorno del giudizio a ripigliare i loro corpi. <add resp="ed">[43-45]</add> Sentendosi adunque dir così il Poeta da questa ombra, e riguardandola in volto, e non la riconoscendo, le rispose nel modo che voi sentirete nel testo, il quale dice:
<quote rend="block"><lg><l>Ed io a lui: l'angoscia che tu hai</l>
<l>Forse ti tira fuor della mia mente,</l>
<l>Sì che ei non par che io ti vedessi mai.</l></lg></quote>
Transfigurono le passioni dell'animo e i dolori e tormenti del corpo (chè e l'uno e l'altro significa questa voce <emph>angoscia</emph>) comunemente tanto gli uomini, e mutano in tal maniera spesse volte loro la effigie, ch'ei non paiono più chi ei sono. E a questa cagione attribuendo il nostro Poeta il non riconoscer quella ombra, che gli aveva detto ch'egli doveva pur raffigurarlo, essendo egli nato molto inanzi a la sua morte, le dice: l'angoscia e la miseria nella quale tu ti ritruovi è forse quella ella che ti tira tanto fuori della mia mente e della mia memoria, che a me par propiamente non ti aver mai veduto. <add resp="ed">[46-48]</add> E avendo detto questo, egli per il desiderio che gli era venuto, mediante le sue parole, di riconoscerlo, ne lo dimanda dicendo:
<quote rend="block"><lg><l>Ma dimmi chi tu sei, che in sì dolente</l>
<l>Luogo sei messo, ed hai sì fatta pena,</l>
<l>Che se altra è maggio, nulla è sì spiacente.</l></lg></quote>
Nelle quali parole volendo dimostrare il Poeta, dopo lo avergli dimandato chi ei fusse, quanto sia brutto e vile questo vizio della gola, egli lo fa con la qualità del luogo e con la gravezza e bruttezza della pena con la quale egli è punito. Onde dice: che sei messo in luogo sì <emph>dolente</emph>; usando questa voce <emph>dolente</emph>, più tosto che <emph>dolorosa</emph>, perchè ella ha un certo che di effeminato e di vile; e di poi dicendo della <emph>pena</emph>, che se bene ella non è <emph>maggio</emph> (chè così legge il Boccaccio), cioè maggiore di tutte (chè così si usava in quei tempi questa parola; onde disse ancor più giù nel trentunesimo capitolo di questa medesima cantica il nostro Poeta, parlando de' giganti: <emph>Trovammo l'altro assai più fiero e</emph> maggio), ella è la più <emph>spiacente</emph>, cioè più sozza, e da esser più avuta in fastidio, che alcuna altra. <add resp="ed">[49-54]</add> A le quali domande volendo rispondere quella ombra, dice che incominciò:
<quote rend="block"><lg><l>.......... la tua città, che è piena</l>
<l>Di invidia sì, che già trabocca il sacco,</l>
<l>Seco mi tenne in la vita serena.</l></lg>
<lg><l>Voi, cittadini, mi chiamaste Ciacco;</l>
<l>Per la dannosa colpa della gola,</l>
<l>Come tu vedi, a la pioggia mi fiacco.</l></lg></quote>
Per intera notizia de le quali parole è da notare che quasi tutti gli uomini viziosi hanno questo costume di scusarsi e di dire, quando ei veggono scoprire i loro vizii, per aver ciascun naturalmente in odio lo esser biasimato, ch'egli avviene loro tal cosa, più tosto per invidia ch'è portata loro, che perchè ei sia così il vero; e che quando ei sia pur vero ch'ei sieno macchiati qualche poco di quei vizii ch'ei son biasimati, che ei non son soli, ma che la maggior parte degli uomini peccono ancora eglino in simili vizii. Questo medesimo costume, per essere diligentissimo nell'osservare il decoro in far parlare a le persone ch'egli introduce secondo il grado loro, fa usare il Poeta a questa ombra. Imperò che volendo ella, per sadisfare a le domande di Dante, dirgli e chi ella era, e per qual cagione ella era dannata a così spiacente e brutta pena, ella attribuisce tal cosa, per scusare parte del suo biasimo, a la invidia che avevano di lui gli uomini de' suoi tempi; onde dice di Firenze, che fu ancora ella la sua patria: <emph>la tua città che è sì piena di invidia, che già trabocca il sacco</emph>, cioè non pare ch'ei ve ne cappia più, <emph>mi tenne seco in la vita serena</emph>, cioè mi ebbe sempre seco, per essere stato ancora io de' suoi cittadini, mentre che io fui nell'altra vita <emph>serena</emph>, cioè quieta e tranquilla; chè così significa questo epiteto, il quale è propriamente dell'aria quando ella è chiara e tranquilla; onde disse il Petrarca: <emph>.... aer dolce e sereno.</emph> Si dà poi, come qui, a le altre cose metaforicamente e per similitudine; non perchè la vita nostra non sia piena di tanti affanni e di tanti travagli, che Iob la chiamò una milizia e un combattimento continovo sopra la terra, e il Petrarca la assomiglia a un giorno <emph>Nubilo, breve, freddo e pien di noia,</emph> ma per rispetto di quella infernale, nella quale si ritrovava allora egli. Ancora che il Boccaccio dica ch'ei non parli così per scusa e cagion sua stessa, ma per rispetto delle molte invidie che si ritrovavano fra i cittadini a suo tempo in Firenze; infra le quali ei dice che ve ne era una, da la quale patì e sopportò grandissimo danno la città, e massimamente quella parte a chi ella era portata. E questa dice che fu la invidia che portava la famiglia de' Donati a quella de' Cerchi; per ciò che essendo i Donati, circa a le sustanze, anzi che no poveri gentiluomini, ma di famiglia antichissima e nobilissima, e veggendo che i Cerchi (i quali eran da meno, per essere, come ei dice altrove, venuti poco tempo innanzi di contado e del Piviere di Acone), per esser ricchi e mercatanti grandissimi potevano assai nello Stato e nel reggimento della cittade, portavano loro tanta invidia, che non potendo più sopportarla, non stetton molto tempo a versarla con dolorosi effetti fuori, come si legge nelle nostre croniche; onde andò più volte a romore la città, e furono sbanditi di quella molti cittadini, infra i quali fu il nostro Poeta. Di questa invidia, che divise così la nostra città, perchè ella fu ne' tempi che viveva questo spirito che parlava, pensa il Boccaccio che voglia dire. Nientedimanco io penso ch'egli intenda, non solamente di questa, ma di una invidia ch'ei pensava, per ingannarsi facilmente ciascuno nel far giudizio di sè stesso, che per essere egli persona (come voi intenderete di sotto) ch'era trattenuto e vezzeggiato da molti, gli fosse ingiustamente portata; per la quale gli fusse posto quel cognome, ch'egli racconta, dicendo: <emph>Voi, cittadini, mi chiamasti Ciacco;</emph> la qual parola significa uno che sia sporco, ingordo, e che non faccia distinzione alcuna nel mangiare; per la qual cosa si chiamano ancor qualche volta nella lingua nostra <emph>ciacchi</emph> i porci. Vuole adunque, secondo noi, inferire questo spirito, che visse in Firenze, quando la città era tanto piena d'invidia, ch'ella la versò insino sopra lui, chiamando solamente per sopranome lui Ciacco, ancor che gran parte degli uomini, e de' suoi tempi e inanzi a lui, fussino non manco vaghi e inclinati, che si fussi egli, al diletto del mangiare e del bere, chiamato (come noi dicemmo di sopra) vulgarmente <emph>gola</emph>. E per tal cagione egli dice che <emph>si fiacca</emph> ed è lacerato continovamente da quella pioggia. <add resp="ed">[55-57]</add> E avendo in tal modo confessato il suo peccato, e parendogli essersi alquanto scusato da 'l biasimo di quello con lo attribuire gran parte della sua infamia a la invidia che regnava ne' tempi suoi in Firenze, egli cerca or secondariamente di scusarsi con mostrare che grandissima parte degli uomini sono ancora eglino macchiati similmente di questo vizio; onde dice:
<quote rend="block"><lg><l>Ed io anima trista non son sola,</l>
<l>Chè tutte queste a simil pena stanno.</l></lg></quote>
Fu questo Ciacco (secondo che racconta il Boccaccio, che fu tanto vicino a' tempi suoi, ch'ei potevano essere ancor vivi di quegli che lo avevano conosciuto) un nostro cittadino fiorentino, uomo non del tutto di corte, ma perchè ei non aveva molto da spendere, che si era dato a corteggiare e seguitare uomini ricchi e che vivessino bene e suntuosamente; onde usava per trattenergli una certa urbanità di parole, facendo, come diremmo vulgarmente noi, professione di buffone e di faceto. Il che era fatto da lui per essere invitato da loro a desinare e a cena; ove mangiando egli con loro, oltra al mordere, per trattenergli, ma pur con bei tratti di parole, quando questo e quando quello, egli faceva ancor professione d'intendersi delle cose buone da mangiare e de' vini buoni da bere; da la qual cosa egli aveva acquistato pubblicamente nome di goloso e di ghiotto. Ed era per tali costumi, per essere egli per natura assai eloquente e piacevole, notissimo a tutti i Fiorentini; ma ad alcuni caro, e veduto da lor volentieri, e lodato per uomo di piacevole conversazione, e da alcuni altri per il contrario tassato e biasimato di maniera di ghiotto, che egli gli fu posto questo sopranome di Ciacco. Con la qual cosa, attribuendola egli più tosto a invidia che a giusta cagione, e col dimostrare oltre a di questo che non era solo, cioè che infiniti altri eran dannati con lui per tal colpa, essendosi egli scusato alquanto col nostro Poeta, manifestandogli chi egli era, egli pone ultimamente fine a le sue parole. Nelle quali è, e per dichiarazione della dottrina del Poeta e per ammaestramento nostro, da notare ch'ei non poteva, per esprimere la natura di questo vizio della gola, usare parola alcuna più propia e più a proposito, che chiamarlo, come egli ha fatto, <emph>colpa dannosa</emph>; <emph>colpa</emph>, per la pena ch'ei merita, essendo egli contro a la legge divina, la qual vuole che l'uomo si cibi per mantenimento della vita, e non per diletto del cibo; onde il cibarsi più che non richiede la necessità della natura, per cagion di tal dilettazione, dispiace grandemente a Dio; e lo dimostrò quando disse per la bocca di Esechiel, che la perdizione e la rovina d'Israel era nata da la saturità del pane e del vino, cioè da lo essersi empiuto troppo di cibi; e così gli dispiace ancor similmente lo avere, nel cercare del cibo, per fine il diletto, e non il bisogno; e ne fu dimostrato da lui lo esempio nel primo padre nostro Adamo, che perchè ei mangiò il pomo vietatogli, per acquistar la cognizione del bene e del male, e non per sostentamento della vita, ei fu discacciato dal Paradiso, spogliato della innocenza, privo della giustizia originale, sottoposto a la povertà e infiniti altri mali del mondo, e ultimamente obligato a la morte e spirituale e temporale; e di poi chiamandola <emph>dannosa</emph>, perchè ella oltre al nuocere che ella fa all'anima, facendola serva del peccato e rebella di Dio, ella la impedisce ch'ella non può fare l'operazioni sue dello intendere, discorrere, giudicare, eleggere e riserbare quello che ella appara continovamente, con quella perfezione che ricerca la sua natura. Con ciò sia che ella debiliti i sensi e gl'istrumenti che le sono necessarii a tali operazioni, come si vede verbigrazia per esempio negli ebri; chè, essendo ripieni in loro i luoghi ove si fanno le sensazioni e il giudizio, manca loro il discorso e la cognizione; per la quale cosa disse il Filosofo, che lo ebro merita di esser punito con doppia pena de' falli ch'ei commette nella ebrietà, cioè dell'essersi inebriato, onde egli ha perduto l'uso della ragione, e del fallo ch'egli ha di poi, mediante tale ebrietà, commesso. E di poi nuoce ultimamente ancora al corpo, togliendogli il valore e la forza, e rendendolo infermo e debole, e accorciandogli la vita; e oltre a tutte queste cose, ella rende più gagliardo e accresce le forze del maggior nimico che noi abbiamo; e questo è quello appetito della concupiscenza, il qual combatte (come scrive Paulo) continuamente col nostro spirito, e che cerca di farci rebellare da la legge divina. E per tutte queste cagioni è ragionevolmente chiamato tal vizio da questo Ciacco, che nello esserne punito lo aveva perfettamente conosciuto, <emph>colpa dannosa</emph>. E qui ponendo egli fine (come dice il testo) a le sue parole, porremo noi ancor similmente fine a la nostra lezione.</p></div3>
<div3 type="capitolo"><head>LEZIONE SESTA <add resp="ed">[vv. 58-115]</add></head>
<quote rend="block"><lg><l>Io gli risposi: Ciacco, il tuo affanno</l>
<l>Mi pesa sì, che a lacrimar mi invita;</l>
<l>Ma dimmi, se tu sai, a che verranno</l></lg>
<lg><l>I cittadin della città partita,</l>
<l>Se alcun vi è giusto, e dimmi la cagione,</l>
<l>Perchè la ha tanta discordia assalita.</l></lg></quote>
<p><add resp="ed">[58-63]</add> Quel desiderio che hanno comunemente gli uomini di sapere, e massime quelle cose ch'ei pensono che in qualche modo appartenghino loro, fece che il nostro Poeta, sentendo dire a Ciacco come la città nostra era tanto piena d'invidia, che ella incominciava a versarla, a guisa che fa un sacco quando ei trabocca per essere troppo pieno, divenne oltre a modo desideroso d'intender da lui il fine ch'egli stimava che dovesse aver tal cosa; giudicando ch'egli, per la gran pratica e familiarità ch'egli aveva avuto con gran parte de' maggiori cittadini di quella, conoscesse e avesse molto bene notizia dell'ambizione e delle passioni loro; e massime essendo egli stato (secondo che referisce il Boccaccio), se bene egli era molto inclinato al vizio della gola, uomo nelle altre cose di assai buon sentimento e buon iudicio. Domanda adunque il Poeta nostro questo Ciacco di queste tre cose: se egli sa, o a quel ch'ei pensa che abbino a venire i cittadini di Firenze, chiamata da lui, per le inimicizie che si ritruovavano in lei, la <emph>città partita</emph>, cioè divisa: se egli era, dentro di lei, cittadino alcuno buono, privo di parzialità e di questi odii: e qual sia la cagione per la qual ei sien venuti in tanta dissensione e in tanta discordia. E per ottener con maggior facilità la risposta di tal cose da lui, egli cerca primieramente di renderselo benevolo e amico, con dimostrargli che lo affanno e la pena, nella quale ei lo vedeva, gli pesava di sorte ch'ella lo invitava a lacrimare. Ove non dicendo egli che la pena sua lo commovesse a pietade e lo travagliasse, della maniera che egli raccontò nel capitolo passato, che fece quella de' due cognati, <emph>Che di tristizia tutto lo confuse</emph>, ei viene ancora similmente a dimostrare ch'ei non son così da essere scusati i golosi, come sono i peccatori carnali. <add resp="ed">[64-75]</add> Da le quali parole mosso nientedimanco Ciacco gli risponde: i tuoi cittadini, da poi ch'eglino aranno avuto <emph>lunga tenzone</emph>, cioè combattuto assai insieme,
<quote rend="block"><l>Verranno al sangue, e la parte selvaggia</l>
<l>Caccerà l'altra con grande offensione.</l>
<lg><l>Poi appresso convien che questa caggia</l>
<l>Infra tre soli, e che l'altra sormonte</l>
<l>Con l'aiuto di tal che testè piaggia.</l></lg>
<lg><l>Alta terrà lungo tempo la fronte,</l>
<l>Tenendo l'altra sotto gravi pesi,</l>
<l>Come che di ciò pianga, e che ti adonte.</l></lg>
<lg><l>Giusti son due, ma non vi sono intesi:</l>
<l>Superbia, invidia ed avarizia sono</l>
<l>Le tre faville che hanno i cuori accesi.</l></lg></quote>
In questa risposta, la quale scrive il Poeta nostro che gli fu fatta da Ciacco, è da notare, come volendo raccontare il Poeta, acciocchè gli uomini pigliassero la regola e il modo di governare le cose future da lo esempio delle passate, gli scandoli e le rovine che nacquero a' tempi suoi in Firenze da la parte Bianca e da la Nera, (chè così si chiamavano le fazioni nelle quali era allor divisa la città nostra), ed essendone nate parte al tempo di detto Ciacco e parte dopo la sua morte, e volendo, come buono poeta, osservare il decoro del tempo, fa che questo Ciacco parla di molte, come di cose future e che avevano ancora a essere al suo tempo. Onde dice, rispondendo a la prima domanda, che i suoi cittadini, cioè i Fiorentini, dopo lo aver contrastato lungamente insieme verrebbono finalmente al sangue e l'arme, e che la parte <emph>selvaggia</emph>, ch'era la Bianca (chiamata così, perchè i Cerchi, che ne erano capi, eran venuti poco tempo innanzi di contado ad abitare nella cittade) caccerrebbe l'altra, cioè la Nera, con molte offese e danno di tutti i cittadini di detta parte Bianca. Per notizia della qual cosa è da sapere, come ritrovandosi in questi tempi in Firenze capo della parte Bianca M. Veri de' Cerchi, e della Nera M. Corso Donati, ciascuno di loro cercava di usurparsi col favore del popolo, più ch'ei poteva, il dominio della città e il governo dello Stato. E perchè M. Veri de' Cerchi era molto più ricco di lui, il popolo favoriva e seguitava molto più lui, ch'ei non faceva M. Corso. Laonde veniva ogni giorno a crescere più l'odio e l'inimicizia fra di loro, se bene eglino la dissimulavano col mostrare in publico d'essere amici. Da la qual cosa dubitando Papa Bonifazio ottavo, il qual sedeva allor nel Pontificato, che non avesse a nascere, per essere tutti a due questi cavalieri di gran credito, per le parti d'Italia qualche cattivo effetto, chiamo a sè M. Veri, e ricercollo che ei volessi riunirsi e rappacificarsi con M. Corso. Al che rispondendo sempre M. Veri, che non aveva seco guerra nè differenza alcuna, prese finalmente licenza, e tornossene senza fare conclusione alcuna a Firenze; ove non passò molto tempo, che dette parti vennero, come dice il testo, <emph>al sangue</emph>. Perciocchè in su uno ballo presso a la Chiesa di Santa Trinita fu affrontato da certi della parte Nera un della casa de' Cerchi, chiamato Ricoverino, e fugli tagliato da un di loro il naso. La qual cosa fu principio e origine a la nostra città di molti guai. Imperocchè i Bianchi si levaron su con alcuni della familia de' Cerchi, e corsono insino a le case de' Donati per ammazzar M. Corso. Per la qual cosa, se bene ella non ebbe effetto, cominciarono l'una parte e l'altra a star continovamente in su l'armi. E M. Corso Donati, conoscendosi in gran pericolo, tentò e ordinò, per assicurarsi, che per ordine di Bonifazio venissi in Firenze uno della Casa di Francia, il qual togliessi il governo delle mani del popolo, e particularmente dei Cerchi. La qual cosa risaputasi gli concitò tanto odio, ch'ei fu cacciato con gran parte de' suoi amici di Firenze. Laonde andatosene a Roma, egli operò con Sua Santità tanto, ch'ella chiamò in Italia Carlo fratello di Filippo Re di Francia, il quale si trasferì di poi a ricuperar la Cicilia che si era poco inanzi ribellata da Francia, sotto ombra di rappacificare la città di Firenze. Il quale Carlo, giunto in Firenze, fu ricevuto onoratissimamente, e datogli il dominio e la balìa di poter far tutto quello che gli paressi intorno al governo della città, avendo egli però in prima giurato di conservarla libera e in buono e pacifico stato. Ma ei non passaron dopo questo molti giorni, che corrotto da un M. Muciatto Franzesi fiorentino, cavaliere e mercante ricchissimo, egli fece il contrario; con ciò sia che egli porgessi aiuto e favore con le sue genti a M. Corso e agli amici suoi, a tumultuare e levare a romore la città. La qual cosa veggendo M. Veri, e non gli parendo che il popolo gli prestassi quel favore ch'ei si era promesso, si tirò da banda; per il che M. Corso se ne andò senza contrasto alcuno a le prigioni, e ruppele. Laonde seguitato da quegli che ne erano per sua opera usciti, insieme con la plebe che corre sempre dietro a chi le par che vinca, se ne andò verso il palazzo de' Priori; ove trovato ch'ei se n'erano usciti e andatisene per paura a le loro case, si volse a le case dei Cerchi; e durò per sei giorni continovi a saccheggiarle, e a fare ogni danno e a loro e a quegli di parte Bianca. La qual cosa mostrando Carlo, per suo scarico, che gli fusse dispiaciuta (poichè gli parve pure ch'egli avessino fatto assai), fu sedata e posata da lui, e di più riformato il governo a modo suo. E perchè egli si volse partire di Firenze, ei lasciò in suo luogo il Cardinal d'Acquasparta, il quale vi era venuto prima, mandato da 'l Papa, per rappacificarla. Ma questa pace, fatta nel modo che si è detto da Carlo, durò poco. Imperocchè parendo a' Neri che il detto Cardinale favorissi troppo nel distribuire gli offizii e nel governo la parte Bianca, feciono in modo ch'egli se ne andò; e partendosi di Firenze adirato, lasciò la città interdetta. Laonde, sdegnati di tal cosa, i Neri ruppono apertamente la pace; perciocchè Simone, figliuolo di M. Corso Donati, ammazzò M. Nicolò de' Cerchi, e rimase in modo ferito da lui, ch'ei si morì ancora egli fra pochi giorni. Per la qual cosa, potendo eglino più che i Bianchi, furono citati alcuni de' primi di parte Bianca; i quali temendo delle forze de' Neri, si fuggirono in alcune città vicine, nelle quali si erano ancor similmente rifuggiti i Ghibellini allora fuorusciti di Firenze, e accozzaronsi con loro, per il che fu loro dato bando di Firenze, e confiscati tutti i loro beni; e infra questi fu il nostro Poeta. Ma perchè quella parte (chiamata da Dante, per la cagione detta di sopra, <emph>selvaggia</emph>) avanti la venuta di Carlo era più potente che l'altra, ei dice ch'ella caccerrebbe l'altra con grande offesa; il che fu quando M. Corso se ne ebbe andare per sospetto. Ma dipoi infra tre soli, cioè infra tre anni (non essendo altro un anno, che un rivolgimento del sole intorno a la terra, ma col suo moto naturale da ponente verso levante; imperocchè col moto del primo mobile, da 'l quale egli è in quel mentre tirato da levante a ponente, la gira egli ogni giorno una volta; e con questo pena a girarla una volta trecento sessantacinque giorni, e circa a sei ore), dice ch'ei conviene che l'altra, cioè la Nera, <emph>sormonte</emph> e salga ella al colmo del reggimento con l'aiuto e favore di tale <emph>che testè piaggia</emph>, cioè di quello Carlo che, trovandosi allora in Francia, andava compiacendo e secondando, chè così significa <emph>piaggiare</emph>, la volontà del Papa Bonifazio. Il che egli faceva, dice lo Imolese, perchè Sua Santità gli prometteva, o farlo salire a lo imperio, o almanco operare ch'ei sarebbe fatto generale e luogotenente dello Imperadore in Italia. E questa parte Nera (segue Ciacco) terrà lungo tempo la fronte alta, cioè manterrà di poi per gran tempo lo stato suo, aggravando continovamente l'altra e nella roba e nelle persone, come ben provò il Poeta nostro; onde gli dice questo Ciacco, voltandosi a lui: ancora che tu, il quale sei di parte Bianca, ti lamenti e dolga di tal cosa, e oltre a quello <emph>ne adonte</emph>, cioè ne abbia onta e dispetto. E in questa maniera avendo risposto Ciacco a la prima domanda del nostro Poeta, egli risponde ora a la seconda, la quale fu se nella città di Firenze era allora alcun giusto; e dice: <emph>Giusti son due, ma ei non vi son intesi.</emph> Il senso delle quali parole è certamente ambiguo e molto scuro; e per tal cagione è variamente ancora esposto dagl'interpreti. Imperò che Fra Guido del Carmine, secondo che referisce il Landino, dice che il Poeta intende di sè stesso e di Guido Cavalcanti, i quali due eran solamente in quei tempi in Firenze che dessino opera a la filosofia (volendo inferire che solamente i filosofi eron atti al governo delle repubbliche, per essere la politica parte della filosofia morale), ma che gli uomini non volevano ascoltargli, perchè eglino eran troppo impediti da le passioni particulari; da la qual cosa nacque forse quella opinione ch'è nel vulgo, che Dante dicesse, quando ei trattavano di mandarlo imbasciadore al Papa: Se io vo, chi sta? e se io sto, chi va? volendo quasi inferire ch'ei non era in Firenze, se non egli, atto andar fuori o a rimanere al governo. Il Vellutello ha di poi avuta un'altra opinione; e dice che Dante intese di due cittadini, i quali furono reputati in quei tempi in Firenze, non solamente buoni, ma ottimi; l'uno dei quali fu chiamato Giovanni da Vespignano, e l'altro Barduccio Cherichini. De' quali scrive Giovan Villani, ch'ei furono uomini di tanto onesta e santa vita, che Dio mostrò per ciascun di loro ne la lor morte, e nello andare a la fossa (chè Giovanni fu seppellito in San Pietro Maggiore, e Barduccio in Santo Spirito, ove ne resta ancor la memoria), aperti miracoli di sanare infermi e liberare attratti di diverse sorti. Le quali opinioni non mi contentando punto, per parermi ch'elle sieno troppo particulari, fanno che io mi accosto col nipote del Poeta; il quale intende, per questi due giusti non ascoltati e obbediti da gli altri, <emph>la legge naturale</emph> insegnata da la natura a tutti gli animali, e oltre a questo sparsa per tutte le Scritture vecchie e nuove (onde è scritto in San Matteo: fate agli uomini quel che voi volete che sia fatto a voi, chè questa è la legge, e tutto quel che contengono i profeti), e <emph>la legge comune</emph>, chiamata <foreign lang="lat">lex gentium</foreign>, perchè ella è usata dagli uomini. E queste dice il Poeta che non sono <emph>intese</emph>, cioè obbedite ed osservate. E se bene i cittadini di Firenze vivevano secondo una terza legge, cioè <emph>la municipale</emph>, la quale contiene gli statuti particulari della città, perchè se ei non avessino fatta osservare almanco questa, la civilità e il viver comune sarebbe mancato, egli non la chiama giusta; perchè egli gli doveva parere ch'ei fussero in quella molti statuti fatti più tosto a benefizio di quella parte che reggeva, che secondo che ricercava la iustizia. E la cagione, per la quale quelle due prime leggi tanto giuste non erano intese, dice Ciacco che sono (e questa è la risposta a la terza domanda fattagli da Dante) la superbia, l'avarizia e la invidia, vizii che nuocono direttamente a la civilità; le quali hanno, a guisa di faville, accesi tanto i cuori degli uomini dallo amor proprio, e arso e distrutto il bene comune, che la città è piena delle fazioni e delle inimicizie che la conducono a la sua rovina. <add resp="ed">[76-84]</add> E qui dice il Poeta, che questo Ciacco pose fine ultimamente a le sue parole, chiamando il suon di quelle <emph>lacrimabile</emph> e doloroso, per avere elleno annunziato tanti mali a la città nostra. Lo stato della quale avendo egli inteso così generalmente da Ciacco, e desiderando di sapere in particolare di alcuni cittadini ch'erano morti a' tempi suoi, i quali si erano portati egregiamente inverso la republica (onde dice ch'ei furono <emph>sì degni</emph>, ch'ei <emph>volsero gli ingegni al ben fare</emph>), e nientedimanco ciascun di loro era stato macchiato di qualche vizio particulare; ond'ei non si risolveva, se le loro anime fossero andate a la salute o a la dannazione; egli ne lo domanda, e il testo è tanto chiaro per sè stesso, ch'egli non ha bisogno di altra esposizione. E oltre a di questo, di loro si tratta in altri luoghi, ove si dirà allora particularmente chi ei fossero. E usa nel domandarnelo questa metafora: <emph>Se il ciel gli addolcia, o lo inferno gli attosca.</emph> Imperò che come il dolce è (come noi dicemmo di sopra) il più grato e il più salutifero sapore che abbia la natura; e il tosco è il veleno, per il contrario, il più odiato e più pestifero; così è ancor similmente lo stato della salute il maggior bene che possa conseguir l'uomo, e la dannazione per avverso il maggior male. <add resp="ed">[85-90]</add> E a questa domanda risponde Ciacco (e il testo è chiarissimo), ch'ei son dannati tutti; ma perchè ciò è avvenuto loro per diverse colpe, molto più gravi che la lussuria e la gola, egli gli troverebbe più giù, se egli scendeva però tanto, fra l'anime <emph>più nere</emph>, cioè macchiate di più brutti vizii; essendo punito ciascun vizio tanto più verso il fondo dell'inferno e discosto da 'l cielo, sedia di Dio, quanto egli è in sè più grave, e più dispiace ed è avuto in odio da lui. E qui pregando Dante, che quando ei ritornava al mondo (chiamato da lui, se bene egli è pieno di amarissimi travagli, a rispetto dello inferno, <emph>dolce</emph>), che lo riduca a la memoria delle genti, per pigliar l'anime de' dannati, come si è altra volta dimostro, un certo che di conforto, di vivere nelle memorie degli uomini, e che ei sia loro avuto qualche compassione, egli pon fine al suo parlare, dicendo: <emph>Più non ti dico, e più non ti rispondo.</emph> <add resp="ed">[91-93]</add> E detto ch'egli ebbe questo, il Poeta soggiugne ch'egli torse subitamente gli occhi, ch'egli aveva tenuti insino allora volti e diritti verso di lui, <emph>in biechi</emph>; volendo dimostrar con questo suo travolgimento e torcimento d'occhi (per vedersi avvenir tal cosa nel mondo agli uomini, quando ei sopporton qualche pena tanto grande ch'ella gli cava quasi fuori di loro), il tormento grande che pativa continovamente questa anima; o veramente, secondo alcuni altri, il dolore che le venne, veggendo partir Dante, di non poter ritornar nel mondo in istato di penitenza come lui; onde dice ch'ei lo guardò così un poco con gli occhi così biechi, e dipoi
<quote rend="block"><l>......... chinò la testa:</l>
<l>Cadde con essa al par degli altri ciechi,</l></quote>
cioè privi della luce e della grazia divina. <add resp="ed">[94-99]</add> La qual cosa veggendo Virgilio, dice di lui a Dante (e questa è ancora ella una di quelle cose, che Beatrice gli aveva commesso ch'egli gli dicesse), per dargli piena notizia di questo stato de' dannati, ch'ei non si desterebbe e non si leverebbe più da quel modo nel quale egli era caduto
<quote rend="block"><l>Di qua da il suon dell'angelica tromba,</l>
<l>Quando verrà lor nimica potesta,</l></quote>
cioè a giudicargli il Figliuol di Dio; nimico, non a la lor natura, anzi amicissimo; poi ch'egli pose la vita per ricomperarla, della qual carità nessuno ebbe mai, come egli disse, la maggiore; ma nimico a' loro vizii e a la lor mala volontà. Nel qual tempo, risuscitando ciascuno, e riveggendo (sèguita il testo) il luogo ove fu sepolto il suo corpo, <emph>Ripiglierà sua carne e sua figura.</emph> Per dichiarazione della qual cosa è da notare ch'ei son stati alcuni i quali (se bene ei non hanno negato la resurrezione, come molti filosofi, i quali hanno detto ch'ella è impossibile, con ciò sia che da la privazione a l'abito non si possa ritornar per via della natura; intendendo di quelle privazioni, le quali privono in un medesimo tempo il subietto e dello abito e della potenza del più riceverlo; fra le quali ei mettono per la principal la morte), eglino hanno detto, che se bene noi risusciteremo, i corpi nostri, per parer loro difficilissimo il far altrimenti, saranno solamente i medesimi di specie, ma non già di numero; fatti in quello instante da la potenza divina, o di materia atta e preparata per suo ordine da la virtù celeste a ricever tal forma, o veramente d'una quinta essenza, cioè d'un'altra materia, diversa da questa elementare, come vogliono i filosofi che sieno fatti i cieli. E fondonsi costoro in su lo aver Paulo, scrivendo a' Corinti, assomigliata la morte nostra a la corruzione del granel del grano che si semina, e la resurrezione a la pullulazione di quel che nasce, che non è il medesimo di numero, ma solamente di specie. Il quale argumento solvendo dottissimamente San Tommaso (il quale tiene insieme con gli altri teologi, secondo la determinazione della Chiesa cattolica, che il corpo che resusciterà sarà il medesimo di numero), dice che questa, che fa Paulo, è una comparazione e una similitudine, e che le similitudini non hanno a esser mai simili in tutto; perchè se elle fusser così, elle sarebbono il medesimo, e non sarebbono similitudini; onde non compara Paulo e non assomiglia nella resurrezione il corpo nostro, in quanto a la identità e medesimità del subbietto, ma in quanto al modo; mostrando che come il granel del grano si semina spogliato, e poi nasce vestito di quella pellicula che noi chiamiamo vulgarmente loppa, così il corpo nostro, che si corromperà mortale, resusciterà dipoi vestito d'immortalità. E poichè tale immortalità gli sarà concessa per grazia, e non si gli converrà per natura, ella non lo varierà e farà differente di specie, come tennero già alcuni altri. E contro a questa opinione parlando in questo luogo Virgilio, inluminato da Beatrice, cioè da la teologia cristiana, dice per mostrare che tal corpo che resusciterà sarà il medesimo, che ciascuno <emph>Ripiglierà sua carne e sua figura;</emph> dimostrando, e oltre a di questo provando con tali parole, con dottrina grandissima, ma non considerata da espositore alcuno, come essendo il corpo ch'elle ripiglieranno composto della medesima materia, il che egl'intende per <emph>carne</emph>, e della medesima <emph>figura</emph>, il che egli intende per forma, ei converrà ch'ei sia ancor di necessità il medesimo di numero, e non solo in quanto a le parti integrali, senza le quali l'anima non potrebbe operare, come verbigrazia il cervello e il cuore, ma ancora in quanto a quelle altre che son fatte da la natura o per difensione o per ornamento del corpo, come son l'unghie e i capelli. <add resp="ed">[100-111]</add> E così trapassando i nostri poeti, come sèguita il testo, a passi lenti la lorda e brutta mistura di questa pioggia de' golosi, nacque nella mente del nostro Poeta questo dubbio, se l'anime, da poi che elle aranno ripresi dopo il giorno del giudizio i loro corpi, aranno maggior pena, ch'elle non avevan prima senza essi. Onde ne dimanda Virgilio, dicendo:
<quote rend="block"><lg><l>Perchè io dissi: maestro, esti tormenti</l>
<l>Cresceranno ei dopo la gran sentenza,</l>
<l>O fien minori, o saran sì cocenti?</l></lg></quote>
Per dichiarazione della qual cosa è da notare, che così come l'uomo è composto di due nature diverse, cioè del corpo che è terreno, e dell'anima ch'è divina, così ha ancor similmente due diverse perfezioni, una terrena, chiamata da i nostri teologi <emph>naturale</emph>, e una divina, chiamata <emph>sopranaturale</emph>. Ma perchè la <emph>naturale</emph> lo fa perfetto solamente in questa vita; la quale non è a lui (per averne egli, come si è detto altre volte, una molto più nobile) come ella è agli animali, che son mortali, propiamente vita, ma gli è, come diceva l'Apostolo, una peregrinazione e un cammino a quella che gli è vita; i teologi non la chiamon la sua perfezione <emph>vera</emph>, ma chiamono <emph>vera</emph> quella che lo fa perfetto nell'altra vita, ove non può di poi più in lui dominar la morte: mediante la qual perfezione (chiamata, come noi dicemmo di sopra, per procedere ella da la grazia divina, <emph>sopranaturale</emph>) l'anima sua è ripiena di tanta beatitudine, che ella trapassa insin nel corpo, e fa beato e felice ancor lui. Di questa perfezione sopranaturale, e che è veramente la perfezione propia dell'uomo, parlando adunque il Poeta, dice che questa gente maladetta da Dio, e sentenziata a la dannazione eterna, non può mai andare in modo alcuno a vera perfezione, cioè a questa (e così ha soluta quella obiezione, che se l'anime che son nello inferno potessero acquistar qualche perfezione, nello inferno sarebbe, contra al detto della Scrittura, redenzione), <emph>tutto che</emph>, cioè se bene, ella aspetta di esser più perfetta, ripreso ch'ella avrà il corpo dopo il suon dell'angelica tromba, ch'ella non è <emph>di qua</emph>, cioè inanzi. E ciò avviene perchè le meschine non considerono ch'egli avverrà appunto loro il contrario; perocchè ove ora patisce solamente l'anima, patirà allora l'anima e il corpo; la union de' quali è tanto grande, che le passioni dell'uno son, come dice il Filosofo nel primo <title>Dell'anima</title>, ancor dello altro. E se bene ei sono stati alcuni, i quali hanno detto che l'anima di uno forte non cura le passioni del corpo; onde può aver tanto contento talvolta in sè stessa, ch'ella non sentirebbe i tormenti corporali; queste son cose che avviene di loro, secondo l'opinion mia, quel che disse Aristotile della quadratura del cerchio, cioè che posson forse essere, ma io non so già ch'elle sieno mai ancora state; e se ne vede lo esempio in Cristo, il quale (e non fu uomo ch'ei potesse esser trasportato da qualche passione o specie di furore) disse nel processo della sua passione, che l'anima sua era ripiena di tristizia e di dolore insino a morte, cioè insino a quanto ha naturalmente ciascuno del travaglio e del timore della morte. Patiranno adunque maggior pena l'anime, da poi ch'elle aranno ripreso dopo il giudizio i lor corpi, ch'elle non fanno ora, se non intensivamente secondo la lor natura stessa (perciocchè la pena loro propia è esser prive della faccia di Dio, della qual cosa elle son così prive ora come elle fieno allora), almanco estensivamente ne' lor corpi; veggendo, oltre al dolor sensitivo di quegli, che dove ei furon lor dati da Dio per comodo e util loro, e acciocchè elle potessino acquistar per lor mezzo la perfezione loro, <add resp="ed">[dovranno]</add> servire in eterno a impedimento loro e a dolore. E quelle doti, che conseguiranno dopo la resurrezione tai corpi, della immortalità e privazione di quei bisogni che prima le aggravavano e toglievan da l'operazioni propie, che arebbon servito loro in stato di beatitudine a poter fruire con maggior felicità, senza impedimento o intermissione alcuna di tempo, la divina essenza (concorrendo ancora a tale atto il corpo, almanco strumentalmente, e come vuole il Filosofo nella <title>Etica</title>, che faccino a la felicità le ricchezze), serviranno loro a esser mezzo che il lor tormento non abbia mai fine, e a tenerle incarcerate nel fuoco dello inferno; elle aranno in infinito maggior dolore e maggior tristizia, ch'elle non avevan prima, quando elle erano fuori del corpo. <add resp="ed">[112-115]</add> E di queste cose ragionando insieme l'un con l'altro molto più ch'ei non referisce nel testo, dice il nostro Poeta che Virgilio ed egli aggirarono tanto di quella strada, cioè del piano e del suolo di questo terzo cerchio, ch'eglino arrivarono ove <emph>si disgrada</emph>, cioè scende nel quarto. Ove ei dice che trovarono Pluto, chiamato da lui <emph>il gran nimico</emph>, per le ragioni che noi vi diremo in quest'altra lezione; imperocchè, ponendo qui fine il Poeta al suo capitolo, pare ancor similmente a noi tempo di por fine a la nostra lezione.</p></div3></div2>
<div2 type="parte" n="CANTO VII">
<div3 type="capitolo"><head>LEZIONE SETTIMA CAPITOLO SETTIMO DELLO INFERNO DI DANTE <add resp="ed">[vv. 1-21]</add></head>
<quote rend="block"><l>Pape Satan, Pape Satan Aleppe,</l>
<l>Cominciò Pluto con la voce chioccia.</l></quote>
<p>Questo settimo capitolo dello Inferno è diviso da 'l nostro Poeta in due parti principali; chè nell'una è trattato da lui del quarto cerchio d'esso Inferno, e nell'altra del quinto e del sesto. Descrive adunque in questa prima parte il quarto cerchio, il quale è, secondo il Giambullari, un piano che risalta ancora egli fuori del vano, cioè fra il centro della terra e le piante de nostri piedi, che ha di larghezza (cioè di diametro) da la ripa a lo sfondato del mezzo miglia cinquanta, e gira dintorno intorno al vano. E in su questo pone il Poeta che sian puniti, nel modo che voi udirete al suo luogo, le anime degli avari e de' prodighi. A la esposizione del qual capitolo volendo noi venire, mi par prima, acciocchè ei s'intenda meglio e con maggior facilità il concetto del Poeta e le parole del testo, ch'ei sia da considerare ed esaminare diligentemente queste quattro cose; cioè quello che siano propriamente l'avarizia e la prodigalità; per qual cagione il Poeta metta ch'ei sieno puniti in un luogo medesimo amendue questi peccati, non avendo egli mai di sopra posto ch'ei sia punito se non un peccato solo per cerchio; perchè egli ponga a la guardia di questo cerchio Plutone; e ultimamente perchè egli lo abbia chiamato, come voi sentiste nella fine dello altro capitolo, <emph>il gran nimico</emph>, il che egli non ha fatto di alcuno altro demonio ch'egli abbia sino a qui trovato. Per notizia della prima delle quali cose, cioè di quel che sieno propiamente l'avarizia e la prodigalità, è da sapere ch'ei sono stati alcuni (incominciandoci da la avarizia, e considerandola come desiderio di avere e cura di procacciare facultà) che hanno detto, ch'ella è un desiderio naturale dell'uomo (onde ella non può essere peccato), cagionato in lui da 'l vedersi esser prodotto, solo in fra tutti gli altri animali, nel mondo ignudo, senza casa e senza aver di che cibarsi, se egli non semina e non lavora con le sue mani stesse la terra; e oltre a di questo, aver bisogno di tante cose, rispetto a la debolezza del suo corpo, che dove la povertà non è dagli altri animali conosciuta, ella è a lui un de' più nocivi e crudi nimici ch'egli abbia. Conciossiachè essa lo offenda tanto circa al corpo, che l'anima e la parte sua più nobile, o ella non può operar secondo la natura sua, o ella opera tanto imperfettamente, ch'ella si può, ancor ch'ella viva, chiamar meritamente morta. Il che considerando il Filosofo disse, che se bene il filosofare era cosa più degna, lo arricchire era più eligibile e più espediente. Per la qual cagione l'avarizia <add resp="ed">[non]</add> solamente non è peccato, ma ella è una parte di prudenza economica, e una di quelle virtù che si ricercon necessariamente in chi vuol lasciar prole di sè, e tener famiglia che governi e sè e la sua prole. Onde disse Salomone nella Sapienza a' figliuoli, che ricevessero volentieri la disciplina e i precetti paterni, e ai padri, non solo che insegnassero e ammaestrassero i figliuoli, ma che gli nutrissero e allevassero; il che non si può fare, o difficilissimamente, senza facultà e senza avere. E così sono ancora stati molti altri, i quali tenendo che la prodigalità non sia altro che dare e far parte largamente del suo, hanno detto ch'ella <add resp="ed">[non]</add> solamente non è vizio, ma ch'ella è una di quelle cose che si ricercono necessariamente a la conservazione e al mantenimento del consorzio umano e della vita comune e civile. Nella qual bisogna che viva l'uomo, se ei non vuole sopportare infiniti e grandissimi incomodi e disagi; conciossiachè ella generi infra gli uomini amicizie, benevolenze, obbedienze, osservanze e infinite altre cose che legano e uniscono gli uomini insieme, senza le quali ei non viverebbono l'un con l'altro con quella pace e con quella quiete che si ricerca necessariamente a la vita civile. Soggiugnendo oltre a di questo, che l'uomo non può dar altro che quello ch'egli ha; e il dar tutto quel che altrui ha è grandemente comandato da Dio. Conciossia cosa ch'ei si legga negli Evangelii, che domandando uno il nostro Maestro quel ch'ei dovessi fare per andare in vita eterna, egli gli disse: osserva i commandamenti della legge; e replicando dipoi il medesimo: e a volere essere perfetto che ho io a fare? egli gli rispose: va', e vendi ciò che hai, e dàllo a poveri. Da l'altra parte vengono i filosofi morali, e dicono che l'avarizia e la prodigalità sono gli estremi della liberalità; onde sono vizii e l'una e l'altra. Per intendimento della qual cosa voi avete a sapere, che i Morali hanno tenuto, nel ritrovar quel che sieno propiamente le virtù e i vizii, questo modo; che eglino hanno considerato tutte l'azioni degli uomini, e posto e determinato in ciascuna col consiglio e col giudizio de la prudenza una mediocrità; la quale eglino hanno chiamata <emph>virtù</emph>; per il che fu detto dal Filosofo: <foreign lang="lat">omnis virtus in medio consistit</foreign>. E dipoi hanno chiamati tutti a due i suoi estremi, cioè quel che va verso poco e quel che trapassa nel troppo, <emph>vizii</emph>. E lo intenderete meglio da questi esempii. Eglino hanno considerato verbigrazia l'azione del far resistenza a le ingiurie e pigliar le imprese faticose per cagione della virtù e di conseguire onore. E hanno in tale azione determinata per giudizio della prudenza una mediocrità, secondo la quale portandosi l'uomo, egli non teme se non quel ch'ei debbe temere; e non si spaventa di pericolo alcuno, fino al por la propria vita, per cagione della virtù e di conseguire onore. E questa tal mediocrità hanno detto che è in tale azione virtù, e hannola chiamata <emph>fortezza</emph>. Di poi hanno considerato in questa medesima azione i due estremi di questo mezzo, cioè quel che va verso il meno, cioè temere d'ogni cosa, ancor che minima, e per tal cagion non si curare, per ogni piccol pericolo che apparisca in quella, di pigliare impresa alcuna virtuosa e onorata; e quel che trapassa nel troppo, che è non temer di cosa alcuna, ma mettersi temerariamente a ogni pericolo; e hanno detto ch'ei son vizii, e chiamato l'uno <emph>timidità</emph>, e l'altro <emph>audacia</emph>. Da la qual cosa nasce primieramente, ch'ei non può esser virtù alcuna senza prudenza, e di poi che le virtù son molto più naturali all'uomo che non gli sono i vizii, essendo eglino, come voi vedete, contrarii l'uno dell'altro. Per la qual cagione uno uomo non può mai avergli tutti; perchè, parlando verbigrazia di questo, un non può essere in un tempo medesimo e timido e audace, essendo la natura de' contrarii di non potere stare insieme in un subietto a un tempo medesimo. E le virtù per il contrario non solamente possono stare insieme tutte, ma elle generano e partoriscono l'una l'altra. Questo modo medesimo tenendo ancora i Morali nelle azioni che si ricercano circa le facultà e le ricchezze, hanno detto che il desiderarne e cercarne onestamente, per quanto ricercano i bisogni della natura e il grado nel quale l'uomo è, e dipoi usarle ne' comodi della vita, o in onorarsene dispensandone quella parte che si conviene al grado suo quando e a chi lo merita, è virtù, e hannola chiamata <emph>liberalità</emph>. E il suo estremo verso il poco, che è troppo desiderarle e amarle, cercando di acquistarne più che non ricerca il suo grado, per qualunque modo inlecito o disonorato, e non saper di poi servirsene ne' suoi bisogni, nè onorarsene: e l'altro verso il troppo, il che è non le apprezzare, e darle via quando e a chi non si conviene; hanno detto che sono vizii, e chiamato l'uno <emph>avarizia</emph>, e l'altro <emph>prodigalità</emph>. Questa sentenza de' filosofi morali è non solamente approvata da' nostri teologi, ma eglino hanno detto di più (oltre a lo esser, secondo la filosofia, vizii), ch'ei sono ancor secondo la religione cristiana peccati; ma l'avarizia, maggiore, e la prodigalità, minore. E la cagione per la quale ei non son gravi l'uno come l'altro, come ei parrebbe ch'ei dovessero essere, essendo eglino contrari a un medesimo mezzo, è (secondo i filosofi) perchè egli è sempre peggiore e manco corrigibile quello estremo che pecca nel mancamento, che quel che pecca nella soprabbondanza, con ciò sia ch'ei sia più difficile a ridurlo a la mediocrità e alla virtù. Onde sarà sempre maggior difficultà a far forte un timido, che uno audace; e così ancor conseguentemente ridurre a la liberalità uno avaro, che uno prodigo. Imperocchè ei non manca nè a lo audace nè al prodigo nè lo animo nè l'attitudine, ma solamente lo usare un poco più nelle sue operazioni il consiglio e il freno della ragione. E i teologi dicono che l'avarizia è peccato più grave che la prodigalità, perchè egli è similmente molto più discosto da la carità il ragunare e il ritenere, che il dare e disperdere. E per provar di poi che l'avarizia è <emph>mortale</emph>, dove gli altri dicono, difinendola, ch'egli è un desiderio di avere, eglino vi aggiungono <emph>immoderato</emph>, cioè ingiusto e non ragionevole; con ciò sia ch'egli induca chi si lascia dominar da lui, non solo a desiderare e cercare, per qualunche modo e via, più che quel di che ha bisogno la natura, ma a nasconderlo e occultarlo. Laonde ha sempre lo avaro la mente e il cuor suo (con il quale ci comanda la legge divina che noi amiamo sopra ogn'altra cosa Dio, e di poi il prossimo nostro come noi medesimi) ove egli ha i suoi tesori e le sue ricchezze. A le quali pensando egli sempre, e avendole per suo fine, egli viene non solo a farsi loro servo, ma a tenerle in certo modo per suoi Dii. E per tal cagione fu chiamata l'avarizia da Paulo servitù degl'idoli. Adunque l'avarizia è peccato <emph>mortale</emph>, perchè ella ci priva della grazia di Dio; e <emph>capitale</emph>, perchè ella genera l'usura, l'inganno, la bugia, e infiniti altri mali. Imperocchè se bene egli è concesso all'uomo ch'egli desideri e cerchi per sostentamento e di sè e della sua famiglia le cose necessarie, egli è ancor vietata nella legge evangelica la troppa sollecitudine circa a quelle, come hanno gli avari; e se ne vede la esperienza, che quanto ei più invecchiano, sempre più le amano. E se ei dicessino, come accenna Aristotile nella <title>Rettorica</title>, rendendo la ragione della loro avarizia, che lo fanno per conoscere che quella età ne ha più bisogno che l'altre, e perchè ella non è a tempo, se ella ne restassi priva, più a racquistarne, si risponde, come disse Cristo maestro nostro: considerate i fiori de' campi e gli uccelli del cielo, che non seminano e non filano, e son pasciuti e vestiti dal Padre celeste; e che il Cristiano debbe gittare, come dice la Scrittura, i pensieri suoi in Dio, ed egli lo nutrirà. E così dicono ancor di poi, che la prodigalità è ancora ella similemente peccato, ma non sì grave come l'avarizia; perchè il prodigo giova pur nel dare il più delle volte a ciascuno, e lo avaro nuoce sempre. Ma è peccato, perchè dove la legge vuole che quel che si dà (e in questo modo è commendato il dar tutto quel che altrui ha), si dia al prossimo a onor di Dio e per la carità, il prodigo dissipa e dà tutto quel ch'egli ha o per gloria del mondo o per obbedire a la sua natura propia, senza considerare nè come nè a chi. Onde nuoce bene spesso, non manco ch'ei giovi, nel mantenere gli empi ed i cattivi, alla civilità e al consorzio umano. Sono adunque e l'avarizia e la prodigalità peccati, ma con la differenza che voi avete sentito. E perchè eglino hanno amendue un medesimo obbietto, cioè si travagliano e si esercitano e l'uno e l'altro circa a le facultà e a le ricchezze, il Poeta nostro (che è la seconda cosa, la qual noi dicemmo di sopra ch'era in questo capitolo degna di considerazione) mette ch'ei sieno similmente puniti l'uno e l'altro insieme in questo quarto cerchio. Il che non è fatto da lui disopra nè della lussuria nè della gola; perchè nè l'una nè l'altra ha per contrario cosa che sia peccato; anzi ha per avverso per contrario una virtù. Perciò che la lussuria ha per contrario la castità, e la gola la sobrietà, o veramente la temperanza. La terza cosa, la qual noi dicemmo ch'era da considerare, è per qual cagione il Poeta ponga a guardia di questo cerchio Plutone. Al che si risponde ch'egli lo ha fatto, perchè a Plutone toccò, come noi dicemmo di sopra, nella divisione del mondo la terra. E da la terra si cavan tutte le ricchezze, o mediante i metalli ch'ella genera nelle vene del suo ventre, e le pietre preziose ch'ella produce in varii luoghi, o mediante i frutti che nascon di lei; con li quali ella rende agli uomini, oltre al merito delle loro fatiche, con grandissima usura più che quello ch'eglino spendono in qualunche modo o di tempo o di fatica nel coltivarla. E per questa cagione è posto da 'l Poeta in questo luogo Plutone. Il quale egli chiama (il che è l'ultima cosa che noi dicemmo di voler considerare), come voi sentiste nel fine dello altro capitolo, <emph>il gran nimico</emph>, per non si trovare affetto alcuno nell'uomo, che nuoca più a la parte sua divina, e sia più inimico a la contemplazione e agli esercizii virtuosi, che il desiderio di accumular ricchezze e tesoro. Con ciò sia che tutti gli altri (e ne vedete la esperienza nella concupiscenza della carne, e nello appetito del mangiare e del bere) mancono e si parton pure, al manco per qualche poco, dagli uomini, quando eglino hanno adempiuto tali desiderii; e questo non solamente non si parte mai da quegli i quali ei domina, ma ei cresce sempre e diventa sempre, quanto eglino acquiston più ricchezze, insieme con quelle maggiore e più potente. E oltre al nuocere in questa maniera particularmente agli avari, ei nuoce ancor di poi grandemente in universale al consorzio umano. Con ciò sia ch'ei sia il più delle volte la cagion delle guerre, delle inimicizie, de' latrocinii, degli omicidii, delle carestie, e d'infiniti altri mali che guastono e offendon la civilità, e fanno che gli uomini vivono in miseria e in infelicità sempre. <add resp="ed">[1-6]</add> Questo Plutone adunque posto, come io vi ho detto, a guardia della strada, ovvero tagliata, per la qual si scende in questo quarto cerchio, subito ch'egli vide appressarsi i nostri poeti, cominciò a dire, ma con <emph>voce chioccia</emph> (dice il testo), cioè roca, e simile a quella che hanno le galline quando elle <emph>chiocciano</emph>, cioè restano di far più uova e vogliono covare: <emph>Pape Satan, Pape Satan, Aleppe.</emph> Con le quali parole il Poeta dimostra ch'egli in un tempo medesimo si maravigliasse, e chiamasse, per cagion di tal maraviglia, Satan principe dello inferno; essendo questa dizione <foreign lang="lat">pape</foreign> una interiezione ammirativa, con la quale i Latini esprimono maravigliarsi; e il simile <foreign lang="heb">aleppe</foreign>, principio dello alfabeto ebraico, usandola gli Ebrei in tal significato, quando e' la pronunciano sola; onde fu posta da Ieremia profeta nel principio de' suoi Treni e versi mesti e lacrimevoli, quando maravigliandosi egli della rovina ch'ei prevedeva venire sopra Ierusalem, egli disse dopo tale interiezione ammirativa: <foreign lang="lat">quomodo sedet sola civitas plena populo!</foreign> ancora che il nipote del Poeta tenga ch'ella significhi in questo luogo <emph>capo</emph> o <emph>principe</emph>, per essere ella capo e principio dell'alfabeto ebraico, dicendo che Plutone chiama così Satan, principe e capo dello inferno, a veder tal maraviglia. Ove considerando alcuni, per quel che il Poeta faccia parlare questo Plutone in queste tre lingue, ebrea, greca e latina; perciocchè <foreign lang="lat">pape</foreign> è voce latina, <foreign lang="heb">aleppe</foreign> ebrea, e <foreign lang="grc">Satan</foreign> greca, che significa avversario e nimico; dicono ch'egli lo fece per dimostrar col possedere egli queste tre lingue, che sono le principali, ch'egli possedeva e signoreggiava, come appetito di avere, tutto il mondo; così come ei significò ancor Pilato con il fare scrivere nel titolo, ch'egli fece por sopra la croce, in queste tre medesime lingue, che Cristo era non solamente Re de' Nazareni, ma di tutto il mondo; il che egli fece spinto da lo Spirito Santo, senza conoscere quel ch'ei si facesse, sì come profetò ancor Caifas, ch'egli era necessario che Cristo morisse per la salute del popolo, senza intendere quel ch'ei si dicesse. Niente di manco io per me direi più tosto ch'ei lo avessi fatto per far più vario e più bello il poema, dicendo Aristotile nella <title>Poetica</title>, quando ei parla della dizione, che lo usar qualche volta parole peregrine e straniere fa grandi e ornate le poesie (sì come usar sempre per il contrario nomi e voci propie e consuete le fa umili e ordinarie), e massimamente quando tali parole sono usate di raro, ed escono di bocca a persone non così comuni, come fa qui il Poeta facendole dire a Plutone, e come ei fece nel Paradiso quando ei fa dire agli spiriti beati,
<quote lang="lat" rend="block"><lg><l>Osanna Sanctus Deus Sabaoth,</l>
<l>Super illustrans claritate tua</l>
<l>Felices ignes horum malahoth!</l></lg></quote>
Dimostrò adunque in queste tre parole Plutone, e maraviglia di veder Dante descendere, essendo ancor vivo, a lo Inferno, e paura, ricordandosi che ed Ercole e tutti gli altri ch'eran discesi in quel regno vivi, vi erano discesi per predarlo e per danneggiarlo; onde chiamò per aiuto Satan lor principe. La qual cosa veggendo Virgilio (chiamato qui da 'l nostro Poeta <emph>il savio gentile che seppe tutto</emph>, cioè ch'ebbe cognizione di tutto quel che seppero i Gentili, sì come si chiamerebbe ancor grazia di esempio il <emph>savio filosofo</emph> chi intendesse bene le cose di filosofia), e temendo che Dante sentendo chiamar Satan non impaurisse, se gli volse, e disse: <emph>non ti noccia</emph> (per <emph>nuoca</emph>) e non ti spaventi
<quote rend="block"><l>La tua paura; chè, poter che egli abbia,</l>
<l>Non ti torrà lo scender questa roccia,</l></quote>
cioè questa rotta, tanto ronchiosa e piena di pezzi di pietre che sportavano infuori, onde ei si poteva scenderla a uso di scala. Nelle quali parole ei viene ancora a dimostrare a Dante nuovamente la libertà del suo arbitrio, rendendolo certo, che valore o forza alcuna di questo Plutone, cioè che avesse in lui questo desiderio dell'avere, non potevan torgli ch'ei non discendesse nella vera cognizione di esso vizio, cioè insino a quanto egli è per necessità della vita, non solamente utile, ma necessario e lodevole, e le circunstanze che lo fanno dipoi, secondo la filosofia morale, <emph>vizio</emph>, e secondo la religione cristiana <emph>peccato</emph>; onde ei dipoi lo fuggissi e cercassi purgarsene. <add resp="ed">[7-12]</add> Dopo la qual cosa, rivolgendosi egli a quelle <emph>enfiate labbia</emph>, cioè a esso desiderio (chiamato da lui affamato <emph>lupo</emph>, per desiderare egli sempre avere, e non si empier mai), gli dice: <emph>consuma te stesso con la tua rabbia</emph>, cioè spegniti col vergognarti di essere tanto contro a la ragione; e se tu non puoi sforzare la volontà umana, se non quanto ella acconsente e permette,
<quote rend="block"><l>Vuolsi così colà dove Michele</l>
<l>Fè la vendetta del superbo strupo;</l></quote>
cioè in cielo, ove Michele Arcangelo discacciò per commission della divina iustizia Lucifero, fonte e capo di tutti i vizii, vendicando e gastigando il superbo <emph>strupo</emph> e ingiusto furto dell'onore, ch'ei volse torre a Dio e attribuirlo a sè, quando veggendo egli e considerando la bellezza e la nobilità sua, giudicò ch'ella si convenissi a' suoi meriti; e pensando per tal cagione farsi eguale a Dio, disse: <foreign lang="lat">ponam sedem meam in Aquilone, et similis ero Altissimo</foreign>. Nel qual luogo, cioè in cielo, fu deliberato da la sapienza divina che l'uomo fusse libero; onde fu posto da lei nelle sue mani, come dice il Sapiente, la vita e la morte. <add resp="ed">[13-15]</add> Da la quale libertà dell'uomo, ma inanimita e fatta gagliarda da la ragione, quando ella vuol tenere il suo grado, e usar l'autorità sua riprendendo e sgridando gli affetti e le passioni umane, si tempera e si modera in tal maniera la forza e il furore loro, ch'ei lasciono all'uomo scorgere il vero, e camminare per il cammin retto della virtù; come mostra qui il Poeta nostro con lo esempio di questo Plutone, il quale sentendosi così sgridare da Virgilio, si avvilì e sbigottì tanto, ch'egli gli lasciò passar senza contrasto alcuno. E per dipingerci e descriverci meglio tal cosa, egli fa una bellissima comparazione, dicendo:
<quote rend="block"><lg><l>Quali da il vento le gonfiate vele</l>
<l>Caggion avvolte, poi che l'arbor fiacca;</l>
<l>Tal cadde a terra la fiera crudele.</l></lg></quote>
In questa comparazione è primieramente da considerare, che ella è tanto bella, e tanto atta a esprimere il concetto del Poeta, ch'ei sarebbe cosa difficilissima il trovarne una che fosse più; e dipoi, ch'ella è tanto ben narrata e descritta da lui, che chi la considera bene gli par propiamente vedere, mentre ch'egli la legge, quello animalaccio di Plutone (chiamato da 'l Poeta <emph>fiera inumana e crudele</emph>, per non esser cosa alcuna più inumana, e che nuoca più a la vita comune, che il desiderio dell'avere e l'avarizia) por giù quello orgoglio ch'egli aveva dimostro nella giunta de' nostri poeti, tremargli tutte le membra, ed egli così avvilito e sbigottito cadere rivolto nelle sue ali (le quali si vede per le parole del testo, che erano di panno e di cartilagine, e non di penne, a guisa di quelle de' pipistrelli), in quella maniera che cade uno albero di nave rinvolto nelle sue vele, rotto ch'egli è da 'l vento. <add resp="ed">[16-18]</add> Laonde, raffrenato il suo furore, scesero i nostri poeti nel quarto cerchio; onde dice il testo: <emph>Così scendemmo nella quarta lacca,</emph> chiamando così quella tagliata per la quale egli scesero, dicono gli espositori, da <foreign lang="lat">labo</foreign>, verbo latino che sta per sdrucciolare e cadere (onde disse Virgilio: <foreign lang="lat">labat ariete crebro Ianua</foreign>, Terenzio: <foreign lang="lat">labascit uno verbo victus animo</foreign>), per porre il Poeta, che ella fusse tanto china e repentina, ch'egli era facil cosa in quella lo sdrucciolare e cadere. Ove egli dimostra ch'ei non si può descendere nella vera cognizione di questo peccato della avarizia, se prima la ragione non raffrena e non modera lo appetito e il desiderio dello avere, inserto per i bisogni naturali in noi da la natura, benchè in chi più e in chi manco, di maniera ch'ei non impedisca il giudizio dell'uomo. Questo pericolo del cadere per questa tagliata volendo fuggire, i nostri poeti fecero (per tornare al testo) in quel modo che voi avete veduto far molte volte a quegli che voglion fuggire la troppa erta e la troppa china d'un monte; che fanno certe vòlte lunghe per il traverso di quelle, pigliando più assai della costa di esso monte per il traverso, ch'ei non farebbero camminando per il dritto; onde soggiugne:
<quote rend="block"><l>Pigliando più della dolente ripa,</l>
<l>Che il mal dello universo tutto insacca;</l></quote>
cioè de' fianchi del vano di esso Inferno, il quale riceve ed accoglie dentro di sè, a guisa di sacco, il male di tutto l'universo, cioè tutti i peccatori del mondo; ponendo figuratamente lo effetto per la cagione, o veramente l'avarizia cagione di tutti i mali, avendo detto Paulo: <foreign lang="lat">radix onnium malorum cupiditas</foreign>, e il suo maestro:
<quote lang="lat" rend="block"><l>..... Quid non mortalia pectora cogis,</l>
<l>Auri sacra fames?</l></quote>
Nientedimanco io tengo ch'ei voglia dire di tutti i peccati, e non dell'avarizia sola, dicendo egli de' fianchi del vano dello inferno, e non di questo cerchio particulare. <add resp="ed">[19-21]</add> Onde considerando ancora di subito, quante sieno varie e diverse le pene con le quali ei son puniti, dice:
<quote rend="block"><lg><l>Ah iustizia di Dio, tante chi stipa</l>
<l>Nuove travaglie e pene, quante io viddi?</l>
<l>E per che nostra colpa sì ne scipa?</l></lg></quote>
Imperocchè considerando egli, quante e quanto varie e diverse fossero le pene ch'egli trovava di mano in mano per esso Inferno, gli venne a un medesimo tempo nello animo tanta e maraviglia e compassione, ch'egli alzò gli occhi ed esclamò, con questa interiezione ammirativa e compassionevole, verso la grandezza della iustizia divina, dimandandola: chi <emph>stipa</emph>, cioè mette e stringe insieme (chè così significa <emph>stipare</emph>, detto vulgarmente da i marinari <emph>stivare</emph>, cioè mettere serrando insieme per forza in una nave le mercanzie, acciocchè elle occupino e tenghino manco luogo) tante <emph>nuove travaglie</emph> (chè così legge il Boccaccio e hanno i testi antichi buoni), e tante <emph>pene</emph>, quante ei racconta che vidde? E dipoi abbassandogli, e considerando che la cagione di tal cosa era il fallire nostro, esclama ancor con la medesima maraviglia contro a quello, dicendo: <emph>E nostra colpa perchè sì ne</emph> scipa<emph>?</emph> cioè consuma e sperde in diverse pene e diversi tormenti; perciocchè ei non vuol dire altro <emph>scipare</emph> nella lingua nostra, che quel che i Latini dicono <emph>dissipare</emph>, cioè mandar male e disperdere; onde si dice di uno che abbia consumato e mandato male assai facultà: egli <emph>ha dissipata</emph> di molta roba. Imperocchè ei non è altro quel che ci divide da Dio, e che ci disperde e manda a la dannazione, che il peccato e la colpa nostra; onde fu detto da lui per Isaia profeta, che il peccato del popolo di Isdrael lo aveva diviso da lui, e che la sua colpa, cioè di esso popolo, lo aveva perduto e dannato. Nè potette, se voi andate considerando bene, nascere nel Poeta nostro questa maraviglia (la quale ei mostra di non avere avuta mai prima) ch'ei sien preparate nello inferno per punizione del peccato tante e sì diverse pene, e che le nostre colpe ci dividino così da Dio e mandinci a la dannazione eterna, se non per avere egli incominciato allora, per mezzo del lume della fede, ad accertarsi ch'egli era lo inferno. Il che conferma e rende più valida l'esposizione nostra, che la selva, nella quale egli era andato errando e smarrito insino allora, fusse l'ambiguità delle cose della fede. Laonde, di poi ch'egli cominciò accertarsene, ei si maravigliò che gli uomini si lascin così dividere e separare da Dio, mediante le loro colpe. E in questa utilissima considerazione lasciandovi, io vo' far qui fine a questa lezione.</p></div3>
<div3 type="capitolo"><head>LEZIONE OTTAVA <add resp="ed">[vv. 22-66]</add></head>
<quote rend="block"><lg><l>Come fa l'onda là sopra Cariddi,</l>
<l>Che si frange con quella in cui s'intoppa,</l>
<l>Così convien che qui la gente riddi.</l></lg></quote>
<p><add resp="ed">[22-24]</add> Da poi che il Poeta ha narrato nel principio di questo capitolo, come egli scese seguitando Virgilio nel quarto cerchio dello Inferno, ove son puniti (come voi intendeste nell'altra lezione) da la divina iustizia gli avari e i prodighi, egli incomincia a narrare e descrivere particularmente e distintamente la pena loro; dicendo che questo quarto cerchio, cioè il suo piano, è diviso in due parti per diametro, cioè in due mezzi cerchi, e che nell'uno son puniti i prodighi e nell'altro gli avari in questa maniera, che ciascuno si va aggirando, e voltando un grandissimo sasso per forza con le spalle e col petto, dentro al suo mezzo cerchio, insino a tanto che arrivato al fine di quello, riscontrandosi gli avari ne' prodighi, e i prodighi negli avari, e rimproverandosi l'uno all'altro il lor peccato, ciascuno si rivolge indietro, e ricammina nel medesimo modo, infino all'altro termine del suo mezzo cerchio, ove ei fanno il medesimo, cioè si rimproverano l'uno all'altro un'altra volta il lor peccato, e si rivolgono e ricamminano all'altro termine. E così scrive il Poeta ch'ei faccino e faranno sempre, senza aver mai, non che fine, quiete o riposo alcuno; ma non tutti già nel medesimo modo in un tempo medesimo, cioè che gli avari vadin tutti a una otta verso il medesimo termine, e così ancor similmente i prodighi, per il loro mezzo cerchio; ma che ei sia sempre, e fra i prodighi e fra gli avari, chi vadia per un verso, e chi per un altro. E questo si cava da quella parola <emph>urtandosi</emph>, che è nel testo. Imperocchè questo non avverrebbe loro, se eglino andassino per un verso a un medesimo tempo tutti, cioè i prodighi sempre tutti a una ora per un verso nel lor mezzo cerchio, e così ancora similmente nel loro gli avari. Nella invenzione della qual pena si conosce, come nota in questo luogo il Landino, quanto sia grande l'arte e lo ingegno del Poeta; esprimendo egli con la qualità di quella così bene a un medesimo tempo la natura di amendue questi vizii. Imperocchè e lo avaro e il prodigo vorrebbero e si sforzano, per amar ciascun naturalmente il bene, andare a liberalità, che è il lor mezzo, e fermarvisi, cioè usar bene e lodevolmente lo avere e le facultà loro. Ma subito ch'ei vi giungono, i loro affetti gli ritirano indietro, e fannonegli partire, ma per due diversi modi, i quali sono oppositi diametralmente l'uno all'altro. Conciossia che l'uno vadia al mancamento, e questo è lo avaro; l'altro, che è il prodigo, al troppo; perciocchè lo avaro non dà punto, e il prodigo dà troppo e a chi non si conviene. Questa pena, e questo modo con il quale son puniti gli avari e i prodighi, volendo adunque narrare, il Poeta usa, per meglio esprimerla e descriverla, questa bellissima comparazione, che egli gli assomiglia a quelle onde, nel faro di Messina presso a Cariddi, che urtono e percuotono continovamente l'una l'altra. Per notizia della qual cosa è da sapere, come nel fine d'Italia, da la parte di mezzogiorno, e il principio della Sicilia, isola grandissima del mare Tirreno, è un braccio di mare il qual è largo circa a tre miglia, chiamato vulgarmente <emph>il faro di Messina</emph>. E gli fu posto nome così, secondo che scrive sopra questo luogo il Boccaccio, perchè <emph>fares</emph> significa divisione, e gli antichi si credettero che la Sicilia fusse già congiunta e appiccata con la Italia; e perchè egli è appresso a Messina, città di Sicilia, cioè nel mezzo fra lei e una punta di Italia, chiamata oggidì <emph>Capo di Volpe</emph>, poco lontana da Reggio città di Calavria. Ed è questo braccio di mare, per essere così stretto, molto impetuoso e molto pericoloso. E la ragione che lo fa essere tale, dice il Boccaccio ch'è questa, che quando ei traggono verbigrazia i venti di ponente, ei sospingono il mare Tirreno verso questo stretto, e per quello nel mare di Grecia; se quel vien per sorte allora a <emph>fiottare</emph> (chè così si chiama vulgarmente quel venire ondeggiando ogni giorno una volta, che fa l'Oceano verso la terra; onde disse di sotto il nostro Poeta,
<quote rend="block"><lg><l>Quale i Fiamminghi fra Guizzante e Bruggia</l>
<l>Temendo il <emph>fiotto</emph> che ver lor si avventa,</l>
<l>Fanno lo schermo perchè il mar si fuggia),</l></lg></quote>
scontrandosi questi due movimenti contrarii, si percuotono insieme con tanta forza, che ei mandan le loro onde, come si dice vulgarmente, insino al cielo. E il simile avviene ancora quando i venti sospingono verso il medesimo stretto il mar di Grecia nel Tirreno, e quel <emph>fiotta</emph> ancora egli. Nel qual mentre guai a quei legni che si abbattono appunto a passar di quel luogo! chè o ei rompono, o eglino hanno gran fortuna, e vanno a grandissimo pericolo. A questo rintoppamento e ripercotimento delle onde di questo luogo assomigliando adunque il Poeta lo urtarsi e il percuotersi che fanno, voltando quei sassi, l'una l'altra queste anime, mentre ch'elle vanno da l'uno a l'altro termine del lor mezzo cerchio, dice: <emph>come</emph>, cioè in quel modo, che fa l'onda marina <emph>là sopra Cariddi</emph> (il quale è un luogo in questo faro, secondo il medesimo Boccaccio, da la banda di Sicilia), ove percotendosi più che in alcuna altra parte con grandissimo impeto queste onde, s'inalzono e pare che sieno gittate insin da 'l profondo fuori. E questo avviene per esser quel luogo molto cavernoso; onde egli ora inghiottisce e ora manda fuori tutto quel che se gli offerisce e appresenta inanzi. La natura del qual luogo volendo esprimere alcuni scrittori greci poeticamente e sotto velame di favole, come eglino hanno fatto infinite altre cose, dicono che Cariddi fu una vecchia avarissima la quale rubava le vacche di Ercole, pascendo egli vicino a quel luogo i suoi armenti; per la qual cosa adirandosi, Giove suo padre la fulminò e sommersela in questo braccio di mare, ove ella ritiene ancor la medesima natura di furare, cioè inghiottire le navi e le altre cose che se le avvicinano. Dice adunque il Poeta che come questa onda si percuote in quella nella quale ella riscontra, così <emph>conviene</emph>, cioè è necessario, che la gente la quale è dannata in questo luogo <emph>riddi</emph>, cioè vadia a torno facendo. Imperocchè <emph>ridda</emph>, ovvero <emph>riddone</emph>, si chiamava a quei tempi, e si chiama ancor oggi in alcuni luoghi del nostro contado, quella sorte di ballo tondo, nel quale le persone, presesi per la mano l'una l'altra, vanno aggirandosi e cantando. Ed è detto così da quel <emph>ridursi</emph> insieme tali persone, il che si chiama ancora oggi vulgarmente <emph>fare ridotto</emph>. <add resp="ed">[25-27]</add> E per essere ancor meglio inteso, egli replica ancor nuovamente tal cosa, dicendo che come egli arrivò in questo cerchio, che vide gente <emph>più che altrove troppa</emph>, cioè in maggior moltitudine ch'ei non aveva vista altrove; denotando che in questa azione del ragunar facultà, o saper male usarle, errono più persone, che in alcuno altro vizio ch'egli avesse veduto punire da quivi inanzi. E a chi opponesse il peccato della carne, si risponde ch'eglino errono ancor più persone in quel vizio. Conciossiacosa ch'ei si vede ch'egli regni ancora molte volte in molte persone spirituali; le quali non cederebbono in modo alcuno a' desiderii carnali, e nientedimeno ei non si sanno difendere da questo dell'avere. E queste genti dice che andavan da l'una e da l'altra parte, cioè da due diverse bande, con grandi urli e strida, voltando gravissimi pesi <emph>per forza di poppa</emph>, cioè col petto; pigliando la poppa, ch'è parte del petto, per il tutto, o per la licenza di quella figura che lo concede, o veramente perchè essendo ella la più eminente ed elevata parte di quello, ei bisognava ch'ella fosse la prima a toccare tali sassi. <add resp="ed">[28-30]</add> E in questo andar così aggirandosi, quando gli avari giugnevano al termine del loro mezzo cerchio, ei dicevano a' prodighi che arrivavano ancora eglino medesimamente al loro: <emph>perchè burli?</emph> e i prodighi agli avari: <emph>perchè tieni?</emph> E detto questo, ciascun si rivolgeva indietro per ritornare, come dice il testo, al punto opposito. E così dice che faceva ciascuno <emph>pur lì</emph>, cioè stesso nello luogo; ove egli appicca queste due dizioni <emph>pur</emph> e <emph>lì</emph> insieme, in quel modo che fece ancor Virgilio <foreign lang="lat">sub</foreign> e <foreign lang="lat">ter</foreign> quando ei disse: <foreign lang="lat">.... caeli subter labentia signa.</foreign> Ove è ancora da notare che questa parola <emph>burli</emph>, la quale è (secondo scrive Benvenuto da Imola) parola lombarda, significa gittar via e mandare male. <add resp="ed">[31-39]</add> E in tal maniera veggendo io andargli giostrando per il loro <emph>cerchio tetro</emph> e scuro, svergognandosi l'un l'altro con sì <emph>ontoso</emph> e dispettoso <emph>metro</emph> e verso, avevo io già, dice il Poeta, il cuore tanto compunto e trafitto di compassione, e di voglia di sapere chi ei fossero, che io
<quote rend="block"><lg><l>Dissi: maestro mio, or mi dimostra</l>
<l>Che gente è questa, e se tutti fur cherci</l>
<l>Questi chercuti a la sinistra nostra.</l></lg></quote></p>
<p>Questo nome <emph>chercuto</emph> (cioè chiericuto, ma detto così per sincopa) è derivato, come è manifesto, da <emph>cherica</emph>, la quale secondo alcuni significa <emph>corona</emph>. E questa è quella parte rasa di capegli, di figura tonda, che portano in capo i sacerdoti; la quale credo io che fosse trovata per dimostrar l'autorità e la degnità loro. Perchè se bene ei sono stati alcuni i quali hanno detto che tal cosa ebbe origine da san Pietro capo de' sacerdoti, al qual fu fatto in Antiochia, ove ei predicava, per dispregio e per dimostrar ch'ei fusse pazzo, questo segno, io non mi posso persuadere, essendo questa usanza antichissima, che i sacerdoti e i cristiani di quei tempi volessero più tosto imitare la ingiuria che fu fatta a quel Santo dagli infedeli e da' malevoli, che lo esempio di quel che volontariamente faceva Cristo; il quale (come si legge in quella epistola, che racconta Eutropio che scrisse Pilato di lui a Publio e Lentulo, consuli romani) portava non solamente la chioma, i capelli della quale dice ch'erano del colore delle nocciuole, ma egli la pettinava, e si faceva quella divisione su pel mezzo del capo, che noi chiamiamo vulgarmente <emph>dirizzatura</emph>, secondo il costume e la usanza de' Nazareni; e questo è detto da lui, perchè gli altri della Giudea usavano portargli rabbaruffati e mescolati insieme. E però io, quanto a me, me ne vo piuttosto con san Ieronimo, il quale dice che <emph>cherico</emph> è derivato da <foreign lang="grc">cleros</foreign>, voce greca la qual significa <emph>eletto</emph>. E si chiamano così i sacerdoti, perchè nella primitiva Chiesa, o ei si eleggevano per sorte commessa a la providenza divina, come si legge ne' <title>Fatti degli Apostoli</title> di Mattia, o eglino si eleggevano i popoli che avevano a esser governati da loro. E di poi radevano così loro il capo, per dimostrare che la parte loro superiore doveva star sempre mai spogliata e scarica delle cose mondane e terrene, volta verso il cielo, pura e disposta a ricevere le inluminazioni e le spirazioni divine, per farne di poi parte, e confortare e governare con esse il gregge commesso loro. E perchè i sacerdoti debbono, come si è detto, essere spiccati e spogliati dalle cose terrene, il Poeta si maravigliò in tal maniera di vederne in quel luogo tanti, che non lo potendo quasi credere, ei ne domandò (nel modo che voi avete sentito) Virgilio. La qual cosa, se il reggimento dello Stato Ecclesiastico era in quei tempi come egli è ne' tempi nostri, si vede che fu fatta da lui a proposito e ad arte; conciossia che la maggior parte di quei che s'ingeriscono in maneggiare le cose temporali della Chiesa sieno grandemente macchiati di questi vizii dell'avarizia e del ragunar danari (per veder ch'ei sono oggi diventati in quello Stato il membro principale, e il mezzo secondo il quale si distribuiscono gran parte de' gradi, e così le grazie, e finalmente si fanno insino a' Santi, non si potendo eglino, come dicon loro, canonizzare e approbare senza certa quantità di danari), e della prodigalità, perchè trovandosi eglino grossissime entrate senza fatica, quei che sono naturati a spendere sono più larghi, che non sono quei che le hanno acquistate con l'opera delle lor mani; ancor ch'ei sieno stati alcuni che abbino voluto attribuire l'avarizia de' sacerdoti agl'influssi celesti, dicendo che Saturno, che inclina a la religione, inclina ancor similmente a ragunar ricchezze; e la prodigalità di poi a la suntuosità e lascivia delle Corti, la quale si è convertita mediante la consuetudine in natura. Per questa cagione adunque mette il Poeta, ch'ei sia tanto grande il numero de' sacerdoti che son dannati per tali colpe in questo luogo, ch'ei se ne maravigliò; e domandonne, nella maniera che voi sentiste, Virgilio. <add resp="ed">[40-48]</add> Onde gli fu risposto da lui, che tutti quei che vedeva <emph>fur guerci</emph>, cioè male indiritti,
<quote rend="block"><l>Sì della mente, in la vita primaia,</l>
<l>Che con misura nullo spendio ferci.</l>
<lg><l>Assai la voce lor chiaro lo abbaia,</l>
<l>Quando vengono a' due punti del cerchio,</l>
<l>Dove colpa contraria gli dispaia.</l></lg>
<lg><l>Questi fur cherci, che non han coperchio</l>
<l>Piloso al capo, e Papi e Cardinali,</l>
<l>In cui usa avarizia il suo soperchio.</l></lg></quote>
Ove, come voi vedete, ei risponde a Dante, che non solamente quegli ch'eran loro da la man sinistra, de' quali egli aveva domandato, ma tutti gli altri ch'ei vedeva in quel luogo, cioè ancora da man destra, erano stati nella <emph>vita primaia</emph>, cioè da 'l loro nascimento a la morte (almanco quel tempo ch'eglino, non avendo impedito l'uso della ragione, potevano operare liberamente), di maniera <emph>guerci</emph>, cioè biechi e travolti della mente e dello intelletto, che <emph>nullo spendio ferci</emph>, cioè fecero in essa vita, nel travagliar delle facultà, <emph>con misura</emph> e con regola, così nel poco come nel troppo. Ove non volendo dire altro <emph>guercio</emph>, che uno che non abbia le luci diritte (o per natura, o per accidente, cioè pigliando qualche male abito in quei primi anni che tutte le nostre membra ricevon facilmente quella piega ch'è data loro, onde ei non possa riguardare diritto), egli dando per transportazione a la luce dello intelletto quel che si conviene a quella degli occhi, chiama <emph>guerci</emph> costoro; perchè ei non riguardarono dirittamente, e non scorsero in vita quella via del mezzo, la quale debbe tenersi nel ragunare e nello spendere le facultà e le ricchezze. Il che egli dice che manifesta e dimostra assai chiaramente la lor voce, la quale egli chiama <emph>abbaiare</emph>, cioè conveniente ad animali senza ragione, con la quale eglino dicono l'uno a l'altro, quando aggiungono al punto che gli <emph>dispaia</emph>, cioè gli separa e fa ritornare ciascuno indietro, lo avaro al prodigo, come il testo: <emph>perchè burli?</emph> e il prodigo a lo avaro: <emph>perchè tieni?</emph> E da poi ch'egli ha parlato così generalmente di tutti quei che sono in questo cerchio, ei discende ora a una specie particularmente di loro, dicendo come quei che non avevano al capo <emph>coperchio piloso</emph>, ma lo avevano raso e spogliato di capelli, erano stati tutti cherici, cioè sacerdoti, e non solamente sacerdoti privati, ma Papi e Cardinali, cioè capi e colonne sopra le quali si posava la Chiesa, nei quali per le ragioni dette di sopra <emph>usa</emph> l'avarizia comunemente <emph>il suo soperchio</emph>, cioè opera il colmo e il grado estremo del poter suo. <add resp="ed">[49-57]</add> Per la qual cosa dice il Poeta a Virgilio, e le parole del testo sono chiarissime da per loro: io doverei ben riconoscere fra loro alcuni i quali furono <emph>immondi</emph> e imbrattati di questi vizii (quasi dicendo: tanti ne ho conosciuti!); al che segue:
<quote rend="block"><lg><l>Ed egli a me: vano pensieri aduni;</l>
<l>La sconoscente vita, che i fe' sozzi,</l>
<l>Ad ogni conoscenza or gli fa bruni.</l></lg>
<lg><l>In eterno verranno a li due cozzi;</l>
<l>Questi risurgeranno da il sepulcro</l>
<l>Col pugno chiusi, e questi co' crin mozzi;</l></lg></quote>
dimostrando Virgilio primieramente al nostro Poeta, ch'egli adunava e raccoglieva dentro a lo animo pensieri <emph>vani</emph> e stolti a voler riconoscere alcuni di costoro. Con ciò sia cosa che la lor vita <emph>sconoscente</emph> (cioè che non si era mai fatta conoscere per opera alcuna lodevole), che gli aveva fatti sì <emph>sozzi</emph> e brutti, gli faceva or similmente oscuri a ogni conoscenza e a ogni fama. E questa è la esposizione nostra, benchè il Landino e il Vellutello piglino per il contrario quello <emph>sconoscente</emph> in significazione attiva, dicendo che non conobbe mai nè amici nè parenti nè persona alcuna; per la qual cagione ei dice ch'ei verranno eternalmente a quei <emph>due cozzi</emph>, cioè a riscontrarsi l'uno l'altro, così inanzi al iudicio senza corpi, come ancor di poi co' corpi; soggiugnendo che gli avari, in segno d'aver sempre tenute troppo strette le facultà loro, risusciteranno da i loro <emph>sepulcri co' pugni chiusi</emph> e serrati; e i prodighi, in segno di averle male spese e gittate via, <emph>co' crini mozzi</emph>; sì come dimostra ancor medesimamente il nostro Poeta nel ventesimo secondo canto del Purgatorio, ove narrando Stazio come gli ammaestramenti di Virgilio, quando ei disse nella Eneida:
<quote rend="block"><l>Perchè non reggi tu, o sacra fame</l>
<l>De l'oro, lo appetito de' mortali?</l></quote>
lo avevan fatto conoscere ch'ei poteva così errar nel troppo spendere, come nel poco, dice:
<quote rend="block"><lg><l>Allor m'accorsi che troppo aprir l'ali</l>
<l>Potean le mani a spendere, e pente'mi</l>
<l>Così di quel, come de gli altri mali.</l></lg>
<lg><l>Quanti risurgeran co' crini scemi,</l>
<l>Per la ignoranza che di questa pecca</l>
<l>Toglie il penter vivendo, e negli estremi!</l></lg></quote>
La qual cosa del resuscitare i prodighi co' crini scemi e mozzi non credo io che voglia significare altro, che quel che dice il testo, cioè oscuri e privi d'ogni conoscenza e d'ogni fama. Imperocchè come chi si mozza i capelli (i quali dicono i filosofi, che se bene ei son generati di superfluità, son dati all'uomo per ornamento) non se ne serve ad abbellirsi e ornarsene, ma gli manda male, così chi getta ancor via il suo, dandolo come, quando e a chi non si conviene, non se ne serve nè a' suoi bisogni nè a onorarsene. <add resp="ed">[58-60]</add> E però Virgilio, per chiarire ancor tal cosa meglio, dice:
<quote rend="block"><lg><l>Mal dar e mal tener lo mondo pulcro</l>
<l>Ha tolto loro, e posti a questa zuffa:</l>
<l>Quale ella sia, parole non ci appulcro;</l></lg></quote>
cioè che il ritenere e il dar malamente, cioè senza ragione, le facultà e lo avere gli ha privi, e ha tolto loro lo mondo <emph>pulcro</emph>, cioè bello. Le quali parole, secondo che espone il Landino, vogliono dire: ha tolto loro nel mondo nostro, chiamato da lui <emph>bello</emph> per rispetto dell'inferno, la vita felice; perchè certamente viverebbono in gran felicità gli uomini, se l'avarizia e la prodigalità non gli privassero della quiete e della tranquillità dell'animo, stimolando questi a ragunare assai tesoro per contentarsi di tenerlo occulto, e quegli per disperderlo e dissiparlo: o veramente ha tolto loro la beatitudine, intendendo per il <emph>mondo pulcro</emph> il cielo, patria de' beati. E questa esposizione è ancor approvata da 'l Vellutello. Ecci di poi un'altra esposizione del Giambullari, il quale non si partendo da 'l testo (il qual dice, come voi sentiste di sopra, che la vita loro, non approvata da alcuno, gli fa <emph>bruni a ogni conoscenza</emph>), espone che il mal dare e il mal tenere, cioè l'avarizia e la prodigalità, ha tolto loro ogni memoria e ogni fama tra gli uomini, non si trovando alcuno, o rarissimi, che ragioni di loro tra i vivi <emph>nel mondo pulcro</emph>, cioè in questo nostro mondo così bello e ornato. E questo peccato di aver male usate, errando o nel troppo o nel poco, le ricchezze (seguita Virgilio) gli ha posti eternalmente a questa zuffa e a questo combattimento. Il quale, chente e come fatto egli sia, tu te lo vedi per te stesso, chè io <emph>non ci appulcro parole</emph>, cioè senza che io lo abbellisca e lo accresca con le parole. <add resp="ed">[61-66]</add> E dopo questo veggendo Virgilio che Dante non aveva conosciuto alcuno fra questi spiriti, onde ei potesse pigliar esempio della lor vita (il che è fatto da 'l Poeta di questo peccato solo, per confermar quel che si disse di sopra, cioè che la vita che gli fe' sozzi <emph>A ogni conoscenza gli fa bruni;</emph> imperocchè egli riconosce in tutti gli altri luoghi e in tutti gli altri vizii, come può veder chi vuole, o da sè stesso o per opera di altri, qualcuno), egli gli dice, per modo di corollario, questa sentenza:
<quote rend="block"><lg><l>Che tutto l'oro, che è sotto la luna</l>
<l>O che mai fu, di queste anime stanche</l>
<l>Non ne potrebbe far posar solo una.</l></lg></quote>
Nelle quali parole Virgilio chiamando Dante, acciò che egli le gustasse meglio, <emph>figliuolo</emph> (perciò che il figliuolo debbe, diceva Salomone, ascoltar con grande attenzione la disciplina del padre, nascendo ella principalmente da amore), egli gli dimostra, quanto sia corta e vana la possessione de' beni che son commessi, come voi intenderete di sotto, a la fortuna; chiamandola <emph>buffa</emph>, cioè soffio (perciò che <emph>buffare</emph> non significa altro nella lingua nostra, che soffiare con impeto e alquanto più presto che il solito), cosa tanto simile, per la brevità sua, al travaglio e al mutamento de' beni, ch'ei disse altrove:
<quote rend="block"><lg><l>Non è il mondan romore altro che un fiato</l>
<l>Di vento, che or vien quinci ed or vien quindi,</l>
<l>E muta nome, perchè ei muta lato.</l></lg></quote>
Per i quali beni egli dice che <emph>la umana gente si rabbuffa</emph>; con la qual parola dice il Boccaccio sopra questo verso, che il Poeta dimostra le zuffe, le quistioni, le differenze, le liti, i pianti e tutte l'altre male venture, che hanno insieme e che accaggiono agli uomini per cagione dello avere. Con ciò sia che <emph>rabbuffi</emph> significhi e porti sempre, dice il Boccaccio, qualche accidente avvenuto altrui per quistione e per contesa, come è verbigrazia lo accapigliarsi l'uno uomo con l'altro; per la qual cosa ei si rabbaruffa alcuna volta ancora insino vestimenti. I quali beni della fortuna volendo dimostrare Virgilio quanto ei sieno vani e imperfetti, ancor ch'ei sieno chiamati beni, dice che tutto l'oro <emph>che è sotto la luna</emph>, cioè racchiuso dentro al suo cielo (intendendo per l'oro il quale, per esser il più prezioso di tutti i metalli che si ritruovino, contiene in sè virtualmente, per modo di valuta e di regola con la quale si misura la permutazione delle cose, tutte l'altre ricchezze), non potrebbe far posare una di quelle anime, stanche e lasse da la fatica dello andar così voltando sempre quei pesi. Il che, parlando dello inferno essenziale, vuol dire che le ricchezze non posson, non che trarre l'anime dello inferno, diminuire in modo alcuno le lor pene, non essendo nello inferno redenzione alcuna; e nel morale, ch'elle non possono in modo alcuno quietare chi ha posto il suo fine in loro. Imperocchè elle non sono il vero fine dell'anime nostre, e nessuna cosa può quietarsi e fermarsi, insino a che ella non consegue il suo vero fine. E qui, ponendo fine Virgilio a le sue parole, porremo ancora similmente fine noi a la nostra lezione.</p></div3>
<div3 type="capitolo"><head>LEZIONE NONA <add resp="ed">[vv. 67-96]</add></head>
<p><add resp="ed">[67-69]</add> Riprende Aristotile e accusa gravemente nel secondo della <title>Fisica</title> gli antichi, perchè ei non avevan trattato distintamente nelle loro opere della fortuna, dicendo ch'ei dovevan pur, sentendola non solamente nominare al volgo, ma porla da alcuni fra le cagioni delle cose (come fece Empedocle, il qual disse ch'ella fu quella che spinse, quando il mondo fu fatto, l'aria in alto e la terra al basso; e Democrito, che tenne che tutte le cose fosser fatte a caso da lei; onde disse di sopra il nostro Poeta: <emph>Democrito che il mondo a caso pone</emph>), o dimostrar ch'ella non fusse, o dir quel ch'ella era, com'eglino avevano fatto di tutte l'altre cagioni. In questo errore adunque, acciocchè qualche nuovo Aristotile non riprendesse similmente ancor lui, non volendo cadere il Poeta nostro, subito ch'ei sentì farne menzione a Virgilio nel por le ricchezze fra i beni che son commessi a lei, lo dimandò, per avere occasion di trattarne, che cosa ella fosse, dicendo:
<quote rend="block"><lg><l>........... or mi di' anche:</l>
<l>Questa fortuna, di che tu mi tocche,</l>
<l>Che è, che i ben del mondo ha sì fra branche?</l></lg></quote>
attribuendole le <emph>branche</emph>, che sono le zampe dinanzi de' lioni e di tutti gli altri animali che hanno unghie da ferire e da tenere, per lo imperio che gli aveva dimostro Virgilio ch'ella ha sopra i beni del mondo. A la qual domanda risponde Virgilio quel che voi udirete nel testo. A la esposizion del quale avanti che noi vegnamo, per esser questo, a volerlo concordar con la religione cristiana, uno de' più difficili luoghi che sia in tutto questo poeta, ci pare (per intender con maggior facilità la sentenza sua) primieramente da notare, come veggendo Aristotile, nello andare investigando le cagioni de le cose naturali, che alcune, anzi quasi tutte, si fanno o sempre o almanco il più delle volte nel modo medesimo, e pochissime e di rado in un modo diverso da quello, disse che di quelle che si facevano sempre in un modo medesimo, come è per grazia di esempio che il cielo stellato si giri ogni giorno una volta intorno a la terra andando da oriente verso occidente, e le stelle erranti, che noi chiamiamo pianeti, si girino ancora elleno intorno a quella, chi in un mese, chi in un anno e chi in più, ma da oriente verso occidente; e così ancor similmente di quelle le quali avvengono nel medesimo modo il più delle volte, come è per grazia di esempio che uno uomo nasca con cinque dita nella mano (chè questo esempio usa in quel luogo nella esposizione sua san Tommaso), era cagione la natura: e di quelle che avvengono di rado e pochissime volte, come è che uno uomo nasca con sei dita nella mano, era cagione il caso e la fortuna: assegnando, come voi vedete, a le cose che son fatte secondo la intenzione di chi le fa, e che si conviene a la loro natura, una cagione chiamata da lui <emph>natura</emph>, che è quel principio che ha dentro di sè ciascuna cosa naturale, il quale, se ei non è impedito, la fa operare secondo che le conviene, chiamata da lui <emph>cagione determinata</emph>, <emph>principale</emph>, e <emph>per sè</emph>, cioè propia e sufficiente; e a quelle che son fatte e avvengono fuori della intenzione di chi le fa, e di quel che conviene ordinariamente a la lor natura, il caso e la fortuna, chiamata da lui cagione <emph>indeterminata</emph> e <emph>per accidente</emph> e <emph>impropia</emph>. E per dichiarazione di tal cosa egli dà uno esempio d'uno che, zappando la terra per piantare uno arbore, trovasse qualche tesoro; dicendo che, come di quel zappare era la causa per sè e propia colui che voleva piantare quello arbore, e di trovare quel tesoro, il che egli non pensava, cagione accidentale la fortuna, per esser tal cagione indeterminata (con ciò sia ch'ei potesse essere stato cagione ch'ei zappasse più quivi, ove era sotterrato quel tesoro, il parergli il terreno più a proposito, il battervi più il sole, il non vi si potere andare a far danno e infinite altre cagioni accidentali), così ancora è similmente cagione per sè e certa essa natura di tutto quel che si fa secondo la intenzione sua; e cagione per accidente e indeterminata di tutto quel che avviene fuor della sua intenzione, il fato e la fortuna. Ove è primieramente da notare, che la natura si chiama <emph>cagione per sè</emph>, perchè ella è sempre determinata e certa; il caso e la fortuna, <emph>causa accidentale e indeterminata</emph>, perchè ella è sempre congiunta accidentalmente con qualche altra cagione, e possono essere quasi infiniti gli accidenti che impediscono la natura o l'arte, che l'operazioni loro non avvenghino secondo la loro intenzione, e non conseguitino quei fini a i quali elle sono indiritte da loro. Secondariamente è da notare che la differenza, la quale è fra il caso e la fortuna, è questa: che il caso si estende in tutte le cose, così animate come inanimate, e la fortuna si estende solamente nelle operazioni degli uomini. Onde la difinizione del caso, secondo Giovan Grammatico, è questa: il caso è cagione accidentale di quello che accade di rado nelle cose che si fanno da la natura. E quella della fortuna è: la fortuna è cagione accidentale di quel che accade di rado, e fuori di proposito, a quegli agenti che operano per volontà, cioè intendendo, che sono gli uomini. La qual cosa voi intenderete chiaramente e distintamente da questo esempio. Egli è un sasso, il qual cade da alto; e nel cadere egli coglie in su il capo uno, che andando per riscuotere certa somma di danari da un suo debitore, passava appunto di sotto quel luogo onde egli cadde. Di questa cosa, considerandola da la parte del sasso, direbbe un filosofo che fusse stato cagione il <emph>caso</emph>; non del cadere egli, quando ei mancò chi lo sosteneva, e andare al basso, chè questo ha la cagione sua determinata, ch'è la gravità, onde si direbbe di questo, ch'ei ne fusse stata cagione la natura; ma del cadere egli appunto allora, quando colui passava; perciò che tal cosa non ha cagione determinata, potendo egli essere caduto in quel punto, per essere appunto logoro allora quel che lo sosteneva, per essere passato di quel luogo ove egli era qualche animale che lo avessi tocco, per esser tratto qualche nodo di vento che lo avessi mosso, e per infinite altre cagioni che altrui non può immaginare; ma di avere percosso il capo a colui che passava, che è uno effetto fuori di quel per il qual la natura sua lo spigneva al basso, che è per essere quello il luogo delle cose gravi. E considerandola da la parte dell'uomo, il quale è uno agente il quale opera conoscendo per volontà, direbbe ch'ei ne fusse stato cagione la fortuna; non che quello uomo andassi, chè questo ha la cagione sua determinata, che è la natura la quale ha dato all'uomo il moto da luogo a luogo, come ella ha ancor fatto a tutti gli altri animali perfetti; ma del passare egli in quel punto di quivi. Perciochè di tal cosa poteva essere stato cagione lo essere stato ritenuto o mosso, prima ch'ei non voleva, da qualche suo amico e da infinite altre cagioni, o lo essersi fermato o passato per vedere qualche cosa ch'era per quella strada, senza considerare ch'ei passava sotto quel luogo onde poteva cader quel sasso; il che arebbe forse avvertito o considerato un che fusse stato più prudente di lui. E però disse Aristotile che le bestie, i fanciulli e gli stolti son sottoposti grandemente a la fortuna, soggiugnendo che dove è più di intelletto, è manco di fortuna; il che non vuol dire altro se non che quanto uno uomo esamina meglio e pensa più le cose ch'egli fa, tanto manco casi fortuiti e fuori della intenzion sua gli avvengono. I quali casi fortuiti egli replicò ancora nel secondo della <title>Rettorica</title>, che procedevano da cagioni indeterminate e senza ordine alcuno. E questo è quanto io ho saputo cavar della fortuna da i filosofi, e particularmente da Aristotile, che andò più là con la cognizione, e ne ha scritto meglio e con più dottrina, che gli altri. Ove pare a me che se ei si noton bene le sue parole, ch'ei concluda finalmente questo: che sa la cagione determinata e propia di tutte le cose che avvengono o sempre o il più delle volte nel modo medesimo, e questa è la natura; ma di quelle che avvengono di rado, fuor della intenzione di essa natura o di coloro che operono per intelletto, perchè tali cose possono avere infinite cagioni accidentali, cioè che accompagnate a la natura la impediscono che ella non può operare secondo la sua intenzione (e dello infinito non può aversi scienza certa), che non la sa determinatamente e certamente. Ma perchè questa parola <emph>io non so</emph> è bruttissima in un filosofo, ei non volse dire <emph>io non lo so</emph>, ma le pose nome <emph>fortuna</emph>. Il qual nome ci dice solamente ch'ella non è la natura, ma non già distintamente quel ch'ella sia; facendo come quei filosofi i quali, dicendo che il cielo è composto e fatto d'una quinta essenza, ci dicon solamente ch'ei non è fatto de' quattro elementi de' quali son fatte tutte le cose che sono sotto la luna, ma non già di quel ch'ei sia propiamente fatto; o come quei medici, che dicendo che uno semplice opera nel tale e nel tal modo per propietà di natura, ci dicono solo similmente ancora eglino ch'egli non opera così per esser caldo o secco, o freddo o umido, ma non già perchè egli operi propiamente in quel modo più che in un altro. Laonde il dire d'una cosa che avvenga, ch'e' ne sia stata cagione la fortuna, pare a me che non sia altro che dire (salvo però sempre ogni miglior giudizio) che la cagion propia e determinata di tal cosa, perchè elle possono essere infinite, non si sa chiaramente. E questo è quanto io ho saputo cavar dagli scritti di coloro che hanno trattato della fortuna, secondo la sapienza umana e secondo il lume naturale. I cristiani da l'altra banda dicon, camminando con molto più chiaro lume che non è il naturale, e questo è quel delle sacre scritture, che la fortuna non è cosa alcuna reale, ma è solamente un nome, finto e trovato da 'l vulgo per avere in chi gittar la colpa della imprudenza e della stoltizia umana, quando egli avviene altrui qualche cosa contro a quel che altrui vorrebbe, come sarebbe per grazia di esempio qualche perdita di avere, di onore, o qualche altra mala ventura simile. Onde diceva il divino Gregorio: sia discosto al tutto da i cuori de' fedeli che il fato o la fortuna sia cosa alcuna nel mondo. E la cagione, che i cristiani non hanno fortuna, è ch'eglino attribuiscono tutte le cose che accaggion nel mondo a la providenza di Dio, dicendo ch'egli solo regge e governa il mondo, secondo che pare a lui. E di questo voi ne avete nelle sacre scritture un manifestissimo esempio in Iob; il quale, essendogli annunziato che i suoi armenti gli erano stati predati, era sceso un fuoco da 'l cielo, che aveva abbruciate le capanne de' suoi pastori, ed era venuto un vento da la terra, che aveva rovinate le sue case e morti i suoi figliuoli mentre ch'ei mangiavano e facevan festa insieme allegramente, non incolpò di così nuovi e inopinati casi la fortuna, come arebbero fatto quei che non sono veramente cristiani, ma disse: il Signore me gli dette, e il Signore me gli ha tolti; se egli è piaciuto così a lui, sia benedetto il suo nome sempre. E però Salomone, al quale essendo stato donato da Dio la sapienza, sapeva ch'egli era egli quel che (come è scritto nel primo libro de' <title>Re</title>, nel cantico della madre di Samuel) abbassa e innalza, arricchisce e impoverisce, e dà e toglie i beni del mondo, lo pregava che non gli dessi povertà nè ricchezze, ma solamente quel tanto ch'era necessario al vitto suo. Questa opinione, che Dio fusse egli solo la cagione delle cose che sono occulte al nostro intelletto, si vede ch'ebbero ancora, ma confusamente, alcuni filosofi antichi; onde disse Aristotile nel raccontar le opinioni ch'erano state di quella innanzi a lui, ch'ei furono alcuni che pensarono che la fortuna fusse qualche divinità, non manifesta a lo intelletto umano. E di poi, quando ei confutò l'altre opinioni, ei non riprovò questa, come ei fece l'altre, ma la lasciò andar senza ragionarne; perchè tal cosa trapassava la cognizion sensitiva, ed egli non camminava nella sua filosofia con altro lume che con quel del senso. Onde gli parve dover, come dice sopra questo luogo Simplicio, lasciar trattar, come appartenenti a loro, delle cose divine a' teologi. Nientedimanco ei si vede ch'egli inclinò alquanto ancora egli a questa opinione, dicendo egli nel libro <title>Della buona e mala fortuna</title>, che la buona fortuna par che proceda da due cagioni; una intrinseca, e questo è un certo impeto di natura, che spigne i ben fortunati a pigliar di due partiti uguali quel che ha a riuscire migliore (onde se ei fussero posti innanzi a uno ben fortunato quei due forzieri, un pien d'oro e l'altro pien di terra, che scrive il Boccaccio, e questo esempio è ancor d'Aristotile nel libro medesimo <emph>de bona fortuna</emph>, che pose Alfonso re di Spagna innanzi a quel nostro cavalier fiorentino, ei piglierebbe quel dell'oro, e non quel della terra, come fece egli); e l'altra estrinseca, e questo è Dio; onde chiama di poi ben fortunati quegli i quali sono amati, e indirizzati nelle loro operazioni da lui. Questa opinione, accettata da' cristiani, approvata da le sacre lettere, e non reprovata (come voi vedete) dai filosofi, tiene ancora il nostro Poeta. E volendola scrivere sotto velame, come ricerca la poesia, egli finge ch'essa dispositrice de' beni mondani, cioè la providenza che ha Dio di quegli, sia cosa reale, simile a una di quelle intelligenze e di quelle menti ch'egli ha ordinate a volgere e governare i cieli, che governi e permuti ancora ella (come fanno quelle i cieli), secondo che pare a lui, di tempo in tempo questi beni mondani. <add resp="ed">[70-84]</add> Onde si fa rispondere a Virgilio, chiamando primieramente noi altri mortali, per la ignoranza che in tal cosa ci offusca lo intelletto, <emph>creature sciocche</emph> e ignoranti:
<quote rend="block"><lg><l>Colui, lo cui saver tutto trascende,</l>
<l>Fece gli cieli, e diè chi gli conduce,</l>
<l>Sì che ogni parte a ogni parte splende,</l></lg>
<lg><l>Distribuendo egualmente la luce.</l>
<l>Similmente agli splendori mondani</l>
<l>Ordinò general ministro e duce,</l></lg>
<lg><l>Che permutasse a tempo gli ben vani</l>
<l>Di gente in gente e d'uno in altro sangue</l>
<l>Oltre alla defension de' senni umani:</l></lg>
<lg><l>Perchè una gente impera, e l'altra langue,</l>
<l>Seguendo lo iudicio di costei,</l>
<l>Che vi è occulto, come in erba l'angue.</l></lg></quote>
Nel principio delle quali parole, non volendo egli nominare Dio, come farebbe verbigrazia un teologo, ma descriverlo per circunlocuzione, come è usanza del poeta, egli lo chiama Colui il sapere e lo intendere del quale trascende e supera il tutto. Il più propio del quale attributo non poteva egli certamente dargli, essendo Dio intelletto purissimo, senza avere ammista in sè potenza alcuna; onde non essendo in potenza ad alcuna, intende tutte le cose; e non le intende oltre a di questo come noi, perchè elle hanno l'essere, ma lo dà loro egli con lo intenderle, perchè intende sè stesso nel quale elle son tutte. E oltre a di questo, non avendo potenza, viene a essere sempre in atto, e intender sempre nel modo medesimo, e non quando sì e quando no, o quando meno, come fa (per esser mescolato con potenza) lo intelletto nostro. Costui, cioè Dio ottimo e grandissimo, dice adunque Virgilio, così come egli <emph>creò</emph>, cioè fece di niente i cieli, chè così significa questo verbo <emph>creare</emph> (la qual cosa, essendo articolo di fede, e non conclusione di filosofia, che non concede che di niente si possa far cosa alcuna, aveva egli saputo da Beatrice), diede loro chi gli guidasse sì e in tal maniera, che ogni parte splende e inlumina ogni parte. Il che si può intendere, e dello inluminare che fanno l'una l'altra le intelligenze che gli guidano, perciocchè sempre le superiori inluminano le inferiori, secondo che vogliono i nostri teologi; e puossi intendere ancora dello inluminare che fa la luce, qualità splendida, i corpi diafani e trasparenti, distribuita da lui da poi ch'egli l'ebbe creata il primo giorno, o per sè stessa o per mezzo del sole; nel corpo del quale dicono alcuni teologi ch'ei la pose, ragunandola insieme tutta, da poi ch'egli lo ebbe creato egualmente per tutti essi cieli. I quali se bene ei risplendono più in una parte che in un'altra, come fa verbigrazia il cielo stellato ove sono le stelle, e quegli di ciascun pianeta ove sono le loro stelle, questo nasce perchè essendo eglino in quella parte più densi che altrove, la luce non può penetrargli, come dove ei son più trasparenti e manco densi. Per la qual cosa, non gli passando ella come altrove, mostra, reflettendosi inverso noi, più lucida e più splendida agli occhi nostri quella parte, ch'ella non fa l'altre. E per mezzo di cotal luce, ove ella si ferma più o manco, vengono di poi essi cieli a governare e influire nelle cose più basse il valore e la virtù loro. Imperocchè, non essendo eglino composti (come le cose sublunari, come voi avete altre volte inteso), de' quattro elementi, non hanno ancor similmente in loro qualità alcuna elementare, cioè freddo, secco, caldo e umido. Onde non operono, come l'altre cose, mediante qualcuna di esse <emph>qualità prime</emph> (chiamate così, perchè elle constituiscono e fanno gli elementi; perciò che il caldo e il secco fa il fuoco; il caldo e l'umido, l'aria; l'umido e il freddo, l'acqua; e il freddo e il secco, la terra; e perchè da loro nascon di poi l'altre qualità, cioè grave, leggieri, molle, duro e altre simili, chiamate per tal cagione <emph>qualità seconde</emph>), ma operono mediante il moto e il lume, secondo Aristotile. Il che volendo significare, il Poeta dice ch'ei diede loro, chi gli conducesse, cioè il moto, e distribuì in loro la luce, cioè diede loro il lume. Così adunque come ei diede a' cieli chi gli guidasse, egli ordinò ancora chi permutasse (e questo fu il beneplacito della volontà sua) questi beni mondani di tempo in tempo, di luogo in luogo, e d'uno in uno altro sangue; onde si veggono così trasmutare le ricchezze e le signorie. E questa sua disposizione vi è, come sono ancor similmente gli altri i giudizii suoi, ascosta e celata, in quel modo che sta ascosto uno angue al tempo della primavera in un prato fra i fiori e l'erba. Ove è primieramente da notare che, perchè i cieli, come è noto, nei loro moti hanno sempre osservato, osservano e osserveranno insino al giorno ultimo del giudizio universale, inviolabilmente una legge e un ordine medesimo, egli dice che fu ordinato chi gli conducesse, cioè gli guidasse secondo quella legge. E nella distribuzione delle ricchezze, sebbene da la parte di Dio, disponendo la divina sapienza tutto con ordine e misura, tal disposizione è ordinata ancora eternalmente da lui; perchè ella non apparisce da la parte nostra, per non esser noi capaci di così grande e varia disposizione, egli non dice, come de' cieli, chi <emph>guidasse</emph>, ma chi <emph>permutasse</emph>, togliendo ora a uno, e ora dando a uno altro, secondo che dispongono gli occulti giudizii suoi, e ch'è espediente a la salute nostra. Dipoi è da notare che ei chiama qui le ricchezze beni <emph>mondani</emph>, e di sopra gli chiamò beni <emph>della fortuna</emph>; perchè ei parla qui come teologo, i quali gli chiamon così, perchè ei son delle maggior felicità che possa dare il mondo a chi ha posto il suo fine in lui; onde fu detto da Abraam a Lazzaro ricco, ch'era nello Inferno: ricordati che tu ricevesti il bene in vita, cioè nel mondo. E quivi parlava come filosofo, i quali gli chiamano beni <emph>della fortuna</emph>, per quella medesima ragione che io vi dissi di sopra, ch'ei chiamavano cose <emph>della fortuna</emph> quelle delle quali ei non sapevano determinatamente la propia e la vera cagione. Imperocchè veggendo i filosofi che i beni nostri sono o virtù e onori, o sanità e gagliardezza, o ricchezze e stati, chiamorono i primi, per conoscere che la lor cagione era determinatamente lo aver ben guidato e regolato l'animo da la prudenza, <emph>beni dell'animo</emph>; e i secondi, perchè ei nascevono necessariamente da la buona complessione o temperatura del corpo, <emph>beni del corpo</emph>; e i terzi, per non poter saper determinatamente la cagione dello acquisto e della perdita loro, perciò che le ricchezze si possono acquistare per via di redità, di donazioni, d'arti, di trovare tesori ascosti, e così ancora perderle per mala cura, per troppo spendere, per via di ladri, di fortuna di mare, di dare in fallimenti e di infinite altre cagioni, eglino gli chiamaron <emph>beni della fortuna</emph>. Onde non saprà mai uno che senta dire d'uno, ch'è impoverito <emph>per mala fortuna</emph>, la cagione particulare perchè ei sia impoverito; ma saprà solamente ch'ella è stata una cagione accidentale fuori de la intenzion sua, perciò che ei non voleva impoverire; come ei saprà, sentendo dire che un uomo è stato fatto <emph>da la natura</emph>, ch'egli è nato di uomo e di donna. Ove i cristiani, attribuendo (come io dissi ancor di sopra) quel che segue delle ricchezze e degli stati, come ei fanno ancor tutte l'altre cose, a Dio, dicono ch'ei n'è egli il distribuitore e datore, permutandogli di schiatta in schiatta e di sangue in sangue, secondo che pare a la sua sapienza infinita; laonde <emph>una gente impera</emph> e regna, e <emph>l'altra</emph> serve e <emph>langue</emph>, come dice il testo, seguitando e procedendo tutto secondo il giudizio e la disposizione di essa sapienza. E il fine, perchè ella disponga così le cose più in un modo che in un altro, è a lei notissimo; e a noi per il contrario, come gli altri profondi giudizii suoi, ascoso e occultissimo. <add resp="ed">[85-87]</add> Onde seguita Virgilio:
<quote rend="block"><lg><l>Vostro saper non ha contrasto a lei:</l>
<l>Questa prevede, giudica e persegue</l>
<l>Suo regno, come il loro gli altri Dei.</l></lg></quote></p>
<p>Questo luogo e questi tre versi sono molto oscuri e difficili a intendere; non già in quanto a le parole e al senso litterale, perchè ognuno intende che il Poeta dice litteralmente che il saper nostro non può contrastare nè impedire ne' beni mondani la disposizione e trasmutazione divina, nascendo ella da Dio, il quale prevede con la sua providenza, giudica con la sua sapienza, ed eseguisce con la sua potenza il suo regno, in quel modo che governono ancora tutti gli altri Dei il loro; ma in quanto a la continovazione del testo, cioè a che fine Virgilio dica questo, e quel ch'ei voglia inferire, dicendo: come gli altri Dei governono il regno loro. Nè ci è espositore alcuno che abbia considerato tal cosa, attendendo solamente tutti a esporre litteralmente le parole nel modo che voi avete sentito. E nientedimanco, se voi considerate quel che io vi ho detto, cioè a che proposito il Poeta dica tal cosa, e agguagli il modo di governare queste cose temporali al modo che governono gli altri Dei i regni loro, egli è difficilissimo. E però io ci ho pensato infinitissime volte; e mi son resoluto finalmente che la intenzione del Poeta, e quel ch'egli abbia voluto inferire, sia questo che io vi dirò. Credonsi gli uomini, e se non tutti, almanco la maggior parte, per non vedere la permutazione delle ricchezze e degli stati esser fatta con una legge e con un ordine consueto e invariabile, come si fanno le permutazioni delle cose naturali (come sono verbigrazia i movimenti de' cieli, le variazioni delle stagioni, e la generazione degli animali, frutti e tutte le altre cose simili), all'ordine delle quali trasmutazioni non può farsi violenza alcuna, se non di rado e accidentalmente, poterle maneggiare e travagliare al tutto e per tutto, mediante il sapere e la providenza umana, secondo le voglie loro. E nientedimanco eglino errano; perciò che ogni bene e ogni podesta ch'è sopra la terra viene, come dicon le sacre lettere, e procede da Dio. E a chi dicesse: o a che giova adunque la prudenza? si risponde che la prudenza giova al conseguirle, ma strumentalmente e come mezzo, non volendo Dio, se non rare volte, operar miracolosamente; onde giova aiutata da 'l favor divino, e non altrimenti. E questo dicono i nostri teologi che volse inferire Paulo, quando ei disse che bisognava orare sempre e non restar mai, cioè aver sempre, in tutte le imprese che l'uomo fa, la prima cosa indiritta e volta la intenzione all'onore di Dio. E chi si crede, quando egli gli succede felicemente quel ch'ei disegna in questi beni mondani, ch'ei proceda da la prudenza sua stessa senza il favor divino, s'inganna, e non si accorge o che quello è il premio che vuol dargli la divina giustizia, la quale dispone che ogni bene sia premiato, di qualche buona opera ch'egli ha fatto, come dice Agostino dei Romani (ai quali egli vuole che fusse dato da Dio la forza e la grandezza dello imperio, ch'eglino ebbono, per premio e della iustizia e della religione ch'eglino osservarono, premiandogli almanco temporalmente, poichè ei non poteva farlo eternalmente, rispetto al non avere eglino conosciuto il vero Dio, ma gli <emph>Dei falsi e bugiardi</emph>, come disse di sopra il Poeta nostro), o ch'egli è adoperato da Dio per strumento e per mezzo a qualche effetto ch'ei non conosce, come voi avete nelle sacre lettere che avvenne a Ciro; al quale fu dato da Dio tanta forza e tanta grandezza, perchè ei fusse gastigatore della idolatria del popolo Ebreo, e non per cagione sua stessa. Questa presunzione degli uomini cercando adunque di levare o tor via, il Poeta dice: nè può la prudenza nè il saper vostro umano contrastare a questa divina disposizione che governa i beni mondani. Imperò che ella eseguisce in tal cosa infallibilmente quello ordine ch'ella ha posto in loro, il quale voi non scorgete e non conoscete, perchè egli è vario e occulto, e la vita nostra è brevissima; onde non avviene come di quel delle cose naturali, il quale è conosciuto da voi, perchè egli è invariabile, e fa in breve tempo il corso suo. E tal cosa è detta da lui sotto velame e poeticamente, dicendo: ella governa il suo regno, come fanno gli altri Dei il loro; perchè i poeti, come voi sapete, pongono e ai cieli e all'aria e al fuoco e alla terra e alle biade e agli arbori e alle greggi degli armenti e quasi a ogni altra cosa una Deità; onde il dire che la disposizione divina segue nella permutazione de' beni mondani il suo regno, come fanno il loro gli altri Dei, non è altro che dire, ch'ella osserva in tal cosa quel ch'ella ha disposto in quel modo medesimo, se bene ei non pare a voi, ch'ella osserva quel ch'ella ha disposto e ordinato in tutte le altre cose del mondo, che a voi pare che vadino tanto ordinatamente, che voi le chiamate <emph>naturali</emph>. <add resp="ed">[88-90]</add> Nè può solamente il sapere e la prudenza umana contrastare a questa disposizione e ordine divino, ma nè ancor forza alcuna altra, nè infernale nè terrena nè celeste; onde segue nel testo:
<quote rend="block"><lg><l>Le sue permutazion non hanno tregue:</l>
<l>Necessità la fa esser veloce;</l>
<l>Sì spesso vien chi vicenda consegue.</l></lg></quote>
Ove questa necessità non si ha a intendere da la parte di essa disposizione divina. Imperocchè essendo Dio, secondo la verità della religione cristiana, agente libero e onnipotente, non può esser necessitato da cosa alcuna a operare; altrimenti ne seguirebbe ch'ei non potessi il tutto, perchè non potrebbe contro a quella potenza che lo necessitassi. Ma si ha intendere da la parte delle cose ch'ella dispone e permuta in questo modo, che tutto quel ch'ella ha preveduto e giudicato conviene che segua in quelle necessariamente. E però egli dice che tal legge, la quale non può mancare nè essere impedita (onde ella viene a essere necessaria), la fa eseguire velocemente e senza tregua o posa quel ch'è ordinato. Laonde, perchè le vite degli uomini sono brevi, e tali trasmutazioni e di ricchezze e di stati si hanno a fare in loro, egli dice: così spesso vengono quegli che hanno a conseguire queste vicende, cioè questi scambiamenti, perdendo e acquistando la possessione di questi beni mondani secondo questa divina disposizione. <add resp="ed">[91-93]</add> Della quale dice, seguitando, il testo:
<quote rend="block"><lg><l>Questa è colei, che è tanto posta in croce</l>
<l>Pur da color che le devrien dar lode,</l>
<l>Dandole biasmo a torto e mala voce.</l></lg></quote></p>
<p>Questi tre versi mostrano chiaramente che il Poeta parla come cristiano e secondo il lume delle sacre scritture, sopra delle quali è fondata la fede e la religione cristiana. Imperò che ei non è alcun che dubiti ch'ei non voglia dire qui, che quegli che <emph>pongono in croce</emph>, cioè lacerano e bestemmiano l'ordine e la permutazione de' beni mondani, sono gl'infelici e miseri, e i mal fortunati, per dirla come loro. Perchè i felici e quegli che sono in prosperità non dicon mal di lei, anzi se ne lodano. Se adunque ei sono i tribulati quei che la lacerano, e il Poeta dice di loro, ch'ei son quei che le doverrebbono dar lode, questo è perchè ei parla secondo la dottrina cristiana; leggendosi in infiniti luoghi delle sacre scritture, che quegli che son tribolati sono gli amici di Dio, perciò che egli è sempre con chi è in tribolazione; ed avendoci detto il suo Figliuolo, il quale è la verità stessa, con la sua propia bocca nel suo Evangelio, che quando noi siamo tribolati e perseguitati da 'l mondo e da gli uomini, allora noi godiamo e rallegriamoci; imperò che la mercede che ci ha preparata il Padre in cielo è grandissima e copiosissima. Laonde tutti quegli che si dolgono, più che quanto comporta la sensualità umana, delle tribulazioni, e reputono per tal cagione ingiusto chi le dà loro, vengono a incorrere nella infedelità, e non credere, come debbon fare i cristiani, ch'ei dependa il tutto da Dio, come noi dicemmo di sopra che fece Iob; onde egli fu reputato giustissimo nel conspetto di Dio.
<quote rend="block"><lg><l>Ma ella s'è beata, e ciò non ode;</l>
<l>Tra l'altre prime creature lieta</l>
<l>Volge sua sfera, e beata si gode,</l></lg></quote>
<add resp="ed">[94-96]</add> seguita il testo; le quali parole hanno dato gran noia agli espositori. Imperò che dicendo egli ch'ella <emph>si gode beata e ciò non ode</emph>, perciò che dependendo Dio da sè stesso, non può essere alterato da le perturbazioni e dai lamenti nostri, e <emph>volge sua sfera fra le altre prime creature</emph>, pare ch'ei ne seguiti che ella sia ancor ella creatura; il che sarebbe, a dirlo della providenza di Dio, una bestemmia e una impietà grandissima. Per la qual cagione gli espositori si son risoluti a dire, come accenna il Landino, ch'ella sia ancora ella una intelligenza, data da Dio (come l'altre che noi chiamiamo <emph>angeli</emph>, ed egli chiama <emph>prime creature</emph>; perchè ei furon la prima cosa che creasse Dio, come noi mostrammo già esponendo quel verso: <emph>Dinanzi a me non fur cose create</emph>), e deputata da lui a <emph>volgere sua sfera</emph>, cioè a permutare e guidare i beni mondani, come furon deputate da lui quelle a guidare e volgere i cieli. E questo è nato per non avere eglino, prima ch'ei cominciassero a esporre questo Poeta, inteso la dottrina e il dogma suo particulare, e che quel ch'egli dice oscuro e dubbioso in un luogo, egli apre e dichiara dipoi in uno altro, sì come avviene di questa conclusione ultima che ei dice della fortuna, chiamandola <emph>creatura prima</emph>, come ei fa i motori de' cieli. E però notate questa esposizione, ch'è del Poeta stesso, cavata del ventesimo nono capitolo del Paradiso, ed è bellissima. Tutte le leggi e gli ordini con i quali dispose Dio <emph>In sua eternità di tempo fuore,</emph> come ei dice in quel luogo, si possono considerare in due modi. Imperò che elle si posson considerare nella sua mente divina ed eterna, secondo ch'elle furono disposte e deliberate ab eterno da lui; e in questo modo elle sono e hannosi a chiamare ancora eterne ed immutabili. Possonsi dipoi considerare in quanto alle cose, le quali sono ordinate e governate da quelle; e in questo modo, essendo elleno uscite fuori di essa divina mente in tempo, e quando e come gli piacque, secondo ch'ei dice quivi: <emph>S'aperse in nuovo amor l'eterno amore,</emph> cioè lo amore, per il quale egli aveva disposto ab eterno di creare il mondo, <emph>si aperse</emph> e si manifestò, creando, <emph>in nuovo amore</emph>, elle si possono chiamare create, apparendo elleno nella creazione di esse cose insieme con quelle. Imperò che nel medesimo instante che furono creati da Dio i cieli, apparse in loro l'ordine, con il quale Dio aveva disposto ch'ei si volgessino di poi sempre; onde si può, considerando in questa maniera tal ordine, dire che sia stato ancora egli creato insieme con loro. E questo dimostra chiaramente poco più giù nel medesimo capitolo il Poeta, quando parlando della sustanza, della potenza della materia prima, e delle cose che son composte e di materia e di forma, ei disse:
<quote rend="block"><lg><l>Concreato fu ordine e construtto</l>
<l>A le sustanze, e quelle furon cima</l>
<l>Nel mondo, in che puro atto fu produtto.</l></lg>
<lg><l>Pura potenza teme la parte ima;</l>
<l>Nel mezzo strinse potenza con atto</l>
<l>Tal vime, che giammai non si disvima;</l></lg></quote>
dicendo che insieme con l'universo fu ancora creato questo ordine, che le sustanze e le forme immateriali, come sono gli angeli, tenessero la parte superiore di quello; la materia, la parte infima; e le cose composte e di potenza, cioè di materia e di forma, il mezzo. E questo tal ordine, sebbene egli era stato disposto ab eterno nella divina mente, perchè egli apparse nelle cose, create ch'elle furono, egli lo chiama (come voi vedete) <emph>concreato</emph>, cioè creato insieme con quelle. E in questo modo egli chiama ancor medesimamente <emph>creata</emph> la permutazione che Dio ordinò ab eterno in questi beni mondani. La qual permutazione, per esser (come egli disse di sopra) occulta a lo intelletto, e non se ne poter sapere altro che quel ch'è piaciuto a Dio di rivelarci nelle scritture sacre, quei che hanno cerco d'intenderla senza il lume di quelle con la cognizione umana, non avendo potuto ritrovarla, hanno, per non dire <emph>io non la so</emph>, detto ch'ella è <emph>la fortuna</emph>; fingendo questo nome che non ci dice cosa alcuna certa e determinata, e ingannando con esso e loro stessi e tutti quegli che gli hanno seguitati. E questo è quello che secondo il mio giudicio sente, come vero cristiano e divino teologo, il Poeta nostro della fortuna.</p></div3></div2></div1>
<div1 type="sezione" n="Lettura quarta sull'Inferno"><head>LETTURA QUARTA SOPRA LO INFERNO FATTA ALL'ACCADEMIA FIORENTINA NEL CONSOLATO DI M. LELIO TORELLI MDLVII</head>
<div2 type="dedica" n="Dedica">
<opener><salute>AL NOBILE E VIRTUOSO FILIPPO DEL MIGLIORE CITTADINO FIORENTINO GIOVAN BATISTA GELLI</salute></opener>
<p>Egli mi è caduto più volte nell'animo, Filippo mio amatissimo, di onorare ancor voi con qualcuna delle mie fatiche, com'io ho fatto molt'altri amici miei; e tanto più per esser voi uno de' più cari e più antichi ch'io abbia, avendo avuto principio la nostra amicizia in quegli anni, innanzi a' quali poco o niente si truova scritto, come dice Dante, nella memoria nostra. Nè mi ha fino ora ritenuto altro, che sospettare che il farlo fusse non altrimente che accendere una piccola candela appresso a un lume grandissimo; la quale va più tosto a rischio di non essere veduta, che di accrescere a quello, in modo alcuno, splendore e luce; tanto è l'onore che vi ha fatto e fa continuamente il nostro illustrissimo e giudiciosissimo Principe, non tanto con que' gradi ch'e' vi ha dati e dà, e dentro e fuori, nella città nostra (perchè questi si potrebbe dir che si convenissero a la nobiltà e antichità della Casa vostra), quanto co l'aver commesso a la cura vostra lo Studio suo di Pisa, tanto celebre e caro a tutte le genti; perchè dove quegli altri onori civili si concedon molte volte a la nobiltà della Casa, questo e i simili si danno sempre a le qualità dell'uomo; e (lasciando star la testimonianza, che rende di voi il Giovio nelle sue <title>Istorie</title>) quello che vi ha fatto e lo Argentero, filosofo e medico a l'età nostra tanto eccellente, e il Rubertello, reputato oggi e nelle greche e nelle latine lettere espertissimo, co l'indirizzarvi, l'uno quella sua tanto dotta e bella opera <title>Della vigilia e del sonno</title>, e l'altro quel suo non manco utile che bel trattato <title>Della facultà retorica</title>. Da la grandezza adunque di queste cose, che di rado occorrono a molti, sbigottito fino a qui io di far quel che veramente io doveva, mi risolvo al farlo ora, indirizzandovi questa mia <title>Quarta Lettura</title> sopra l'Inferno di Dante, fatta da me nell'Accademia nostra Fiorentina, della qual voi siete stato tre volte per deliberazion publica Consolo, il che non è per ancora ad alcuno altro de' nostri Accademici avvenuto; piacendomi più tosto eleggere che questo mio piccol dono, superato da lo splendore vostro, rimanga scuro e vinto, che mancar più al debito di tanta amicizia, e restar contumace appresso quelli che di ciò avessero dubitato giammai. Prendetela adunque con quello animo puro che io ve la dono; e seguitando di amarmi, tenete per fermo che niun'altra cosa mi può essere più cara. Così Dio felice nella sua grazia vi conservi.</p>
<closer><dateline>Di Firenze, il primo dì dell'anno 1558.</dateline></closer></div2>
<div2 type="parte" n="CANTO VII">
<div3 type="capitolo"><head>LEZIONE PRIMA <add resp="ed">[vv. 97-111]</add></head>
<p>Sogliono tutti quegli che interpretono publicamente qualche scrittore o insegnano qualche scienza far sempre, o almanco il più delle volte, nel principio delle loro lezioni, per accender gli uomini al desiderio di quel ch'ei leggono, una orazione o un particolar ragionamento dell'onore e del diletto e dell'utile, che possono apportar loro così fatti studii. La qual cosa lasciando noi (per averla fatta i tre anni passati) per al presente come superflua a dietro, passeremo senza perder più tempo immediatamente a la esposizion del testo, incominciandoci dove noi lasciammo l'anno passato; che fu quando il nostro poeta Dante, avendo descritto nel settimo capitolo del suo Inferno le pene, con le quali son puniti quegli che o per avarizia o per prodigalità uson male il loro avere, nel quarto cerchio di esso suo Inferno, egli si parte da quello e scende nel quinto, ov'e' mette che sien puniti quegli che si lascion vincer da l'ira, o abbracciar da l'accidia e da la pigrizia. Per notizia della qual cosa è da sapere, come avendo trattato sino a qui il Poeta dei vizii e dei peccati, i quali son fondati e hanno l'origine e il principio loro nella parte nostra concupiscibile, che sono la lussuria, la gola e l'avarizia, posti da lui ne' cerchi superiori dell'Inferno come manco maligni e manco gravi, tratta ora di quegli i quali hanno il lor principio nella irascibile; i quali egli pone in luogo più basso, perchè egli gli stima più gravi e più nocevoli al consorzio umano, e di più manco scusabili, non arrecando eglino tanto diletto all'uomo, onde eglino abbino maggior forza in noi, quanto fanno quegli che nascono dalla parte nostra concupiscibile. Per maggior intendimento della qual cosa fa di mestieri sapere che tutte le cose naturali hanno avuto, per mantenimento e conservazione del loro essere, da essa natura un valore e una virtù, la quale le inclina non solamente a cercare quel ch'è loro utile e giovevole, ma le inclina ancora a cercare di vincere e superare tutte quelle contrarietà e tutte quelle difficultà, che in tale operazione le impedissero e si opponessero loro. Onde si vede per grazia di esempio nel fuoco, ch'egli non è solamente inclinato ad ascender ne' luoghi alti, come più proprii e più convenienti a lui, ma è ancora inclinato di superare e vincer tutte quelle cose, e torre e levar via tutte quelle difficultà, che impedissero tale operazione. In questa maniera medesima si ritrovano ancor nello appetito sensitivo de l'uomo, essendo ancora egli ente naturale, due inclinazioni; una, mediante la quale egli cerca e seguita quelle cose che gli sono dilettevoli e utili, e fugge quelle che gli dispiacciono e son dannose; e un'altra, mediante la quale ei cerca di superare e levar via tutte quelle cose che in tale operazione se gli opponessero. E di queste due, la prima si chiama <emph>concupiscibile</emph>, e ha per obietto il bene delettabile ed utile; e l'altra <emph>irascibile</emph>, e ha per obietto il bene arduo e difficile. Laonde da quella prima hanno origine il peccato della carne e della gola e dell'avarizia; e da questa seconda quel della ira e dell'accidia. Onde viene questa parte <emph>irascibile</emph>, se voi considerate, a essere in certo modo defensitrice della <emph>concupiscibile</emph>; con ciò sia ch'ella si sforzi di superare e tor via con l'operazione e col valor suo tutte quelle difficultà, che la impediscono ch'ella non possa conseguitare e ottenere il suo obietto e il suo fine. La qual cosa considerando San Tommaso, disse (dichiarando quelle parole del Filosofo nell'ottavo libro della <title>Istoria de gli animali</title>, le quali dicono che tutti i combattimenti e le guerre, che fanno gli animali l'uno a l'altro, nascono o da lo appetito del mangiare o da quel delle cose veneree), che tutte le passioni e gli affetti, che hanno principio nella parte <emph>irascibile</emph> dell'uomo, si quietano e finiscono ultimamente nella <emph>concupiscibile</emph>. E ne dà lo esempio della ira, la quale nascendo nella parte <emph>irascibile</emph> da la inclinazione che ha l'uomo di superare e levar via quella cosa, la quale pare che si opponga al conseguire dell'onore, come sarebbe per grazia di esempio qualche ingiuria che fusse fatta altrui, che fattone che l'uomo ne ha la vendetta, tal passione (perchè chi si adira ha dolore, come dice il Filosofo nella <title>Retorica</title>) finisce in letizia e in piacere, il che appartiene ed è obbietto della <emph>concupiscibile</emph>. Avendo trattato adunque di sopra il Poeta, come noi abbiamo detto, dell'appetito della carne, di quel della gola e di quel dell'avere (affetti e passioni della parte nostra <emph>concupiscibile</emph>), ma non come passioni naturali, ma come vizii e peccati, per essere state cagioni che l'uomo abbia trapassato, come uomo, i termini della ragione, e come cristiano, operato contro a le leggi divine; egli discende ora a trattar di quelle della parte <emph>irascibile</emph>, non similmente come passioni naturali, ma come errori biasmati e ripresi da la filosofia morale, e vizii e peccati proibiti e vietati da la legge cristiana. E queste sono l'ira e l'accidia; le quali, per aver amendue principio da una potenza medesima dell'anima, sono ancor similmente punite e gastigate, secondo che mette qui il Poeta, da la divina giustizia in un luogo medesimo. E questo è il quinto cerchio dello Inferno. Il quale cerchio è posto in su il piano medesimo ch'è il sesto. Imperò che il Poeta divide, se ei vi ricorda di quel che noi dicemmo di sopra, il vano e il cartoccio di questo suo Inferno in nove cerchi, ma solamente con otto distanze; perciò che egli pone che il quinto e il sesto sieno in su un piano medesimo, il qual piano mostra il Giambullari ch'è posto sotto la superficie della terra miglia mille dugentotrentuno e un quarto, ed è largo attorno attorno dai fianchi del vano a lo sfondato del mezzo miglia centododici e mezzo. Delle quali egli ne assegna miglia settantacinque al quinto cerchio, e miglia trentasette e mezzo al sesto. E la divisione, ch'è infra l'uno e l'altro, sono le mura della città di Dite; onde il sesto viene a essere immediate che si entra dentro a la città, cioè lungo le mura di quella, ma di dentro; e il quinto, lungo le mura di fuori. Ed è chiamato da 'l Poeta questo cerchio la palude Stige. E questo è perchè detto piano è tutto una campagna paludosa e acquosa, a guisa che son le nostre chiane del contado d'Arezzo. E questo nasce per essere in su l'orlo della sboccatura del quarto cerchio una fonte, la quale bollendo e rigonfiando versa continovamente e manda acqua per un fossato in su il piano di questo quinto cerchio; il qual piano, per essere alquanto a pendio, e più basso lungo le mura della città, che nel cominciare a lato a' fianchi, fa palude motosa nel cominciare, e fosso e fondo intorno a la cittade; onde disse il Poeta, quando ei si appressò a quella:
<quote rend="block"><lg><l>Noi pur giugnemmo dentro a l'alte fosse,</l>
<l>Che vallon quella terra sconsolata.</l></lg></quote>
E in questa palude, inanzi ch'ei si arrivi dove l'acqua ha più fondo lungo le mura della città, pone il Poeta che sien tormentate nella mota l'anime degl'irosi; e più là, ove è più fondo appresso alla città, sotto l'acqua quelle degli accidiosi. <add resp="ed">[97-99]</add> Ritrovandosi adunque i nostri poeti nel quarto cerchio dell'Inferno in su la mezza notte che seguitò dopo il venerdì santo, al fine del quale ei si mossero inverso l'entrata e la porta di quello; e parendo a Virgilio, rispetto al viaggio che restava loro a fare, consumar troppo tempo, disse (come voi sentiste) a Dante: <emph>Or discendiamo omai a maggior pieta,</emph> cioè nel quinto cerchio; nel quale, per esser maggiori e più gravi pene, è ancor similmente maggior pieta e maggior lamento; imperò che il più dimorare in questo ci è vietato, essendo di già passata la metà della notte. Il qual tempo è detto da lui, secondo il costume de' poeti, per descrizione, con dimostrare che se quelle stelle, che salivano quando ei si mossero da prima, eran di già cominciate a scendere, ei seguitava di necessità ch'ei fosse ancor passata la metà della notte. Il che vi sarà facilissimo a intendere, se voi considererete che girando il moto diurno del cielo intorno a questo aggregato del mondo in ventiquattro ore, e movendosi sempre ugualmente, ei viene a salire sempre in sei ore da 'l nostro levante a quel cerchio che passando per i due poli del mondo, cioè per le due tramontane, divide il cielo in due parti uguali (il quale cerchio è chiamato comunemente <emph>meridiano</emph>), e da quello scende di poi similmente in sei altre ore al nostro ponente. Da 'l quale con sei altre ore ei vien di poi ancora a salire al mezzo del cielo de l'emisperio di sotto, cioè a l'altra metà del nostro meridiano, ch'è sotto il nostro orizzonte; e da quello, seguitando di poi il suo cammino, egli scende similmente e ritorna in sei altre ore al nostro levante. Il che tenendo voi a la mente, e ricordandovi che il nostro Poeta disse nel principio del secondo canto, quando ei si mosse dietro a Virgilio:
<quote rend="block"><lg><l>Lo giorno se ne andava, e l'aere bruno</l>
<l>Toglieva gli animai che sono in terra</l>
<l>Da le fatiche loro,</l></lg></quote>
per dimostrarci come appunto allora cominciava apparire nel nostro emisperio la notte, noi sapremo ch'essendo allora il sole (come noi dimostrammo di sopra) nel fine dell'Ariete, salivano appunto verso il nostro mezzo cielo quelle che sono nel fine della Libra. E perchè da levante a mezzo cielo è sempre, come voi avete inteso, un viaggio di sei ore; se elle cominciavano allora a scendere (il che dimostra ch'elle avevan passato il cerchio meridionale), e smontavano e scendevano da quello verso ponente, ei venivano a esser passate le sei ore, e conseguentemente la metà della notte, essendo quel tempo vicino a lo equinozio, nel quale è dodici ore il giorno, e dodici la notte. <add resp="ed">[100-105]</add> Per la qual cosa, non parendo più a Virgilio da dimorare in quel luogo, il Poeta narra come ei si partirono, dicendo.
<quote rend="block"><lg><l>Noi ricidemmo il cerchio a l'altra riva</l>
<l>Sopra una fonte, che bolle, e riversa</l>
<l>Per un fossato che da lei deriva.</l></lg>
<lg><l>L'acqua era buia assai vie più che persa;</l>
<l>E noi, in compagnia delle onde bige,</l>
<l>Entrammo giù per una via diversa.</l></lg></quote>
Era, secondo che narra qui il Poeta, in su l'orlo che terminava fra il piano di questo quarto cerchio e il vano del restante del cartoccio dello Inferno, una fonte. A rincontro della quale come i nostri poeti, che avevan camminato fino allora lungo i fianchi dello sfondato, furono arrivati, dice il testo che ricisono a traverso, e andarono a la detta fonte. La quale egli dice che bolliva, e versava continovamente in uno fossato e in un fiumicello, che derivava e aveva principio da lei, le sue acque; le quali dice ch'eran molto più buie che <emph>perse</emph>, cioè assai più oscure di quel colore azzurro buio, del quale sono tinti (come noi vi dicemmo di sopra) quei panni di S. Martino, che fatti di poi neri col dare loro bagni di robbia si chiamano <emph>neri di perso</emph>. Onde disse nel <title>Convivio</title> il nostro Poeta: "il <emph>perso</emph> è un colore misto di purpureo e di nero, ma vince in lui il nero." E <emph>in compagnia</emph>, cioè lungo queste acque oscure (chiamate di poi da lui onde <emph>bige</emph>, per non infastidir, con usare sempre le voci medesime, chi legge), dice il testo ch'eglino entrarono per una via <emph>diversa</emph>, cioè separata da esso fossato, per scendere nel quinto cerchio; ove il detto ruscello, sboccando, seguita il testo, <emph>Una palude fa, che ha nome Stige.</emph> <add resp="ed">[106-108]</add> Imperocchè arrivando egli in su il piano di questo quinto cerchio <emph>a piè delle maligne piaggie grige</emph>, cioè grotte, che lo circondano, nericcie, o tane oscure (chè tale è il colore che si chiama <emph>grigio</emph>), e spargendosi, per esser piano, le sue acque, per non avere onde sboccare, rispetto a le mura della città che le ritengono a guisa di pescaia, fanno quel luogo una palude, chiamata dai poeti <emph>Stige</emph>; la qual voce importa nella nostra lingua tanto quanto dire <emph>maninconia</emph> o <emph>tristizia</emph>. E in questa palude, cioè nella prima parte ch'ei trovarono a piè delle grotte, ove è (come noi dicemmo di sopra) manco acqua, pone il Poeta che sieno puniti gl'irosi. Ove, avanti che noi passiamo più oltre, è da notare che questa fonte, da la qual nasce il fossato che fa questa palude Stige, è posta qui da 'l Poeta (dicono gli espositori) per darci notizia primieramente della cagione materiale di essa ira, la quale dicono ch'è una infiammazione di sangue intorno al cuore, acceso da desiderio di vendetta; onde è difficilissimo il ritenere ch'ei non mandi e non dimostri qualche sdegno di fuori. E questo significa il bollire e il versare che fa di fuori le sue acque questa fonte. Ma perchè questi primi moti, per non essere in podestà nostra ch'ei non comincino in noi quando le cagioni se ne offeriscono, non sono solamente scusabili, ma sono degni di lode e utili (perciò che chi non si adirassi mai di cosa alcuna sarebbe, come scrive il Filosofo nella <title>Etica</title>, simile a uno stolto), il Poeta non mette ch'ei sia punito alcuno nè dentro in essa fonte nè nel fossato che deriva da lei, cioè nella esaltazione di essi primi moti della ira, ma solamente nella palude che fa ultimamente esso fossato, poi ch'egli ha corso un pezzo. Il che dimostra, che se bene il principio della ira non è, per le ragioni dette di sopra, in sè peccato, egli lo fa di poi peccato il perseverare e nutrire essa ira lungamente a sangue freddo; il che significa la palude, fatta di poi ultimamente da lo spargimento di esse acque. <add resp="ed">[109-111]</add> A la quale palude arrivato, e' dice:
<quote rend="block"><l>Vidi gente fangosa in un pantano,</l>
<l>Ignude tutte, e con sembiante offeso.</l></quote>
E queste erano, come voi avete più giù nel testo che gli disse Virgilio, <emph>L'anime di color cui vinse l'ira;</emph> le quali, e col sembiante ch'elle mostravano di esser offese e alterate, e col percuotersi l'una l'altra che dice il testo che elle facevano, non pure solamente con le mani, ma con la testa e co' piedi e col volto, e col troncarsi, essendo elleno ignude in quel fango, a brano a brano le membra co' denti, dimostravano apertamente la natura e gli effetti del peccato della ira, non potendo l'ira tenersi coperta e occulta (perciò che ella sarebbe allora odio, e non ira), ma dimostrandosi e conoscendosi chente ella sia, e s'ella è peccato o no, dagli effetti che ella produce. Onde è da sapere, a voler conoscere propiamente quel ch'ella sia, cioè quando ella è peccato o no (perchè quel ch'ella sia materialmente, cioè una infiammazione di sangue intorno al cuore per appetito di vendetta, abbiamo noi già detto di sopra), ch'ei sono stati alcuni, i quali hanno tenuto che l'ira non sia solamente peccato, ma ch'ella sia una parte di giustizia, dicendo ch'ella è una passione naturale, data a l'uomo per incitarlo a la punizione e a la vendetta, la qual vendetta presuppone la ingiuria e la colpa; onde viene a essere una estirpatrice e discacciatrice del male. Sono di poi stati alcuni altri i quali hanno detto, che ogni ira secondo la filosofia morale è vizio, e secondo le scritture sacre peccato; scrivendo Aristotile nell'<title>Etica</title>, che la ira non obbedisce a la ragione, onde è vizio; ed essendo scritto nello Evangelio, che chi si adira col suo fratello è reo e meritevole di giudicio. E se bene ella ha per intenzione la vendetta che presuppone la ingiuria, la vendetta dice Dio nelle sacre scritture ch'è sua e si appartiene a fare a lui. A queste due opinioni, secondo la verità troppo estreme, rispondono i nostri teologi e dicono, ch'ei non è dubbio che l'ira non sia una passione naturale dell'anima nostra sensitiva, dataci da la natura per sprone e incitamento della fortezza, acciò che noi seguitiamo animosamente quel che ne consiglia e detta la ragione; onde non viene a essere cattiva per natura sua stessa, come è verbigrazia la invidia; perciò che la ira è uno appetito di vendetta, e la vendetta presuppone la ingiuria, onde viene a essere in certo modo un desiderio di giustizia e del bene; e la invidia è un dolore del bene d'altri, il che è sempre male, onde subito che tu di' invidia, tu di' una cosa rea, come dice il Filosofo nell'<title>Etica</title>, il che non avviene dell'ira. Ma ei può ben poi l'ira, se bene ella non è vizio nella sua specie, diventar vizio con non obbedire o trapassare i termini della ragione, cioè o facendo vendetta di quel che non lo merita, o più che non ricerca la giustizia, per male di colui che ha errato, e non per punire ed estirpar via il male. Onde dicono, che l'ira conviene in due modi con la ragione, cioè o innanzi precedendola, o dietro seguitandola; che quando ella va innanzi e precede la ragione, ella è cattiva per ciò ch'ella cava la ragione della sua rettitudine; onde diceva Catone, che l'ira impedisce in maniera l'animo, ch'ella non lo lascia scorgere il vero; e quando ella seguita la ragione, ella è buona, perchè ella cammina secondo il giudizio e la determinazione di quella; onde si chiama allora, secondo i nostri teologi, <emph>ira per zelo</emph>, o veramente assolutamente <emph>zelo</emph>. E in questo modo si adirò il Salvator nostro contro a quegli che vendevano nel tempio, dicendo che di ciò era cagione il zelo della casa di Dio. E in questo modo per carità e per giustizia può solamente fare il cristiano vendetta del male; e l'altre vendette, e particularmente quella delle ingiurie propie, lasciare a Dio; chè di questa dicono gli espositori delle sacre lettere, ch'egli intese, quando ei disse nel Deuteronomio: <foreign lang="lat">mea est ultio</foreign>. Non è adunque peccato nell'uomo l'ira, in quanto a' primi moti; perciò che ei non è in podestà nostra far ch'ei non naschino in noi, essendoci naturali. E però diceva il Profeta: <foreign lang="lat">irascimini et nolite peccare</foreign>. Ma se ella non obbedisce poi a la ragione, ma s'infiamma di maniera ch'ella spezza e rompe il suo freno, ella diventa peccato mortale e capitale; mortale, perchè egli è contro a la carità; e capitale, perchè di lei nascono le mormorazioni, i combattimenti, le bestemmie e infiniti altri mali che raccontano i nostri teologi. Di questo peccato dell'ira trattando adunque qui il Poeta, e conoscendo come, quando ella è passione naturale, ella non è mai peccato infino a tanto ch'ella si lascia comandare e guidare a la ragione, ma diventa peccato quando ella, sprezzando essa ragione, fa rompere a l'uomo il legame della carità e trapassare i termini della giustizia, non fa dire a Virgilio (che di già era stato ammaestrato dalla teologia cristiana e da Beatrice), che quelle sien l'anime degli irosi, avendo tutte l'anime fra l'altre loro passioni naturali questa, ma l'anime di coloro <emph>cui vinse l'ira</emph>, cioè di quegli che si lasciaron vincere di maniera da lei, ch'ei non tennero, come uomini, conto alcuno, nelle infiammazioni della ira, de' consigli e delle ammonizioni della ragione, nè, come cristiani, dei legami e de' precetti della carità, cioè dello amare Dio per sè stesso e il prossimo per lui, perchè in questo consiste la carità verso il prossimo, cioè in amarlo per Dio; perchè nell'amare l'uomo per natura, per essere egli della specie medesima, consiste bene la benevolenza civile e umana, ma non la carità cristiana. Questi due precetti, ne' quali consiste la cristiana legge, adunque disprezzando gl'irosi, cioè quegli che si lasciono <emph>vincere</emph> da l'ira, son condannati da la divina giustizia in questa palude Stige, cioè maninconosa e piena di tristizia, ad azzuffarsi e percuotersi continovamente l'uno l'altro, non pure con le mani, ma col petto e col capo, e di più a mordersi e a troncarsi l'uno l'altro a pezzo a pezzo, dice il testo. Ove è da considerare che il Poeta dimostra, con grandissima arte e dottrina, in queste pene con le quali ei mette ch'e' sieno puniti questi spiriti, la natura di questo peccato, e come sien trattati quegli che si lasciono vincere da lui. Imperò che quel fango della palude Stige, che significa perturbazione e tristizia, nel quale ei mette ch'eglino stieno involti, significa quella inumanità d'animo e alterazione di mente, nella qual vivono sempre inquietamente coloro che si lasciano troppo infiammare e stimolare il cuore e l'anima da questa passione. Nella quale quei che non sanno uscirne, ma vi rivolgono continovamente dentro l'animo, vi s'infiammono tanto, ch'ei si conducono a fare di questi atti bestiali e da fiere che facevano costoro; onde si dice vulgarmente, quasi che per proverbio, di uno che si lasci troppo vincere de l'ira: <emph>egli è una bestia</emph>, o <emph>egli ha animo di fiera</emph>, e altre parole simili, non convenienti a la natura de l'uomo. E per cagione di queste differenze e varietà, che si scorgono in questa passione della ira, Aristotile divise nella <title>Etica</title> gl'irosi in tre specie, chiamando i primi <emph>iracundi</emph>, cioè inclinati a la ira; e questi son quegli che si adirano di subito e per ogni piccola cagione, ma tale ira passa lor presto; onde hanno questo di buono in loro, dice S. Tommaso, ch'ei non tengono la loro ira ascosa nel petto, ma la mandan subitamente fuori. I secondi son chiamati dal Filosofo <emph>amari</emph>, e questi son quegli i quali si adirono più difficilmente e più di rado, ma quando ei si adirono, dura assai la lor ira, e portonla ascosa nel petto, e non la manifeston facilmente, come i primi. I terzi son chiamati da lui, secondo la traduzione antica, <emph>difficili</emph>, secondo quella di Lionardo Aretino, <emph>acerbi</emph>, e secondo quella dello Argiropolo, <emph>infensi</emph>. E questi son quegli che si possono chiamare propiamente irosi; perciò che ei si adiron di quel che non si conviene, e non depongono o poson mai la loro ira insino a che ei non offendono e fanno in qualche modo vendetta di coloro coi quali ei si sono adirati. E la cagione che l'ira è di queste tre maniere, n'è assegnata dottissimamente in quel luogo da Donato Acciaiuoli, dicendo che ciò nasce da la qualità del sangue, il quale noi dicemmo di sopra, che accendendosi e infiammandosi attorno il cuore dell'uomo, è la cagione materiale della ira. Perciò che o egli è sottile, o egli è grosso, o egli è mediocre. Se egli è sottile (e quest'è quel nel quale predomina la collora, la quale è calda e secca), s'accende presto e spegnesi presto; onde fa gl'<emph>iracundi</emph>. Se egli è grosso, per predominare in lui la malencolia la quale è fredda e secca, ei pena assai accendersi, e così dura ancora poi assai innanzi che ei si spenga; e questo fa i <emph>difficili</emph> e <emph>acerbi</emph>, o volete <emph>infensi</emph> e molesti a ciascuno. E se egli è mediocre, participando e della collora e della malencolia, ei fa gli <emph>amari</emph>. E a queste tre specie d'ira riguardando il Poeta dice primieramente di questi irosi, ch'egli avevano <emph>sembiante offeso</emph>, il che significa la prima specie; ch'eglino erano involti nel fango, per significare la seconda; e ch'ei si battevano e laceravano l'uno l'altro, per significar la terza. E qui ponendo egli per al presente fine di ragionar dell'ira, porremo ancor noi fine a questa lezione.</p></div3>
<div3 type="capitolo"><head>LEZIONE SECONDA <add resp="ed">[vv. 115-130]</add></head>
<p><quote rend="block"><l>Ed anco vo' che tu per certo credi,</l>
<lg><l>Che sotto l'acqua ha gente che sospira,</l>
<l>E fanno pullular quella acqua al summo,</l>
<l>Come l'occhio ti dice unque ei si aggira.</l></lg></quote></p>
<p><add resp="ed">[115-120]</add> Da poi che Virgilio ebbe dimostrato, come voi sentiste nella lezione passata, al nostro Poeta, come nell'incominciare e nella proda di questa palude Stige eran punite attorno attorno nel fango e nella mota l'anime di coloro che si erano lasciati vincere da l'ira, egli dimostra dipoi, come voi sentirete in questa d'oggi, che più là dentro, ove era maggior fondo, erano genti che sospirando la facevano su al sommo e nella superficie, ovunche altrui ragguardava, pullulare e far di quei sonagli che si veggon fare spesse volte nelle ragunate d'acque ferme, o ne' rigagnoli da quelle che piovano. E queste eran, come voi intenderete di sotto, l'anime degli accidiosi. Ove è per dichiarazione di questo luogo primieramente da notare, che non si potendo aver di queste pene infernali scienza o certezza alcuna, che vera sia, per la via del lume e della cognizione naturale, egli non dice: io voglio che tu <emph>sappia</emph>, cioè abbia scienza per via di sillogismi o di demonstrazioni, nè manco che tu ti <emph>accerti</emph> con la cognizione sensitiva, ma dice: io vo' che tu <emph>creda</emph>, cioè cattivi e constringa lo intelletto a esser certo mediante il lume della fede (chè con questo lo aveva mandato Beatrice a cavarlo della selva oscura dell'ambiguità della religione) che quello che io ti dirò è la verità. Nè dia noia ad alcuno circa al tener per vero, come egli è, quel che noi abbiamo detto dell'inferno, ch'ei non se ne possa aver cognizione per via naturale, lo essere egli stato posto da molti e filosofi e poeti; perchè ei non lo hanno fatto, perchè ei credessero o tenessero ch'ei fusse realmente e in fatto, ma solamente per darci a intendere, per via di esempli, le pene e i travagli che generano i vizii nella mente e nello animo di color che si lascion vincer da loro. E detto che Virgilio gli ha dipoi quello ch'ei voleva ch'ei credesse, cioè che più là dentro nella palude erano sotto l'acque genti che sospiravano continovamente, egli per sodisfare ancora in qualche parte a la cognizione naturale, seguita il costume e la dottrina de' nostri teologi scolastici; i quali s'ingegnon sempre; per quietare il più ch'ei posson lo intelletto umano, di aggiugnere nel trattar le cose della fede a le autorità della Scrittura qualche ragione o qualche segno naturale; non già per confermarle, chè questo sarebbe un affaticarsi invano, ma per mostrar ch'elle non repugnano però tanto al lume naturale, ch'elle non possino il più delle volte star insieme con quello. Onde soggiugne: e ch'ei sia il vero quel che io ti ho detto che io vo' che tu creda, cioè che quella acqua ha sotto gente che sospira, vedi ch'ei la fanno pullulare e germugliare suso alto nella superficie, per tutto ovunque tu aggiri e volti l'occhio. E questo nasceva, perchè quell'aria ch'ei mandavan, sospirando con impeto, fuori de' loro petti (chè altro non è il <emph>sospirare</emph>, che questo che noi abbiamo detto), non potendo star, come è di sua natura, sotto l'acqua, faceva, cercando di uscirne, nella superficie di essa acqua, rompendola, certi sonagli e certi germugliamenti, che il Poeta chiama <emph>pullulare</emph>, per similitudine e per metafora tolta da le piante e da gli arbori; i quali si dicono ancora eglino far così, quando ei mandon fuori al tempo della primavera quelle gemme, ovvero boccie, che producon di poi aprendosi le loro foglie e i loro fiori. E che l'aria non possa star naturalmente sotto l'acqua, ma faccia sempre, per essere il luogo suo propio sopra di lei, quest'effetto per uscirne, è cosa manifestissima a ciascuno. E chi ne volesse vedere pur brevemente l'esperienza pigli, per grazia di esempio, un bicchiere voto, e mettalo per empierlo nell'acqua, ma con la bocca a lo ingiù; e vedrà che non potrà mandarlo sotto l'acqua ed empierlo infino a tanto che quella aria, della quale egli era prima pieno, non se ne uscirà ella; per il che fare ella farà in sommo di quella acqua o uno o più sonagli, che si romperanno, e uscirassene. E chi non gli piacesse e non accettasse questa esposizione, dicendo, fondato in su la ragion nostra medesima, che non potendo star sotto l'acqua aria, quegli spiriti, mandato che eglino avevano una volta fuori de' loro petti quella ch'ei vi avevano racchiusa, non potendo ripigliarne dell'altra di nuovo, non potevan seguitare di farla così pullulare, accettino questa altra, ch'ei lo facessero col muover della lingua e degli altri organi, con quali ei generavan la voce e formavan le parole; onde il Poeta, seguitando di parlare di loro, soggiugne nel testo:
<quote rend="block"><lg><l>Fitti nel limo dicon: tristi fummo</l>
<l>Nell'aer dolce, che da 'l sol si allegra,</l>
<l>Portando dentro accidioso fummo;</l></lg></quote>
<add resp="ed">[121-123]</add> dimostrando come ei non restavano, così fitti e involti in quel fango (perchè ei non vuol dire altro <emph>limo</emph>, che terra mescolata con acqua), di dire e di confessar da loro stessi di essere stati in vita macchiati e vinti da 'l <emph>fummo</emph>, o vero peccato dell'accidia. Questa accidia, la quale pone il Poeta che sia punita in questo luogo, non saprei io (volendo proceder secondo la filosofia morale) dire nè quel ch'ella propiamente sia, nè di qual mezzo o di qual virtù ella sia contraria, ed estremo o nel poco o nel troppo, di maniera ch'ella trapassi in vizio; se già io non la pigliassi per quello estremo, che dà Aristotile nel fine del terzo libro della <title>Etica</title>, inverso il mancamento a la temperanza; il qual vizio egli dice che manca di nome, perchè ei si ritruova in pochi e difficilissimamente, essendo egli una certa insensibilità, la quale non è cosa umana. Imperò che dove lo intemperato, ch'è l'altro estremo inverso il troppo della temperanza, gode e si allegra di tutte le cose che arrecono con loro voluttà e diletto, e le appetisce e cerca tanto per tal cagione, ch'ei diventa loro preda, onde si lascia guidar da la concupiscenza de' sensi; lo insensato, non avendo gusto alcuno di loro e non le curando (il che è contro a la natura dell'animale, veggendosi che tutti, per imperfetti ch'ei sieno, discernono verbigrazia i cibi, onde cercono e godono di alcuni, e alcuni altri fuggono e hanno in odio), diventa per tal cagione, si può dire, insensato e simile a una pietra; onde è grave, pigro e tardo in tutte l'operazioni sue, essendo il più delle volte o il cercar del diletto, o il fuggire quel che dispiace, quel che muove lo animale a operare. O veramente se io non lo mettessi per il simile o per il medesimo di quello altro estremo, ch'ei dà di poi nel quarto, procedendo pure ancora egli verso lo estremo a la magnanimità, chiamato da lui per il contrario <emph>pusillanimità</emph>; il qual vizio, se bene egli non lo mette infra' mali, in quanto al non fare egli gli uomini malfattori (imperò che chi è pusillanimo si sta, e non cerca di offendere o nuocere a persona), egli dice ch'egli è male ed è vizio, perchè egli gli fa discostare da quel mezzo nel quale consiste la virtù della magnanimità; onde gli cava di quella via, per la quale ei deverrebbono camminare, e fèrmagli oziosi e pigri in luogo non conveniente a la lor natura. Imperò che non si reputando eglino degni di molti beni e di molti onori, ch'ei sono, o dubitando per il lor poco animo di non poter conseguirgli, se ne privono (standosi, e non cercando di conseguirli) vilmente da loro stessi; il che non è poco errore, e merita grandissimo biasimo e grandissima riprensione. E la cagion di questo errore è, secondo il Filosofo, perchè il pusillanimo (il che non è ancora egli piccolo errore) non conosce sè stesso; perciò che se ei si conoscessi, ei conoscerebbe ancora i beni de' quali egli è degno, e cercherebbe per mezzo delle operazioni di conseguirgli, e non si starebbe pigro e ozioso e legato nella viltà del suo poco animo. Nè nasce questa ignoranza, che hanno di loro stessi i pusillanimi (dice il Filosofo), da quella stoltizia che nasce quella che hanno gli stolti e che non si conoscono, di sorte ch'ei son per tal cagione stolti; ma nasce da una certa viltà d'animo, mediante la quale non si reputando eglino degni di cosa alcuna preclara e magnifica, non si mettono a impresa alcuna gloriosa od onorata: per la qual cosa ei vengono a farsi molto peggiori da loro stessi (con questa opinione) ch'ei non sono stati fatti da la natura, privandosi eglino per tal cagione di tutte l'operazioni virtuose, così speculative come attive. E può, oltre di questo, questa tal passione essere ancor viziosa e biasimevole nell'uomo in questo altro modo, ch'ella è spessissime volte cagione ch'egli si dia a' diletti e a' piaceri del senso molto più sfrenatamente ch'egli non farebbe. Imperò che generando ella ne l'uomo tristizia e maninconia (la qual cosa è odiata naturalmente da ciascuno; onde disse il Filosofo nel settimo della <title>Etica</title>, ch'ella era reputata universalmente un di quei mali che debbono fuggirsi), l'uomo non potendo star lungamente in quella, cerca con ogni studio di fuggirla e scacciarla il più ch'ei può da sè. E sapendo che ogni cosa si scaccia e distrugge col suo contrario, egli cerca per tal cagione il diletto. E offerendosegli innanzi più presto e più facile quel del senso, che quel dello spirito, egli si getta il più delle volte a quello, sprezzando o almanco non temendo il consiglio e il fren della ragione. E così viene a essere spesse volte questa passione cagion, se non per sè e principalmente, per accidente e secondariamente, che l'uomo viva più tosto come animal bruto, che come creatura capace di ragione. Per la qual cosa se ella non viene a esser rea, come passion naturale, e che può molto in quei che hanno il sangue freddo e maninconico, ella viene a esser rea, come passione non moderata da la ragione, e come cagione che l'uomo, per fuggir la tristizia ch'ella apporta seco, seguiti quel che non è bene, e tolga il governo di man della ragione e della volontà, e pongalo in quelle del senso e dello appetito. E questo è quanto io per me ho saputo cavar da' filosofi morali, che appartenga a questo affetto e a questa passione, che la religion nostra chiama <emph>accidia</emph>. Della qual trattando qui il nostro Poeta, il qual fu cristianissimo, fa di mestieri (se noi vogliam saper perfettamente quel ch'ella sia, e per qual cagion ella sia connumerata fra i peccati mortali e capitali) ricorrere a la dottrina e agli scritti di essa religion cristiana. Dicono adunque i teologi, e particolarmente infra gli antichi Giovanni Damasceno, che la accidia è una delle quattro specie della tristizia, passione nostra naturale; la quale tristizia si divide, secondo che scrive questo Dottore, in <emph>molestia</emph>, <emph>misericordia</emph>, <emph>invidia</emph> e <emph>accidia</emph>. Chè la <emph>molestia</emph> dice ch'è quell'angoscia e quello affanno, che l'uomo piglia di quel ch'egli ha, o gli è tolto, contro a sua voglia; la <emph>misericordia</emph>, quel dolore che altrui ha de' mali e delle miserie degli altri; la <emph>invidia</emph>, quella passione che si prende della felicità e de' beni d'altrui; e l'<emph>accidia</emph>, quella tristizia che danno altrui le difficultà che si veggono nel volere operar bene e virtuosamente. La qual tristizia impigrisce e aggrava di tal maniera l'animo di chi non sa discacciarla da sè, ch'egli gli viene a fastidio ogni operazione virtuosa, e vive in una amaritudine che gli toglie di tal sorte e avvilisce l'animo, ch'egli non ha ardire di favellare, non che di operare. Onde disse, parlando di questi tali, Salomone ne' suoi <title>Proverbii</title>, che le mani e la lingua del pigro <foreign lang="lat">nesciunt operari</foreign>; e ammaestrandogli di poi nella sua <title>Sapienza</title>, disse loro che imparassero da la formica, la qual non si sta mai oziosa quando egli è tempo d'operare. Questa opinione di Damasceno (la quale si può far coniettura che fusse ancor di Gregorio Nazianzeno, di Basilio e di molti altri dottori, che furono e innanzi e ne' tempi suoi, allegandogli egli così spesso nelle sue opere) approvarono ancor di poi Gregorio, Isidoro e molti altri teologi latini, e particularmente San Tommaso. Laonde diffiniscono l'accidia in questa maniera: l'accidia è un torpore e una pigrizia di mente, negligente e tarda a incominciare il bene. <add resp="ed">[124-126]</add> Per la qual cagione, essendo ella nimica del bene spirituale (chè così s'intende per antonomasia il bene, quando ei si nomina assolutamente), e togliendo all'uomo l'animo d'incominciarlo, ella viene a esser sempre rea e cattiva, e a generar nella mente di chi si lascia abbracciare e vincer da lei fastidio e inquiete di mente, pusillanimità, odio del bene, e infiniti altri mali de' quali fanno menzione i teologi. Per la qual cagione ella viene a esser peccato e capitale e mortale: <emph>peccato</emph>, perchè ella fa l'uomo negligente nel bene operare, il che è contro a la legge evangelica, la qual vuole che noi non stiamo oziosi, dimostrandoci che quei servi che non cercon di guadagnare col talento ch'è stato dato loro da 'l lor signore, ma lo ascondono e sotterron nella pigrizia, son reputati servi inutili; <emph>capitale</emph>, perchè da lei nascono i mali e i vizii che voi sentiste di sopra; e <emph>mortale</emph>, perchè egli è contro a la carità, con ciò sia che l'accidia spenga nell'uomo quel gaudio spirituale, il quale pon Paulo infra i frutti di essa carità. Imperò che come la carità, cioè l'amare Dio per sè stesso come sommo bene (onde ei merita di esser sommamente amato), e il prossimo per Dio, genera nell'anima dell'uomo sollecitudine e letizia nel rendere onore e obbedire a Dio, e diletto e prontezza nello amare e aiutare il prossimo, l'accidia genera per il contrario in lui tristizia e tardità nell'uno, e odio e fastidio nell'altro. E quanto ei sono accetti a Dio quei sacrificii che gli sono offerti volontariamente, come dice il Profeta, e grati quei doni che gli son dati con pronto e lieto animo, come dice Paolo, tanto gli sono per il contrario in odio e gli dispiaccion quegli che gli sono offerti più tosto per uso che per carità, pigramente, come fa lo accidioso, quando ei pure opera. Onde si vede che od operando o non operando, l'accidia è sempre cagion nell'uomo di mali e di effetti contro a la volontà di Dio. E questo è, secondo i nostri teologi, quel ch'è propiamente l'accidia. La natura e le qualità del qual peccato volendo dimostrarci il Poeta, e insieme ancor come sia offeso da lei l'animo dell'uomo nello inferno morale, con la pena con la quale ei mette che sieno puniti gli accidiosi nello essenziale, dice primieramente ch'eglino stanno e son ricoperti di maniera nell'acqua e nel fango della palude Stige, ch'ei non si veggon punto, ma apparisce solamente di loro quel pullulare e germugliar sonagli, che voi sentiste nel testo, che vedeva il Poeta ovunque ei girava gli occhi in quell'acqua; la qual cosa era violenta e contro a natura, ma causata in lei da le cagioni che noi dicemmo di sopra. Sentonsi i sospiri ch'ei metton per il dolore, e il parlar lor mezzo e interrotto, con il quale ei confessan di continovo con lor vergogna il loro peccato. Ove voi avete primieramente a notare, che il mettere il Poeta ch'eglino stieno sotto l'acqua e non sien veduti, ci denota e dimostra come questo peccato dell'accidia è per sua natura occultissimo e difficilissimo a conoscere. E la ragione è perchè egli non si manifesta nel fare commettere agli uomini operazione alcuna, come fanno gli altri peccati, ma gli stoglie per il contrario da lo operare; e le cose non si conoscon, come pruovono i filosofi, se non mediante l'operazioni loro; e lo dimostra ancor medesimamente il nostro Poeta, quando ei dice nel Purgatorio, che ciascuna forma sustanziale
<quote rend="block"><l>Specifica virtù ha in sè colletta,</l>
<lg><l>La qual senza operar non è sentita;</l></lg></quote>
onde come ei non si può, secondo i filosofi, conoscer la prima materia, perchè ella non avendo forma alcuna non ha ancora similmente operazione alcuna, se non negativamente (dicendo più tosto quel ch'ella non ha, cioè ch'ella è in potenza a tutte le forme, che quel ch'ella veramente sia), così non si può ancor similmente conoscer positivamente quel che sia propio questo peccato dell'accidia; ma quella cognizione, che se ne ha, s'ha a solamente per negazione, se voi considerate bene quella ultima particella della sua diffinizione, la qual dice ch'ella fa negligente l'uomo e inrisoluto al cominciare a operar bene. E questo vuol significare quel che dice secondariamente il Poeta di questi accidiosi, narrando ch'ei non apparisce di loro, se non quei pullulamenti e quei sonagli che faceva quell'acqua, che si risolvevano subitamente in fumo; il che non essendo naturale a l'acqua, significa ch'ei non è ancor naturale all'uomo lo starsi ozioso senza operare, risolvendo i suoi pensieri in fumo; anzi gli è tanto contro a natura, che il Poeta nostro medesimo dice nel <title>Convivio</title>, sopra quel verso della canzone della nobiltà, <emph>E tocca a tal che è morto e va per via,</emph> che uno uomo che non opera secondo la ragione si può chiamare morto. E però veggendo che tal peccato non può conoscersi (come noi abbiamo detto) mediante l'operazioni, egli mette nel testo ch'ei dichino, fitti in quel limo confessando il loro peccato, che furon tristi e pieni di maninconia <emph>nello aer dolce</emph>, il qual si fa lieto e allegro per la presenza del sole, cioè mentre ch'ei vissero nel mondo, ove il sole con la sua luce inlumina e rende chiara e allegra l'aere. Perciò che se bene l'aere è corpo diafano e trasparente, egli è per sua natura oscuro; e se ne vede lo esempio la notte, quando il sole è sotto il nostro emisperio, ch'egli resta per sè tenebroso e oscurissimo. E la ragione, per la quale questi spiriti dicono che furon così tristi in vita e nel mondo, è soggiunta da loro dicendo: perciò che noi <emph>portammo dentro</emph> a di noi <emph>accidioso fummo</emph>, cioè fummo ripieni e dominati da l'accidia; la quale eglino assomigliono al fummo, perchè come il fumo annerisce e guasta quei luoghi ne' quali egli è, e principalmente le parti più alte, così guasta e oscura l'accidia quegli uomini ne' quali ella regna, e principalmente le parti loro più alte, cioè lo intelletto e la volontà, empiendo di tristizia e di negligenza lo intelletto col mostrargli che l'operar bene è cosa faticosa e difficilissima, e spaventando la volontà e rendendola pigra e tarda a eleggere, e conseguentemente a incominciare il bene. Per la qual cagione essendo eglino dannati eternalmente da la divina giustizia in questa palude Stige, ei soggiungono: <emph>Or ci attristiam nella belletta negra,</emph> cioè ci dogliamo e sospiriamo continovamente nella mota e nel fango di questa palude, chiamata da loro <emph>belletta negra</emph>; <emph>belletta</emph>, perchè così si chiama quella terra e quella mota, che lasciono i fiumi e le piene, passato ch'è via il furore delle acque, ne' luoghi bassi; e <emph>nera</emph>, per cagione dell'acqua, della quale ei disse sopra: <emph>L'acqua era buia assai vie più che persa.</emph> E in questa maniera racconta il Poeta che si dolgono questi accidiosi di essere stati <emph>tristi</emph>, e avere albergato dentro di loro nel mondo questo vizio dell'accidia, quando e' potevano vincerla e discacciarla delle loro menti con la contemplazione delle cose divine, e della moltitudine de' doni che l'uomo ha ricevuti da Dio; chè questo è il modo, che insegnano i dottori santi, da discacciar da sè questa passione e questa pigrizia. Con ciò sia cosa che i beni, che ci ha dato Dio in questa vita e preparatici per liberalità sua nell'altra, sieno tanti e tali, ch'egli è quasi impossibile ch'ei non nasca in chi gli considera e contempla qualche poco di amore di Dio, che discacci da lui questa tristizia e questo torpore di mente, e rendalo almanco in qualche parte pronto e volonteroso a operare bene, e a servire e onorare Dio. E qui non passando più oltre col parlare questi spiriti, ma ricominciando nuovamente da capo le parole medesime, dice di loro il Poeta:
<quote rend="block"><l>Questo inno si gorgoglian nella strozza,</l>
<l>Chè dir nol posson con parola integra.</l></quote>
Oh questo luogo desidererei io, acciò che voi conosceste quanto sia grande la dottrina e la diligenza e l'arte di questo poeta, che fusse considerato diligentemente da voi! e tanto più non essendo egli mai stato notato particularmente da espositore alcuno. E la cagione è stata, per non aver pensato alcun di loro ch'ei ci sia stato altro senso, nè che il Poeta abbia voluto inferir altro, che quel che suonano apertamente secondo la lettera le parole, cioè che questi accidiosi non potevano esprimere questo loro parlare liberamente e con parole intere e perfette, ma se lo favellavano in gola pianamente e con parole indistinte e mozze; il che egli chiama <emph>gorgogliare</emph>, tolto da quel cinguettamento che fanno talvolta da loro sotto voce e in gola gli uccelli in gabbia, e massimamente i nidiaci, innanzi ch'ei possin proferire liberamente i versi loro. Il che nasceva, dice il Boccaccio in questo luogo esponendo la lettera, da lo impedimento che dava loro, entrando loro nella gola, il fango e l'acqua, da la quale eglino erano ricoperti; perciò che ogni volta, soggiugne il Boccaccio, che in quella canna che noi abbiamo nella gola, che serve a lo spirito, onde si forma in lei la voce, chiamata volgarmente <emph>strozza</emph>, si rinchiude per qual si voglia accidente, non che altro, qualche poco di umidità, la voce non si può formare chiara, ma roca e piccola, nè le parole espedite e terminate, secondo i suoni ch'elle debitamente ricercono, ma indistinte e mozze. E questo è quanto dicono gli espositori sopra questo luogo. Il quale desiderando io, che per che voi conosciate maggiormente la bellezza di questo poeta, che sia (come io dissi di sopra) inteso e considerato alquanto più sottilmente da voi, vi fo intendere come Giovanni Damasceno, eccellentissimo Dottor greco del quale io feci menzione di sopra, da poi ch'egli ha dimostro nel suo secondo libro <title>Della fede ortodossa e cattolica</title>, se bene mi raccorda, nel quattordicesimo capitolo, come l'accidia è una specie della <emph>tristizia</emph>, passione nostra naturale, ma viziosa quando ella non è regolata da la ragione e da la prudenza, egli narrando di poi alcune qualità sue, dice di lei (per usar le parole sue propie, secondo però ch'elle sono state trasportate nella lingua latina): <foreign lang="lat">accidia igitur tristitia est, taciturnitatem defectionemque vocis inducens</foreign>. Le quali parole volendo dichiarare il Clitoveo, interprete dottissimo del predetto Damasceno, dice che l'accidia ha annessa e appiccata seco inseparabilmente per compagna un'ansietà e un tedio di animo e un torpore di bene operare, che aggrava e sbatte tutto l'uomo in un languore di pigrizia, o inducegli nella mente una continova amaritudine: e di qui nasce, e queste son le parole propie di quello espositore, la taciturnità e il mancar della voce che dice Damasceno. Imperò che l'animo è affogato e occupato di maniera da una certa viltà inferma, ch'ei non dà opera di mandar fuori la voce; la qual voce è per tal cagione impedita di sorte da la confusione sua stessa, ch'ella si ristringe e resta impedita in modo ch'ella non può formar le parole. Questo concetto adunque de l'impedire la <emph>tristizia</emph>, che apporta seco l'accidia, l'animo dell'uomo di sorte, ch'ei non possa per la confusione formar la voce ed esprimere le parole, volendo narrare il Poeta nostro, dice (come voi avete sentito) che questi spiriti si <emph>gorgogliavano</emph> nella gola questo parlare; il qual egli chiama <emph>inno</emph>, perchè ei confessavano con quello la grandezza della giustizia divina; perciò che <emph>inno</emph>, propiamente preso, significa un canto, e come diciamo noi volgarmente una <emph>laude</emph>, che lodi o confessi qualche Deità. E questo si era, perchè ei non potevano esprimerlo con parole <emph>intere</emph>, cioè terminate perfettamente. Nella qual cosa si vede primieramente quanto sia profonda la sua dottrina, avendo egli veduto tante cose, e accomodandosi così bene di loro a questo suo poema; di poi, quanto sia grande la sua diligenza, non lasciando egli, quando ei parla di una materia, cosa alcuna indietro; e ultimamente, quanto sia maravigliosa la sua arte nel descrivere ed esprimere i suoi concetti. E ne sia uno esempio particularmente questo, il quale non credo io ch'ei fusse possibile esprimer nè con parole più propie e più a proposito, nè con stile più conveniente o modo più efficace di dire; avendo egli primieramente usato questo verbo <emph>gorgogliare</emph>, tolto come io dissi di sopra dagli uccelli (chè così si chiama quel cinguettarsi in gola sotto voce, ch'ei fanno talvolta da loro innanzi ch'ei possino o sappino esprimere interi i lor versi); e di poi dichiarandosi, col dire ch'ei non potevan proferire il parlar loro con parole <emph>integre</emph>. E questa è, secondo noi, la esposizion morale e vera di questo luogo, accomodatissima al testo, e a la letterale del Boccaccio; perciò che come l'acqua e la mota di Stige, che significa <emph>tristizia</emph>, è quella che toglie la voce e impedisce il parlare a questi accidiosi nello inferno essenziale, la tristizia e la confusione, che genera, in chi ella domina, questa passione, è quella che genera in loro questo medesimo effetto nel morale. <add resp="ed">[127-130]</add> E tutte queste cose, che noi abbiamo dimostrevi, racconta il Poeta che vide, mentre che egli andava dietro a Virgilio attorno a questa palude Stige; onde dice il testo:
<quote rend="block"><lg><l>Così girando della lorda pozza</l>
<l>Grande arco fra la ripa secca e il mezzo</l>
<l>Con gli occhi volti a chi del fango ingozza,</l></lg>
<lg><l>Venimo a piè d'una torre al da sezzo.</l></lg></quote>
Ha questo quinto cerchio, secondo che si cava da le parole del Poeta, il suolo e il pavimento suo da i fianchi della ripa dello sfondato a le mura della città di Dite, ove è (come noi vi dicemmo di sopra), secondo il Giambullari, una larghezza e un diametro di miglia settantacinque; il qual non è a piano, come ei mette che sieno quegli degli altri, ma va scendendo insino a dette mura così alquanto un poco a pendio. Per la qual cagione quella acqua che scende, come noi vi dimostrammo di sopra, da quella fonte, che il Poeta pone che sia in su l'orlo del quarto cerchio, giù per la ripa dello sfondato del vano in su il piano di questo quinto, trovandolo come si è detto a pendio, e cercando per istare, come è di sua natura, immediatamente sopra la terra e sotto l'aria, se ne va verso le mura di Dite; e lascia per tutto, lungo la ripa e i fianchi dello sfondato, alquanto di asciutto a guisa di una via, che gira in fra la ripa e ove comincia a fermarsi l'acqua (la quale egli chiama <emph>lorda pozza</emph>, perchè <emph>pozza</emph> e <emph>pozzanghera</emph> significa nella nostra lingua ogni ragunata d'acqua, e <emph>lorda</emph> significa sucida, onde si chiama così la lana avanti ch'ella sia lavata) attorno attorno tutto questo quinto cerchio. Della qual via dicendo il Poeta nel testo che girarono grande arco, tenendo però sempre volti gli occhi a quegli spiriti, egli ci dimostra che girarono e fecero più che la metà di quella. Imperò che ogni cerchio del quale si fa due parti (chè così significa propiamente questa voce <emph>dividere</emph>), o le parti, che si fanno nel dividerlo, di lui son equali, cioè l'una <add resp="ed">[non]</add> maggiore dell'altra, o elle son diseguali. Se elle sono equali, elle si chiamono <emph>semicirculi</emph>, o mezzi cerchi; e se elle son diseguali, elle si chiamon <emph>archi</emph>; ma la maggiore, <emph>arco maggiore</emph> o vero <emph>grande</emph>, e la minore, <emph>arco minore</emph> o vero <emph>piccolo</emph>. Dimostra adunque il Poeta nel testo, che girarono camminando più che la metà di questo cerchio, poi ch'egli dice che giraron <emph>grande arco</emph> di quello infra la ripa e il mezzo. Ove voi avete ad avvertire ch'ei si ha a leggere <emph>mèzzo</emph>, per <emph>e</emph> chiusa e piccola, e non <emph>mèzzo</emph>, per <emph>e</emph> aperta e grande. Imperò che il Poeta non vuol dire che girassero fra la ripa e il mezzo del vano e del cartoccio di esso Inferno, come hanno creduto alcuni; perchè se egli intendesse così, noi non potremmo cavar da le sue parole in qual parte del piano di questo cerchio fusse posta questa via, avendo egli di diametro (come vi si disse di sopra) miglia settantacinque; ma fra la ripa e il <emph>mèzzo</emph>, cioè dove incominciava il molle e il tenero per cagion dell'acqua, la quale cominciava quivi a fermarsi e a far palude, onde la terra del suolo del piano incominciava a essere <emph>mèzza</emph>, cioè tenera e molle; chè così la chiama il Poeta per similitudine e per metafora, tolta da i frutti, che quando eglino inteneriscono troppo nel maturarsi, si chiamano vulgarmente <emph>mèzzi</emph>. E che il Poeta intenda così, ce lo dimostra, oltre a le ragioni sopradette, manifestamente l'ultima parola del verso che segue, il qual dice: <emph>Venimmo a piè d'una torre al da sezzo.</emph> Perciò che se il Poeta intendesse <emph>mezzo</emph> per luogo ovvero punto equidistante a una circunferenza d'un cerchio, la rima non sarebbe buona; dove intendendo <emph>mèzzo</emph>, ella ha il suon medesimo che <emph>sezzo</emph> o <emph>da sezzo</emph>, che significa <emph>fine</emph>. E qui, cioè arrivati ch'ei furon a questa torre, il Poeta pon fine a questo capitolo.</p></div3></div2>
<div2 type="parte" n="CANTO VIII">
<div3 type="capitolo"><head>LEZIONE TERZA CAPITOLO OTTAVO DELL'INFERNO DI DANTE <add resp="ed">[vv. 1-18]</add></head>
<p><quote rend="block"><lg><l>Io dico, seguitando, che assai prima</l>
<l>Che noi fussimo a piè dell'alta torre,</l>
<l>Gli occhi nostri ne andar suso a la cima</l></lg>
<lg><l>Per due fiammette che vedemmo porre....</l></lg></quote></p>
<p><add resp="ed">[1-6]</add> Due sono l'opinioni per quel che il Poeta cominciassi in questa maniera quest'ottavo capitolo; dicendo alcuni, che questo modo di parlare, <emph>io dico seguitando</emph>, dimostra che il Poeta avessi fatto insino a qui prima, e di poi dopo alcun tempo, ripigliando la opera, egli dicessi: <emph>io dico seguitando</emph>, per dimostrare ove egli aveva ricominciato a seguitarla. E in confermazione di tal cosa dice il Landino che il Boccaccio riferisce avere udito dire a uno nipote di Dante, chiamato Andrea Poggi, che quando Dante ebbe bando di ribello, mona Gemma sua moglie dubitando, come di poi gli avvenne, che la casa non le fusse vota, transfugò in luogo salvo alcune sue cose migliori, e insieme con quelle la maggior parte delle scritture di Dante. Infra le quali ritrovando ella dopo alcuni anni uno quadernuccio di mano di Dante, in sul quale erano scritti i sette primi capitoli, lo dette a uno suo parente, uomo che dava ancora egli opera a la poesia; il quale veggendo così bello e alto principio, e desiderando che Dante lo finissi, mandò detto quadernuccio al Marchese Morello Malespini, appresso del quale si ritrovava a detto tempo Dante, che glie lo desse, e pregassilo ch'ei finisse tale opera. Della qual cosa rallegratosi Dante, il quale si pensava che tali fatiche si fussero perdute quando gli fu saccheggiata la casa, onde si era levato al tutto da tal pensiero, deliberò e per interesso suo e per compiacere al Marchese di seguitare l'opera; onde, ripigliando, la ricominciò per la cagion detta nella maniera che voi vedete. E questa è la prima opinione. La seconda dipoi è di coloro che dicono ch'egli incominciò così questo capitolo, perchè ei non aveva potuto dire nel settimo, per non essere troppo lungo, tutto quel ch'ei voleva sopra questa materia; e avendo sempre trattato insino a qui d'una materia in uno capitolo solo (come trattò nel primo dello smarrimento suo nella selva; nel secondo, della deliberazione di seguitare Virgilio; nel terzo, dello antiporto dell'Inferno, nel quale ei trovò gli sciagurati che mai non fur vivi; nel quarto, del primo cerchio dello Inferno, cioè del limbo; nel quinto, del secondo cerchio, ov'ei mette che sieno puniti i peccatori carnali; nel sesto, del terzo cerchio, ove son puniti i golosi; e nel settimo, del quarto cerchio, ove son puniti gli avari e i prodighi); e di più avendo narrato come in su l'orlo di esso quarto cerchio è una fonte, la quale ribollendo manda continovamente fuori di sè acqua, la quale scendendo nel quinto cerchio fa nel modo che voi sentiste di sopra la palude Stige; nel quale quinto cerchio ritrovandosi esser disceso il Poeta, e non avendo finito ancor di trattare la materia che ei aveva preposto, e dubitando di non esser troppo lungo, egli finì il capitolo, e fece questo altro; ove per mostrare ch'ei trattava della materia medesima, egli lo incominciò nella maniera che voi vedete: <emph>io dico seguitando</emph>. E questa seconda opinione tengo ancora similmente io, persuadendomi che se Dante avesse voluto ch'ei si vedesse ove tale opera gli era stata interrotta con mandarlo in esilio, e dove egli di poi la ricominciassi, ch'ei lo arebbe espresso e detto molto più chiaramente. Nè mi ritrae da questa opinione il dire tal cosa il Boccaccio, che fu vicino a quei tempi; poichè il nipote del Poeta, che gli fu più vicino, e che pare che dovesse aver più notizia delle cose di Dante, non lo dice egli nel suo comento. E a chi ricercassi, perchè il Poeta non ha osservato il medesimo ordine in questi due capitoli, ch'egli ha fatto ne' sei primi, di trattar in un capitolo di una materia sola, parendo ch'ei potesse farlo ancora in questi, cioè finire il capitolo settimo quando ei si partirno del quarto cerchio, e incominciare l'ottavo quando ei cominciava a trattare del quinto; si risponde che il Poeta ha fatto tal cosa ad arte, per dimostrarci, con lo essere appiccati questo quarto e questo quinto cerchio, mediante quel fiumicello che nasce da quella fonte, in certo modo insieme, che le ricchezze, le quali sono il subietto della prodigalità e dell'avarizia, sono ancor la cagione principale, il più delle volte, di questi due peccati della ira e dell'accidia. Con ciò sia che la maggior parte delle differenze e delle liti, che hanno gli uomini l'uno con l'altro, nasca da le ricchezze; per il che elle furon chiamate da Ovidio, quando ei racconta ch'elle guastarono l'età dell'oro e il viver pacifico degli uomini, <foreign lang="lat">inritamenta malorum</foreign>. E oltre a di questo le ricchezze fanno gli uomini oziosi, e conseguentemente molte volte pigri e infingardi; donde nasce di poi in loro il vizio dell'accidia, la quale fa loro venire a fastidio e a noia il bene operare; il che non posson far così facilmente i poveri, constringendogli la povertà, chiamata per tal cagione da Persio <emph>maestra delle arti</emph>, a operare e fuggire l'ozio, e per conseguenza l'accidia. E però nascendo questi due vizii nel modo che voi avete veduto da un principio medesimo, il Poeta volendo ancor punirgli in un luogo medesimo, e non potendo far tutto in uno capitolo solo, incomincia nella maniera che voi vedete questo ottavo, ove egli tratta di poi appieno del quinto cerchio. Nel quale cerchio tengono tutti gli espositori, e antichi e moderni, che sien puniti nel fango e nella acqua della palude Stige non solamente gl'irosi e gli accidiosi, ma ancora gl'invidiosi e i superbi; dicendo che non si trovando luogo alcuno dove il Poeta metta che sieno puniti particularmente questi due peccati, ch'egli è conveniente ch'ei sieno puniti ancora eglino, insieme con gli altri cinque mortali, fuori della città di Dite, e conseguentemente in questo luogo; e massime dicendo il Poeta poco di sotto:
<quote rend="block"><lg><l>Quanti si tengono or là su gran regi,</l>
<l>Che qui staranno come porci in brago;</l></lg></quote>
ove ei par ch'e' parli de' superbi, dicendo egli ch'ei si tengon nel mondo <emph>grandi</emph>, e che per pena di tal loro opinione e superbia ei saranno straziati e dispregiati vilmente nel fango di questa palude, a guisa di porci nella broda. Questa opinione, salvo l'onore di quei che ne sono stati autori, non solamente non mi piace, ma ei mi pare ch'ella sia al tutto contraria a la intenzione del Poeta; con ciò sia che questa divisione ch'ei fa de' cerchi, ch'ei mette che sieno dentro a la città di Dite, da quegli che son di fuori, non serva e non sia fatta da lui, come voi vedrete più giù, ad altro fine, che per punire fuori della città quei peccati che nascono da incontinenzia, come manco gravi, e dentro a quella quei che nascono da malignità di mente, come più gravi. E la superbia e l'invidia nascono da malignità di mente, e non da incontinenza. E a quel ch'ei dicono, ch'ei non si truova in questo Inferno luogo alcuno particulare ove sieno puniti i superbi e gl'invidiosi, risponde dottamente il Giambullari, dicendo che egli non fa questo, perchè questi due peccati non sieno capitalissimi, come in verità ei sono, ma perchè essendo l'uno e l'altro, per essere fondati nella mente maligna dell'uomo, peccati segretissimi, rade volte o non mai si dimostrano nella propia specie; la qual cosa conoscendo egli non dà loro luogo particulare, ma gli distribuisce in tante diverse specie, quante sono le colpe che si puniscono da le mura della città di Dite insino a dove è Lucifero nel centro di esso Inferno. E chi andrà esaminando bene tal cosa vedrà facilmente ch'ei non si ritruova là dentro peccato alcuno, che non si riduca a uno di questi due vizii, invidia e superbia, e qualcuno ad amendue insieme. Ma perchè di questo s'ha a trattare ne' luoghi propii, noi lo lasceremo ora da parte, e verremo a la dichiarazione del testo. Nel quale seguitando il Poeta, come noi dicemmo di sopra, di trattare della materia ch'egli aveva incomincia nello altro capitolo, dice che innanzi che Virgilio ed egli fussero arrivati a piè di quella torre, della quale ei parlò nell'ultimo verso dello altro capitolo dicendo: <emph>venimmo a piè d'una torre al da sezzo</emph> (la quale torre era nel cominciare della palude da la parte della ripa del vano), che i loro occhi ne andarono e furon indirizzati da loro a la cima di quella torre. E questo dice che fu per cagione di due fiammette e di due fiaccole accese, ch'ei videro porre sopra la cima di quella. E un'altra torre, leggono quei che tengono che in questo luogo sieno ancor punite la superbia e la invidia, ch'ei videro da lunge rendere cenno, cioè mostrare ancora ella similmente due altre fiaccole accese. E questa è quell'altra torre, la qual noi dicemmo ch'è sopra la porta della città, la quale dice ch'era tanto discosto, ch'è appena che i loro occhi potessero comprenderla e scorgerla. E questo è il senso litterale di questo luogo; al quale gli espositori detti di sopra danno questo senso, che queste fiamme (le quali secondo loro sono quattro, due sopra la prima torre, posta in su il principio della palude, e due sopra la torre ch'è sopra la porta della città), dimostre da quei di dentro per mostrare e render cenno come eglino avevano inteso, come si vede far molte volte ne' tempi di guerra da uno luogo a uno altro, significhino quattro affetti e passioni della superbia. Della quale cosa parlando più a lungo che alcuno altro Benvenuto da Imola, mi è parso di recitarvi le parole sue propie le quali sono queste: "Pone lo autore due torri, e in ciascuna due fiamme. La prima torre è la superbia estrinsica e apparente; e però è la prima scoperta a la vista, cioè a la speculazione del Poeta. Ed è questa di due specie, significate per le due fiamme, cioè superbia delle cose ben fatte, e delle mal fatte. Imperò che questo vizio non solamente ha luogo tra i mali, ma ancora tra i beni; come è verbigrazia insuperbire uno per la scienza, per la virtù e per la bontà, dandone la gloria a sè, e non a Dio; e tra' mali, quando uno arrogantemente si attribuisce quella bontà, che veramente non è in lui. La seconda torre è la superbia intrinsica, che mediante la estrinsica si manifesta e si scuopre, essendo impossibile conoscerla altrimenti. E questa ancora ella fa due fiamme, corrispondenti a quella prima; perciò che ancora ella ha luogo nel bene e nel male." E questa è la opinione dell'Imolese, seguitata (come io ho detto) di poi da tutti gli altri. Dove noi, che tegnamo, come voi sentiste di sopra, che in questo luogo non sieno puniti altri vizii che la ira e l'accidia, e che non sapremmo ancor vedere, quando ei ci fussero ancor punite la superbia e la invidia, perchè queste quattro fiamme avessero più tosto a significare questi affetti e qualità della superbia, che quegli della invidia e della ira e dell'accidia, intendiamo primieramente in altro modo questo testo litteralmente, e di poi lo espognamo ancora secondo uno altro senso moralmente e allegoricamente. Imperò che, in quanto a la lettera, noi intendiamo che quelle fiamme, che apparseno sopra le torri, fussero tre, e non quattro. E questo è perchè noi riferiamo, nel legger il testo, quel relativo <emph>un'altra</emph> a quelle fiamme, onde diciamo: <emph>e un'altra fiamma rendere cenno</emph>, che fanno tre; e facendo così, la construzione è facilissima; dove eglino, referendolo a la torre, hanno la prima cosa lo antecedente più discosto, e oltre a di questo hanno a sopperire due altre fiammette, dicendo: e <emph>un'altra torre</emph> render cenno con <emph>due altre fiammette</emph>; chè l'una cosa e l'altra fanno la construzione difficile e oscura. E di poi, quanto al senso allegorico; perchè dove ei tengono che le quattro fiamme, ch'ei dicono, significhino quei quattro affetti della superbia che voi sentiste di sopra (il che ha quelle difficultà che noi dicemmo), noi tegniamo che le nostre tre significhino le cagioni e i principii, che concorrono universalmente al peccato. E quello che ci fa esporre questo luogo in questa maniera è il non potere avere cognizione o scienza perfettamente d'una cosa, se ei non si ha prima cognizione delle sue cagioni e de' principii. E questa è dottrina provata da 'l Filosofo nel primo della <title>Posteriora</title>, e di poi posta da lui per una massima e per comun concetto nel proemio della sua <title>Filosofia naturale</title>, dicendo che allora solamente possiamo noi dire di saper veramente una cosa, che noi sappiamo i suoi principii e le sue cagioni. Se Virgilio voleva adunque introdur Dante nella vera cognizione de' peccati che nascono da malizia o da bestialità, ei non poteva farlo altramente che facendogli prima conoscere i principii e le cagioni che concorrono al commettergli, le quali io ritrovo essere tre: l'<emph>appetito</emph>, la <emph>volontà</emph> e l'<emph>operazione</emph>. Per intelligenza della qual cosa è da sapere che ritrovandosi nell'uomo, oltre a lo <emph>appetito</emph> posto nella parte sua sensitiva come hanno gli altri animali, la <emph>volontà</emph>, la quale è posta nella parte sua ragionevole; la qual volontà è per sua natura libera e superiora, e può comandare a lo appetito sensitivo; l'uomo non si muove, subito che lo appetito appetisce uno obbietto, a cercar di conseguirlo, come gli animali che son guidati da esso appetito; come fa verbigrazia una pecora, che veggendo l'erba, e avendo fame, è guidata per forza da esso appetito a pascerla, il che nasce perchè il giudicio, con ch'ella ha giudicato essa erba essergli buona, non è giudizio libero; ma l'uomo aspetta la determinazione della volontà, la qual aspetta il consiglio della ragione (io parlo quando egli opera secondo che si conviene a la natura sua); la quale ragione esamina se tale obbietto gli è buono e conveniente o no, avendo rispetto al tempo e a molte altre cose, e dopo questo consiglio egli la elegge, o ei la rifiuta. E questa elezione è quella che i nostri teologi chiamano <emph>libero arbitrio</emph>; onde disse San Tommaso che la volontà e il libero arbitrio sono una cosa medesima. E se bene alcuni hanno detto che il volere e l'eleggere sono due operazioni diverse; con ciò sia che Aristotile dica nell'<title>Etica</title> che la volontà è del fine, e l'elezione di quelle cose che si ricercono e sono circa al fine; risponde nel luogo medesimo San Tommaso, che il volere e lo eleggere, se bene elle sono due azioni diverse, si riducono amendue a un medesimo principio, e questo è la <emph>volontà</emph>; sì come si riducono ancora il muoversi e il fermarsi a un principio medesimo, e questo è la <emph>natura</emph>, onde disse il Filosofo ch'ella è principio di moto e di quiete; e come si riducono medesimamente a un principio medesimo, e questo è lo <emph>intelletto</emph>, lo intendere e il raziocinare e discorrere. Onde come nell'intendere si chiama <emph>intelletto</emph> quella cognizione de' primi principii, che nasce in noi solamente mediante il suo lume; e di poi si chiama <emph>discorrere</emph> quella cognizione delle cose, che noi acquistiamo camminando col valore di essi primi principii da le cose che ci son note a quelle che non ci son note; così si chiama ancor similmente nel volere <emph>volontà</emph> quella prima voglia che vuole una cosa come fine, e <emph>libero arbitrio</emph> poi lo eleggerla, ed eleggere i mezzi a conseguirla; da la quale elezione nasce di poi ultimamente lo <emph>operare</emph>. E queste tre cagioni concorrendo al peccato, come cause e principii, significano secondo me le tre fiamme, che il Poeta dice che apparsero sopra quelle torri. Imperò che come quelle fiamme servono, facendo segno, a far venir la barca che guidi chi ha a passare nella città di Dite, la cognizione di queste tre cagioni introduce similmente lo intelletto dell'uomo nella vera cognizione de' peccati che si commetton, come si è detto più volte, per malignità o per bestialità. E sono figurate queste tre cagioni di questi peccati così gravi con grande arte da 'l Poeta con tre fiamme di fuoco. Imperò che, come la fiamma è un fumo acceso e affocato da quella troppa calidità ch'è in questo nostro fuoco terrestre, onde egli abbrucia e divora ogni cosa, così sono ancor similmente questi tre motivi del peccato tre nostri affetti, infiammati da 'l troppo amor di noi stessi, il qual fa che lo appetito appetisce sfrenatamente quel che non è bene, e l'uomo opera quel ch'ei non doverebbe. E se qualcuno mi opponessi per quel che il Poeta non tenne questo modo nel cercare di conoscere quei peccati che nascon da fragilità, i quali ei mette che sieno puniti ne' cerchi superiori; io gli risponderei, che quei peccati che si commettono per fragilità non hanno sì occulte cagioni, ma hanno per cagione principale l'infermità della nostra natura, la quale è manifestissima a ciascuno; per il che ei vengono a esser commessi da l'uomo più tosto, come dice il Poeta, per incontinenza e lasciandosi tirare la volontà e non eleggendo, che per avere corrotta da malignità la ragione, o averla perduta affatto per bestialità, come son commessi questi che il Poeta mette che sieno puniti dentro a la città di Dite. <add resp="ed">[7-9]</add> Apparendo adunque queste tre fiamme (per tornare al testo) a gli occhi del Poeta, e non sapendo egli la cagione, si mosse a dimandar Virgilio quel ch'elle volessero inferire, onde dice:
<quote rend="block"><lg><l>Ed io rivolto al mar di tutto il senno</l>
<l>Dissi: questo che dice? e che risponde</l>
<l>Quello altro fuoco? e chi son quei che il fenno?</l></lg></quote>
Sono in questo parlare che fa Dante a Virgilio (il quale in quanto a la lettera è manifestissimo per sè stesso) due cose degne, e massimamente la seconda, di grandissima considerazione. La prima è, quanto sia ingegnosa e bella questa metafora ch'egli usa, volendo chiamare Virgilio <emph>savio</emph>, chiamandolo <emph>mare di tutto il senno</emph>, cioè <emph>sapere</emph>; chè così significa questa voce; onde fu detto ancor da lui nel Paradiso, parlando di Salamone il quale chiese a Dio, per sapere bene governare il suo popolo, il dono della scienza: io vidi quel Re <emph>che chiese senno</emph>. Per il che fare è da considerare, che come nel mare concorrono l'acque, e da quelle traendo poi il sole le parti più dolci e più sottili, le conduce per via di evaporazione e di assottigliamento in alto, ove ricondensatesi quelle mediante il freddo si convertono in piove, le quali cascando di poi sopra la terra la bagnono; laonde dove ella, che per sè stessa rispetto a la siccità sua non produrrebbe cosa alcuna o pochissimo, diventa fertile e abbondantissima di biade e di frutti; così si riducono ancor nel sapiente le cognizioni delle cose, da le quali traendo di poi il suo intelletto le scienze e l'arti, le riduce in metodo e in regola; onde bagnandosi di loro lo intelletto umano, il quale è per sè stesso (come disse il Filosofo) simile a una tavola rasa, diviene di sterile fertile; e dove senza scienza e precettore ei saprebbe poco e produrrebbe pochissimo, ei diviene mediante quelle pieno e abbondantissimo di utili e preziosi frutti. La seconda cosa, la quale è degna di considerazione in questo parlare del Poeta, è ch'egli chiama ora quelle due fiammette, ch'ei disse che vider porre sopra la prima torre, un <emph>fuoco</emph>; onde dice: <emph>questo fuoco che dice?</emph> Ove si vede manifestamente, soggiugnendo egli di poi: <emph>e che rispose quello altro?</emph> ch'egli intende delle due fiammette prime. La qual cosa non è (del che io mi maraviglio) considerata da espositore alcuno, se bene ella è notabilissima. Laonde considerandola noi diciamo, in quanto a la lettera, ch'ei chiama le due fiammette un <emph>fuoco</emph>, perchè il fuoco è in verità, in quanto a sè, tutto uno, ma è diviso, per esser diviso il subbietto e la materia nella qual egli è acceso; onde s'ei fusse possibile mettere tutte le cose atte ad ardere insieme, e di poi attaccarvi fuoco, ei non è dubbio alcuno che il fuoco che ne risulterebbe, in quanto a la fiamma, sarebbe un fuoco solo. E in quanto al senso allegorico o morale, diciamo che il Poeta lo ha fatto ad arte per questa cagione. Aveva il Poeta posto, come noi dicemmo di sopra, quelle due prime fiammette per i due primi principii e prime cagioni del peccato, cioè per lo appetito sensitivo e per la volontà ragionevole, che si ritruovono l'uno e l'altra nell'uomo; da la qual cosa temendo egli che qualcuno non cavasse questa mala dottrina, che in noi sieno due anime, egli dimostra, con chiamare quelle due fiammette uno <emph>fuoco</emph> solo, che l'anima nostra e sensitiva e ragionevole debbe chiamarsi ed è ancora ella un'anima e una sustanza sola; e questo è perchè la parte sensitiva (se ella si può però chiamar così, essendo l'anima indivisibile) è, nella anima razionale, potenza e non anima, sì come è ancor similmente la vegetativa nella sensitiva, potenza e non anima. Della qual cosa acciò che voi siate meglio capaci, voi avete a sapere, come subito ch'ella entra in quel pezzo di carne, chiamato <emph>embrione</emph>, che si genera primieramente nel ventre della donna quando si ha a fare uno uomo, l'anima <emph>vegetativa</emph> ch'era prima in lui, onde egli viveva ed era cresciuto e condottosi a quel termine, manca e resta di essere più anima, e diventa potenza dell'anima <emph>sensitiva</emph>: onde la <emph>sensitiva</emph> la contiene in sè, come fa il due l'uno. E così ancor similmente, subito che l'anima <emph>razionale</emph> è creata e infusa da Dio in quel corpicello e in quello animaletto, che è, subito chi egli è, in potenza se non propinqua, almanco remota a intendere, l'anima <emph>sensitiva</emph> manca di essere più in lui anima, come ella era prima, e diventa, ancora ella potenza della <emph>intellettiva</emph> ovvero <emph>razionale</emph>, denominata così da la parte sua più nobile, ch'è lo intelletto e la ragione. Onde essendo contenute da lei la <emph>vegetativa</emph> e la <emph>sensitiva</emph>, in quel propio modo che son contenuti da 'l tre il due e l'uno, si viene a fare un'anima sola, che per aver la <emph>sensitiva</emph> sente, e per aver la <emph>intellettiva</emph> intende. La qual cosa fu molto dotta e artificiosamente espressa da lui nel venticinquesimo capitolo del Purgatorio, dicendo:
<quote rend="block"><lg><l>Apri a la verità che viene il petto,</l>
<l>E sappi che sì tosto come al feto</l>
<l>Lo articular del cerebro è perfetto,</l></lg>
<lg><l>Lo Motor primo a lui si volge, lieto</l>
<l>Sovra tanta arte di natura, e spira</l>
<l>Spirito nuovo di virtù repleto,</l></lg>
<lg><l>Che ciò che ei truova attivo quivi tira</l>
<l>In sua sustanza, e fassi un'alma sola,</l>
<l>Che vive e sente, e sè in sè rigira.</l></lg></quote>
Il che vuol dire: si reflette e rivolge sopra sè stessa, intendendosi, e intendendo ch'ella intende, il che è officio propio dello intelletto; e non, come dice il Vellutello, si rigira in sè stessa, <emph>in quanto a la potenza sua motiva</emph>, senza considerare che il Poeta tratta qui del modo come l'uomo divenga di animale uomo, e lo manifesta e lo propone poco di sopra, quando avendo parlato del modo come si generi del seme umano il feto e lo embrione, e di poi come lo embrione diventi animale, ei dice: <emph>Ma come d'animal divenga fante,</emph> cioè creatura che favelli, onde chiama in altro luogo i fanciulli <emph>fantolini</emph>. Sarebbe adunque grande errore il tenere ch'in noi fusse più d'un'anima. E il Poeta stesso, volendolo provare nel principio del quarto capitolo del Purgatorio, con mostrare che quando l'anima nostra o per diletto o per doglia si raccoglie bene in sè stessa, ei par ch'ella non attenda più a potenza alcuna, cioè ch'ella non vegga e non oda o senta più cosa alcuna, il che non avverrebbe se in noi fussero più anime, dice:
<quote rend="block"><l>E questo è contro a quello error che crede</l>
<l>Ch'un'anima sovra altra in noi si accenda.</l></quote>
Per torre adunque e levar questa occasione a gli uomini ch'ei non caggino in questo errore, il Poeta chiama quelle due fiammette un <emph>fuoco</emph> solo, quando egli gli domanda quel che volesse dir l'uno e rispondesse l'altro. <add resp="ed">[10-12]</add> A la qual domanda volendo egli narrare quel che gli fu risposto da Virgilio, dice:
<quote rend="block"><lg><l>Ed egli a me: su per le sucide onde</l>
<l>Già scorger puoi quello che si aspetta,</l>
<l>Se il fumo del pantan nol ti nasconde.</l></lg></quote>
Perciò che già appariva sopra l'onde e acque di essa palude, chiamate da lui <emph>sucide</emph>, cioè oscure (ed egli lo poteva vedere, se già il fumo e la nebbia che usciva di quel pantano non lo nascondeva), quello che si aspettava, e avevan chiamato quelle due prime fiamme. <add resp="ed">[13-18]</add> E questa era una barchetta, la quale, ancor ch'ella fusse guidata da un solo galeotto e rematore, andava tanto veloce, che volendo esprimerlo il Poeta, lo fa con una comparazione, dicendo:
<quote rend="block"><lg><l>Corda non pinse mai da sè saetta,</l>
<l>Che sì corresse via per l'aria snella,</l></lg></quote>
cioè veloce e leggieri. E quel galeotto dice, <emph>Che gridava: or sei giunta, anima fella,</emph> dicendo (secondo i più) tali parole a Virgilio, perciò che vedendo egli Dante col corpo, non pensava di averlo a passare; o veramente il Poeta lo fa dire così, secondo il Landino, per esprimere il costume di chi si lascia vincere da l'ira, che s'infiamma spesse volte tanto in quella, ch'ei non discerne il vero; come fa qui questo demonio, che non vedeva ch'eglino erano due. Perciò che pel fango di questa palude si punisce (come voi sentiste di sopra) l'ira. A le quali parole quel che rispondesse Virgilio, e così ancor quel che significhi questa barca, e questo galeotto che guidò con quella i nostri poeti nella città, vi sarà detto da noi, concedendolo Dio, domenica che viene.</p></div3>
<div3 type="capitolo"><head>LEZIONE QUARTA <add resp="ed">[vv. 19-45]</add></head>
<p><quote rend="block"><lg><l>Flegias, Flegias, tu gridi a voto,</l>
<l>Disse lo mio signore, a questa volta;</l>
<l>Più non ci arai che sol passando il loto.</l></lg></quote></p>
<p><add resp="ed">[19-21]</add> Pone il Poeta (sì come egli fece ancor di sopra nel cerchio de' golosi Cerbero, e in quello degli avari Plutone) in questo quinto cerchio degl'irosi e degli accidiosi, e per tormentatore e gastigatore di esse anime, e per dimostrarci la natura e la qualità di esso peccato, uno Demonio, il qual egli chiama, come voi vedete nel testo, Flegias. Il quale Flegias fu, secondo le favole de' poeti, uno figliuolo di Marte, ed ebbe una figliuola chiamata Coronis, la quale essendogli violata da Apollo, e risapendolo Flegias, ammazzò con le sue propie mani essa sua figliuola. E non potendo vendicarsi altrimenti con Apollo, messe fuoco in uno suo tempio, e arselo, e rovinollo insin dai fondamenti; per la qual cosa egli fu morto da esso Apollo, e mandato all'inferno a esser eternalmente punito dello essersi tanto adirato, ch'egli imbrattassi le mani nel sangue della figliuola, e diventassi così impio e sacrilego contro agli Dii, con pena (secondo alcuni) di stare sempre, senza potere punto muoversi, sotto a un sasso grandissimo, il quale pare sempre che gli voglia cadere a dosso. Questa favola avendo letta il nostro Dante, si accommoda di esso Flegias, sì come egli fece ancor (come noi dicemmo di sopra) di Cerbero e di Plutone, ponendolo a gastigare e tormentare queste anime degl'irosi, come significa il suo nome; perciò che <emph>Flegias</emph>, dice il Leneo esponendo questo luogo, vuole propio dire <emph>tormentatore ed esecutore di pene</emph>. E per dimostrarci col suo esempio, come infra gli altri mali che genera l'ira, ella impedisce, a chi si lascia vincere da lei, spesse volte, come dice Catone, di maniera l'animo, ch'ella non gli lascia scorgere il vero, egli mette (come noi dicemmo nell'altra lezione, esponendo il testo secondo la lettera) ch'ei non discernesse come eglino erano due, ma venisse gridando come a un solo bestialmente: <emph>or sei giunta, anima fella</emph>. Onde gli fu risposto da Virgilio, replicando, per dar maggior efficacia a le sue parole, e mettere maggior terrore e paura in lui, due volte (come voi avete nel testo) il suo nome, ch'egli gridava questa volta invano. Con ciò sia ch'ei non avesse avere alcun di loro in balìa e podestà sua, ma che starebbero solamente seco quel tanto ch'ei perrebbe a passargli nella sua barca il loto e l'acqua piena di fango di quella palude. <add resp="ed">[22-24]</add> Dopo la qual cosa seguita il testo:
<quote rend="block"><lg><l>Quale è colui che grande inganno ascolta</l>
<l>Che gli sia fatto, e poi se ne rammarca,</l>
<l>Fecesi Flegias nell'ira accolta,</l></lg></quote>
dimostrando con questa bella comparazione dello attristarsi che fa comunemente uno, al quale è scoperto e manifestato qualche inganno, pigliandone dolore, e oltre a di questo di poi rammaricandosene, che così si attristò similmente, nella ira che s'accolse dentro al suo petto, Flegias dello intendere tal cosa. Ove il Poeta dimostra con grande arte e dottrina, come i demonii, essendo dannati, vorrebbero, e hanno per male che ogni uno non sia dannato come loro. <add resp="ed">[25-27]</add> Dopo la qual cosa, essendo quietato, ancor che contro a sua voglia, Flegias, dice il Poeta:
<quote rend="block"><lg><l>Lo duca mio discese nella barca,</l>
<l>E poi mi fece entrare appresso lui,</l>
<l>E sol, quando io fui dentro, parve carca.</l></lg></quote>
E questo è detto da lui per descrivere più propiamente e far più verisimile la favola. Imperò che essendo l'anime incorporee non vengono avere in loro gravità alcuna, come hanno i corpi; che essendo composti de' quattro elementi, infra i quali è la terra, ch'è semplicemente grave (onde sta per tal cagione ed è ragunata tutta intorno al centro del mondo, il quale è il luogo proprio delle cose gravi), conviene che abbino ancora eglino similmente qualche gravità in loro, mediante la quale Dante dice che essa barca di Flegias parve solamente carica, entrato che vi fu egli che aveva il corpo. <add resp="ed">[28-30]</add> Per la qual cagione affondando ella, e pigliando più acqua ch'ella non faceva con Virgilio e con Flegias ch'erano spiriti, soggiugne il Poeta:
<quote rend="block"><l>Secando se ne va l'antica prora</l>
<l>Dell'acqua più che non suol con altrui;</l></quote>
cioè va fendendo e pigliando più acqua con la sua prora (che è quella parte dinanzi con la quale le navi fendono l'acqua, che noi chiamiamo vulgarmente <emph>prua</emph>), dentro che vi fu il Poeta, per avere come si è detto il corpo, ch'ella non faceva <emph>con altrui</emph>, cioè carica solamente di Flegias e di Virgilio, ch'erano spiriti. E questo è il senso litterale di questo luogo. Il quale volendo esporre allegoricamente gl'interpreti, dicono alcuni che questa barca, per la quale passando i nostri poeti la palude Stige entraron nella città di Dite, significa quella contemplazione e quella considerazione, mediante la quale l'uomo acquista la cognizione delle cose. E con questa il Poeta cerca, passando per le turbazioni dello animo, d'introdurci nella cognizione de' peccati che si commettono per malignità e per bestialità; nella quale contemplazione va innanzi Virgilio per guida, cioè la ragione superiore; e Dante lo seguita, cioè la sensualità. E perchè la ragione superiore nel considerare essi vizii non si immerge in loro (ma gli considera in astratto nella loro natura stessa spiritualmente), come fa la sensualità, la quale ancora ch'ella sia disposta e deliberata a seguitare la ragione, non può fare, per la fragilità sua, ch'ella non vi s'immerga e non vi si affondi alquanto dentro (e queste sono le parole del Landino); il Poeta dice ch'essa barca parve solamente carica, per il che ella si affondò più ch'ella non soleva, entrato che vi fu dentro egli; onde se ne andò solamente allora secando più acqua ch'ella non faceva prima con la sua prora, essendo la cognizione sensitiva, come dice il comentatore, nel primo grado della certezza. Altri sono che voglion che questa barca significhi la mente del Poeta, la quale essendo carica della grave e profonda cogitazione di essi vizii, si profondava oltre a modo, per ben conoscere la loro natura, negli affetti e nelle passioni nostre; cagioni di generare ne l'uomo quella tristizia che significa la palude Stige. Queste due esposizioni è certo, che se elle si considerono bene, che accennono almanco, se elle non dichiarono espressamente, la intenzione del Poeta; ma confusamente e di sorte che gli autori loro stessi, non che chi legge, par che non abbino inteso distintamente quel ch'ei voglino dire. Perciò che se bene eglino hanno detto bene in questo generale, che questa barca significhi la mente del Poeta, ch'era quella che l'aveva a guidare in Dite, e nella cognizione de' peccati che si puniscono là dentro, eglino hanno mancato poi ne' particulari, e in dire che Virgilio significhi la ragione, e Dante la sensualità. E però io convengo con loro in quanto a questo, che la barca significhi la mente o la speculazione del Poeta; ma io non tengo già poi che per Virgilio si abbia a intendere la ragione, e per Dante la sensualità; ma tengo che Virgilio significhi la sapienza, e Dante la scienzia; con i quali due abiti si acquista dall'uomo la perfetta cognizione delle cose speculative. E questa opinione è fondata da me sopra quelle parole, con le quali Dante (come voi sentiste nella lezione passata) chiamò Virgilio <emph>mare di tutto il senno</emph>; il che non vuol dire altro, come noi vi dicemmo allora, che <emph>sapiente</emph>. Per più chiara notizia e cognizione della qual cosa voi avete a sapere ch'ei sono solamente cinque (come scrive il Filosofo nel sesto dell'<title>Etica</title>) gli abiti, mediante i quali, e per virtù de' quali, l'anima nostra, per usare le parole sue, può dire e pronunziare, o affermando o negando, il vero di qual si voglia cosa, cioè sapere e intendere di tutte le cose la verità: che il primo è chiamato da lui <emph>intelletto</emph>, il secondo <emph>sapienza</emph>, il terzo <emph>scienza</emph>, il quarto <emph>prudenza</emph>, e il quinto <emph>arte</emph>. La <emph>opinione</emph>, se ben ella ci dà ancora ella qualche notizia delle cose, non è messa da 'l Filosofo fra essi abiti, perchè la cognizione delle cose, ch'ella genera in noi, non si può chiamare <emph>scienza</emph>; e questo è perchè ella non è <emph>certa</emph>, e il primo officio della scienza è rendere altrui certo di quello che si sa per mezzo suo. Imperò che quella cognizione, che s'ha d'una cosa mediante l'<emph>opinione</emph>, è più tosto una <emph>credulità</emph>, che una <emph>cognizione</emph>. Onde, dove le cognizioni che si acquistono mediante quegli altri abiti, d'una cosa, ti fan sapere non solamente ch'ella sta così, ma ch'ella non può stare altrimenti; per il che l'uomo non solamente la sa, ma ei sa ch'ei la sa; quella cognizione, che dà altrui l'<emph>opinione</emph>, non è mai senza qualche timore o sospetto del contrario, nè ne accerta di maniera l'uomo, ch'ei non resti in lui qualche sospetto ch'ella non possa stare altrimenti. E oltre a di questo la <emph>opinione</emph>, per rispetto della varietà delle conietture con le quali ella cammina e procede, può esser facilmente ingannata; il che non avviene ad alcuni di quei cinque abiti, procedendo eglino con mezzi invariabili e certissimi. Di questi cinque abiti, il primo è quella cognizione e quella notizia di quelle poche conclusioni, che si hanno solamente mediante lo intelletto, senza discorso o pensamento alcuno, come sono per grazia di esempio queste due: <emph>nessuna cosa può essere e non essere in uno tempo medesimo</emph>, e <emph>ogni tutto è maggiore che una o più delle sue parti</emph>. Imperò che chiunche è di sano intelletto, subito ch'ei sa che cosa è <emph>essere</emph> e <emph>non essere</emph>, e quello che sia il <emph>tutto</emph> e che sia la <emph>parte</emph>, sa ed è certo per solo lume d'intelletto, ch'ei non si può essere e non essere in un tempo medesimo, e che il tutto è maggiore della parte. Con le quali simili prime notizie dipoi procedendo l'uomo da quel ch'egli sa con il discorso e con la ragione, egli acquista la cognizione di quel ch'ei non sa. E però San Tommaso assomigliò il discorrere nostro al moto, dicendo che come nel moto il mobile si parte da quel ch'ei possiede e ha, e va ad acquistare una cosa ch'ei non ha, nel discorrere si procede da quel che altrui sa, e vassi ad acquistar quel che altrui non sa. E perchè questa operazione dello acquistare nel lume dello intelletto queste prime notizie è la principale e la più nobile operazione che proceda da esso intelletto (perciò che esse prime notizie son la cagione di tutto quel che noi acquistiamo dipoi in processo di tempo), il Filosofo, come dice Donato Acciaiuoli esponendo questo luogo, la chiama per il medesimo nome della potenza da la quale ella procede, cioè <emph>intelletto</emph>; e così la chiamò ancora il Poeta nostro nel <add resp="ed">[XVIII]</add> capitolo del Purgatorio dicendo:
<quote rend="block"><lg><l>Però là dove nasce lo intelletto</l>
<l>Della prima notizia uomo non sape.</l></lg></quote>
E questo lume (seguita il Poeta) non sa alcuno donde ei venga, ma è dato naturalmente a ciascuno; e chi ne mancassi non imparerebbe mai cosa alcuna, e affaticassisi quanto ei volessi. Per il che fu detto da Temistio nel principio della <title>Posteriora</title>, che chi va a la scuola per imparare, e non vi porta cosa alcuna da sè, non ne riporta ancor poi similmente a casa cosa alcuna da quella seco. Esercitasi adunque questo primo di questi cinque abiti, chiamato (come voi avete veduto) <emph>intelletto</emph>, solamente circa i primi principii e a le prime notizie, le quali sono pochissime; e i due ultimi, cioè la <emph>prudenza</emph> e l'<emph>arte</emph>, l'uno circa a le cose agibili e da farsi con l'animo, cioè circa a' costumi e a regolare l'operazioni dello animo; e l'altro circa a le fattibili, cioè che si fanno e fabbricano con le mani; onde l'operazione del <emph>prudente</emph> rimane in esso operante, e quella dello <emph>artefice</emph> passa fuori di lui in materia aliena e diversa da lui. Onde diremo che la <emph>prudenza</emph> dà cognizione di quel che debbe operarsi circa a' costumi e l'azioni dello animo, e l'<emph>arte</emph> di quel che debbe farsi e osservarsi nelle cose che si fanno e fabbricano artificiosamente con le mani. Restano adunque di questi cinque abiti solamente, che si esercitino circa a le cose contemplative e speculative, ma con diverso modo, la <emph>sapienza</emph> e la <emph>scienza</emph>. La <emph>sapienza</emph> si esercita, in quanto a le cose scibili, circa a quelle prime notizie e a quei primi principii de' quali noi abbiamo parlato, considerandogli nella natura e nel valore loro stesso, senza applicargli a subbietto alcuno particulare. E dipoi considera ancora le conclusioni che dependono da essi principii; per il che dice Aristotile di lei, che in quanto al notificare ella che i primi principii son verissimi, e dire circa a quegli la verità, ella è il medesimo che quell'abito che noi abbiamo dimostro che si chiama <emph>intelletto</emph>; e in quanto ella sa e conosce quelle conclusioni che s'inferiscono da essi primi principii, ella è <emph>scienza</emph>. E la <emph>scienza</emph> dipoi presuppone (in tutti i subbietti ch'ella considera) i principii, pigliandogli da la <emph>sapienza</emph> per veri; onde quelle degnità, che considera la <emph>sapienza</emph> circa a lo ente universalmente considerato, la <emph>scienza</emph> le considera e le accomoda agli effetti particulari; cioè, il geometra alle quantità continove, come sono linee, superficie e triangoli, tondi e forme quadre; lo aritmetico a le quantità discrete, come sono i numeri; il fisico a' corpi naturali, e lo astrologo a' corpi celesti. Considera di poi ancora similmente il <emph>sapiente</emph> Dio ottimo e grandissimo, come primo motore e prima cagione di tutte le cose, e le sustanze separate, come cause dependenti immediatamente da lui, e che per assomigliarsi il più ch'elle possono a lui, muovono e guidono i corpi celesti, da 'l movimento de' quali depende l'ordine universale della natura. E la <emph>scienza</emph> considera solamente gli effetti particulari, che dependono da esse sustanze divine, in questo e in quel subbietto particulare, così nelle generazioni e nelle corruzioni, come ne' moti locali, nello augumento e nel mancamento e nella trasmutazione di tante e tante qualità varie, a le quali son sottoposti i corpi naturali. Le quali cose considerando tutte il Filosofo, fecero ch'egli disse, che la <emph>sapienza</emph> era quasi il capo di tutte le cose onorabilissime e preciosissime. Il quale luogo esponendo San Tommaso dice, che come per i sentimenti, che sono nel capo, sono indiritti e regolati tutti i movimenti e l'operazioni di tutte l'altre membra, così sono ancor similmente indiritte da la <emph>sapienza</emph> tutte le altre <emph>scienze</emph>, pigliando ciascheduna da lei i suoi principii e le sue presupposizioni. Con questi due abiti adunque dimostra il Poeta, che passando la barca della sua mente la palude Stige, cioè la tristizia che genera la cognizione delle male operazioni (non essendo possibile che quando uno, che è veramente uomo, considera quanti e quali sono gli affetti e le passioni che danno altrui occasione di peccare, non si contristi), entrò dentro a Dite, cioè a la cognizione de' peccati, i quali l'uomo commette, come si è detto più volte, per malignità o per bestialità. Considerando con la <emph>sapienza</emph> le cose universali, come sono: Che la cagione che mosse lo <emph>alto fattore</emph> e creatore dello universo a fare lo inferno, fu la <emph>giustizia</emph>; che esso alto fattore è <emph>podestà divina</emph>, <emph>somma sapienza</emph> e <emph>primo amore</emph>; e che innanzi a lui <emph>non furon create cose, se non eterne</emph>: e considerando dipoi con la <emph>scienza</emph>, conosce che da questi principii nascono queste conclusioni: Ch'esso alto fattore, essendo divina podestà, somma sapienza e primo amore, è di necessità che sia il primo e supremo bene, onde gli sia contrario e avverso il sommo male, e questo è il peccato; per la qual cosa, avendo egli fatto lo inferno, mosso da la sua giustizia, è conveniente cosa che in quello sia punito e gastigato esso peccato, e che chi lascia e volge le spalle a esso sommo bene per seguitare il peccato merita giustamente di esser seppellito eternalmente dentro a esso inferno, ove sono puniti di cerchio in cerchio, secondo la gravità loro, da la superficie della terra infino al suo centro, particularmente tutti i peccati. E perchè questo abito della <emph>scienza</emph> si profonda e si abbassa nella maniera che voi vedete, nella cognizione delle cose particulari; e la <emph>sapienza</emph> si sta in alto a contemplare, nel modo che voi vedeste, il primo ente e gli attribuiti e i primi effetti suoi; il Poeta dice che come entrò nella barca egli, essendovi però entrato prima Virgilio, cioè la <emph>sapienza</emph> (perciò che la <emph>scienza</emph> piglia, come noi abbiamo detto, i principii suoi da la <emph>sapienza</emph>), la barca parve carica, cioè si abbassò, e cominciò a solcare, e a profondarsi nella cognizione de' peccati, puniti particularmente cerchio per cerchio, come egli narrerà nel processo, insino al fine di questa prima cantica. E questo è, secondo l'opinione nostra, la esposizione di questo luogo. <add resp="ed">[31-33]</add> Da la qual cosa espeditici, noi torneremo al testo che segue, il quale dice:
<quote rend="block"><lg><l>Mentre noi correvam la morta gora,</l>
<l>Dinanzi mi si fece un pien di fango,</l>
<l>E disse: chi sei tu, che vien anzi ora?</l></lg></quote>
Entrati che furon i nostri poeti nella barca, Flegias cominciò a guidarla verso la porta della città di Dite; ove il Poeta volendo descrivere, come egli fece l'altre cose, la qualità di questa palude Stige, la chiama con grande arte <emph>gora morta</emph>; perciò che <emph>gora</emph>, propiamente parlando, significa un di quei canali che cavan l'acqua, mediante le pescaie, de' fiumi, o la ricevon da' fossati che scendono da' monti, per servizio de' mulini o di qualsivoglia altra macchina guidata per forza d'acqua; ma la chiama <emph>morta</emph> perchè ella non correva, come fanno ordinariamente quelle; il che nasceva da lo esser ritenuta l'acqua, come noi dicemmo di sopra, da le mura della città di Dite; onde moriva e si stava ferma in essa palude, in quel modo che si vede talvolta alcuna di esse gore che noi abbiamo detto, che non avendo, per essere stati abbandonati i loro mulini e i loro edificii, più lo esito e la bocca aperta, fanno una ragunata d'acqua, la quale si sta ferma, onde elle si chiamano, come fa il Poeta questa, <emph>gore morte</emph>. Questa acqua adunque della palude Stige, così morta e ferma, attraversando i nostri poeti, dice il testo ch'ei si fece loro incontro e si parò loro innanzi un'ombra; la quale, per esser di quelle che sono punite in quella palude, dice ch'era tutta piena e imbrattata di <emph>fango</emph>, cioè della belletta e mota di essa palude. E questa era, come voi vedrete più giù nel testo, l'anima di messer Filippo Cavicciuli, cittadino nostro fiorentino e cavaliere a spron d'oro. Il quale veggendo come Dante aveva il corpo ed era ancor vivo, lo dimandò chi egli era, che veniva e discendeva così <emph>anzi ora</emph>, cioè inanzi al tempo, nello inferno; con ciò sia che quella fusse solamente abitazion di morti, ed egli era ancor vivo. Al che rispose Dante: <emph>se io vengo, io non rimango</emph>, dandoci a intendere con tali parole, come quello il quale finge, come io vi ho detto più volte, quest'inferno essenziale per darci cognizione del morale, cioè della confusione e qualità de' vizii, ch'ei non è peccato lo adirarsi di quei primi moti della ira, che si accendono naturalmente in ciascuno quando ei ne ha cagione, ma è peccato il dimorare e perseverar in quella, come dicono in più luoghi le sacre lettere. <add resp="ed">[34-36]</add> Onde dice: <emph>se io vengo</emph> in questo luogo assegnato a l'ira, <emph>io non ci rimango</emph> e non ci persevero, come facesti tu che sei per tal cagione <emph>fatto</emph> qui <emph>così brutto</emph>. E domandandogli, detto questo, chi ei fusse, dice ch'egli <emph>Rispose: vedi che io sono che piango,</emph> cioè mi dolgo e lamento, ma vanamente e indarno, della mia miseria. <add resp="ed">[37-39]</add> La qual risposta considerando il nostro Poeta, e veggendo ch'egli gli aveva detto quel ch'ei si vedeva da sè, commettendo quella fallacia che i loici dicono che si fa dichiarando il medesimo per il medesimo, e parendogli esser con tal modo di favellare sbeffato e deriso da lui, dice che gli rispose:
<quote rend="block"><lg><l>..... e con pianto e con lutto,</l>
<l>Spirito maledetto, ti rimani;</l>
<l>Ch'io ti conosco, ancor sie lordo tutto;</l></lg></quote>
ammaestrandoci con lo esempio suo, ch'ei si debbe fuggir sempre, il più che altrui può, la conversazione de gli uomini che si lascion vincere da questa passion de l'ira. Con ciò sia cosa ch'ei sia, se non impossibile, almanco molto difficile, che la infiammazione della loro ira, la quale si accende in loro, per essere disposti a tal passione, per ogni minima cosa, non accenda ancor qualche volta contro a ragione similmente d'ira gli animi di quei che conversano con loro, di sorte ch'ella faccia loro, non solamente trapassare i termini dell'umanità e della civilità, ma quegli della pazienza, e questi di quella carità sopra la quale è fondata la religione nostra; onde noi commettiamo error noi, e provochiamo a commetterne de' maggiori loro; come narra il Poeta, seguitando il testo, di questo spirito, il quale sentendosi dire a Dante le parole che voi avete sentito, si infiammò, secondo che dimostraron gli effetti, nuovamente di tant'ira, ch'egli stese, dice il testo, le mani al legno e a la barca per volerla tirar sotto l'acqua e nel fango, ove era dannato eternalmente egli.
<quote rend="block"><lg><l>Per il che il maestro accorto lo sospinse,</l>
<l>Dicendo: via costà con gli altri cani;</l></lg></quote>
<add resp="ed">[40-42]</add> chiamando per metafora e per similitudine, quegli spiriti irosi <emph>cani</emph>; perchè ei non si ritruova animale alcuno, il quale sia sottoposto più a questo affetto de l'ira, che il cane. E la cagione è la gran calidità ch'egli ha; mediante la quale calidità egli genera assai collora, la quale per essere di sua natura calda e secca si accende e infiamma facilmente; onde egli è sottoposto assai a l'ira, se ei si può però chiamare <emph>ira</emph> questa, passione in uno animale bruto, come ella si chiama nell'uomo. <add resp="ed">[43-45]</add> Ma perchè quest'ira che nacque nel nostro Poeta (onde egli chiamò questo spirito <emph>maladetto</emph>, e dicendogli ch'egli era <emph>lordo</emph>, cioè sudicio e imbrattato di quel fango, gli rimproverò in certo modo il suo peccato) era lecita; con ciò sia ch'ella fusse proceduta con quelle circunstanze, che assegna a l'ira giusta e lodevole Aristotile nella <title>Etica</title>, cioè da cagione giusta (essendo ella stata lo aver voluto quello spirito affondar la barca, nella quale erano i nostri poeti; con persona che lo meritava, essendo egli maladetto da Dio; e in luogo conveniente, gastigandosi quivi l'ira), Virgilio ne lo commendò e lodò, come di opera lodevole, e con gesti e con parole; co' gesti, abbracciandolo e baciandolo amorevolmente, onde dice: <emph>Col collo e con le braccia poi mi cinse;</emph> e con le parole, chiamandolo primieramente <emph>alma sdegnosa</emph>: <emph>alma</emph>, pigliando la parte sua più nobile, che è l'anima; e <emph>sdegnosa</emph>, cioè piena di quella passione virtuosa che hanno e sentono sempre gli animi nobili delle cose ree e mal fatte; nel qual significato usò ancor questa voce il nostro Petrarca, quando ei disse a la sua madonna Laura:
<quote rend="block"><l>Vostro gentile sdegno</l>
<l>Forse che allor mia indegnitate offende.</l></quote>
Ed è questo <emph>sdegno</emph> (da 'l quale è di poi derivata questa voce <emph>sdegnosa</emph>, come nota diligentemente sopra questo luogo il Giambullari), quello affetto e quella passione umana, che i Greci e ancora similmente alcuni Latini chiamano <emph>Nemesi</emph>, e che Ermolao Barbaro traduce nella Retorica <emph>indegnazione</emph>; della quale scrivendo Aristotile nel secondo de' <title>Morali</title>, dice quasi formalmente queste parole: <emph>Nemesi</emph> cioè "quello sdegno, ch'è giusto e lodevole, è uno affetto il quale è posto in mezzo fra la invidia e la mala allegrezza, cioè ingiusta e biasimevole, passioni che si travagliano amendue circa a le cose che accaggiono al prossimo, ma diversamente; perciocchè lo <emph>invidioso</emph> ha per male il suo bene, e il <emph>male allegro</emph> (chè non so come altrimenti chiamarmelo) si rallegra e piglia piacer del suo male; e lo sdegnoso di quello sdegno gentile e lodevole, essendo nel mezzo di questi due estremi, si sente offendere e si risente, quando uno riceve o bene o male a torto, e ha piacer per il contrario, quando uno è giustamente premiato o punito. Onde questa sua tal passione e questo suo così fatto sdegno merita, come dice il medesimo Filosofo nel primo de' <title>Magni morali</title>, ed è degno di esser lodato da ciascuno." E queste sono le parole propie, che dice in questo luogo il Giambullari; le quali io ho voluto recitarvi, per non gli torre quell'onore che meritano le sue belle e oneste fatiche; poi ch'egli, se bene ei lasciò a la sua morte che io fussi uno di quei che potessi goderle, commesse sì espressamente ch'elle non si mandassero fuori. Di questo sdegno lodevole avendo adunque Virgilio chiamato <emph>sdegnoso</emph> il Poeta nostro, soggiugne dipoi di più, quasi che per un modo di render grazie a chi era stato cagione di produrlo al mondo: <emph>Benedetta colei che in te si incinse,</emph> cioè che s'ingravidò di te: chè così significa <emph>incignere</emph>; la qual voce, se bene ella si è oggi lasciata, era in quei tempi in uso, e ne avete la testimonianza del Villano; il quale dice nel secondo libro delle sue Istorie, parlando di Luis re di Francia sopranominato il <emph>Balbo</emph>, che la sua moglie, quando ei morì, rimase <emph>incinta</emph> d'uno figliuolo maschio, il quale fu poi chiamato <emph>Carlo Semplice</emph>; e di più un medico, chiamato Maestro Aldobrandino, il qual scrisse in que' tempi in lingua vulgare uno libro di medicina, ove ogni volta ch'egli gli occorre nominare donne gravide, egli le chiama donne <emph>incinte</emph>. Hassi adunque a leggere <emph>incinse</emph>, e così ha il testo che stampò Aldo; e non <emph>cinse</emph>, come leggono il Landino e il Vellutello; i quali non considerando che il testo era scorretto e non poteva dir così, non concedendo le leggi del rimare che si possa usare una rima più di una volta, se già ella non si usa sempre (nel quale errore il Poeta non è mai caduto nè in questa nè in alcuna altra delle sue opere), e intendendo pure che il senso era, che Virgilio benediva la madre che aveva ingenerato Dante, hanno gran difficultà, esponendolo, di accomodare questa parola <emph>cinse</emph> al senso; onde dicono: <emph>benedetta tua madre, la quale essendo gravida di te si cinse in te</emph>, cioè sopra di te che eri nel suo ventre, sopra del quale ella si cigneva. Il che credo io appunto appunto che sia contrario a lo effetto, da 'l quale dovette esser tratta questa voce <emph>incinta</emph>; perciò che <emph>incinta</emph> non vuol dir altro che <emph>non cinta</emph>, in quel modo che <emph>ingiusto</emph> e <emph>impio</emph> e <emph>innocente</emph> voglion dire <emph>non giusto</emph>, <emph>non pio</emph> e <emph>non nocente</emph>; il che bisogna che derivasse, perchè le donne gravide, per rispetto a non nuocere a la creatura, non dovevano in quel tempo usar di cignersi. Riferisce adunque il Poeta, per tornare al testo, che Virgilio lo benedisse, e in certo modo lo ringraziò dell'averlo veduto così adirarsi con quello spirito, per darci questo ammaestramento e questo documento: che lo adirarsi con chi lo merita, per cagione ragionevole, e quando e dove è conveniente, è non solamente giusto, ma è commendato e lodato da gli uomini savi. Perciò che l'ira così fatta è parte di giustizia; con ciò sia che la vendetta, che desidera chi è acceso di tale ira, è desiderata da lui come pena debitamente meritata da chi gli ha dato cagione, offendendolo, ch'egli si sia così adirato. E perchè lo stimare più o manco grave una offesa depende da lo stimare ch'ella sia fatta con più o manco malignità, l'uomo (se già egli non è tanto inclinato per natura a questa passione, ch'ella gl'impedisca l'uso della ragione) non si adira, o poco, di quelle ingiurie e di quelle offese, ch'ei conosce essergli fatte per ignoranza, o per natura, o per qualche passione che predomini quel che offende, di maniera ch'ei non sappia o non possa fare altrimenti, reputandogli per tal cagione degni di perdono e di scusa. Per la qual cosa sarebbe stoltizia adirarsi con le cose inanimate, come sono le pietre, o con quelle che se bene elle hanno anima, non conoscono, come sono le piante, e con quelle che non discorrono, come sono gli animali; onde disse il Filosofo nel secondo della <title>Retorica</title>, che noi non ci adiriamo con le cose che non hanno senso, nè co' morti; e la ragione è, secondo San Tommaso, perchè ei non può nascere nè accendersi ira senza speranza di vendetta; e contro a chi non sente, come son le pietre e gli arbori, non sentendo eglino, non si può fare vendetta. E se l'uomo si adira qualche volta ancora con le bestie, le quali se bene elle hanno la cognizione sensitiva, elle non hanno la ragione e non discorrono, onde elle possino offendere pensatamente e con malignità, ei lo fa perchè tali bestie fanno tal volta qualche cosa, che benchè ella nasca in loro da instinto naturale, ei par propio ch'elle conoschin quel ch'elle fanno, e faccinlo a proposito, e come noi usiamo dire vulgarmente, <emph>in pruova</emph>. Laonde l'uomo immaginandosi, cioè lasciandosi guidare, senza considerare tal cosa con quella ragione ch'ei doverebbe, da la immaginativa, reputa tal cosa per ingiuria, e adirasi con loro, e desiderane la vendetta. Debbe adunque l'uomo, se egli vuole pure adirarsi e non peccare, come dice il Profeta, subito ch'ei si sente intorno al cuore quella infiammazione del sangue che i filosofi dicono ch'è la cagion materiale della ira, ricorrere a la ragione che la raffreni; e diele ella la cagion finale, acciò che ella non diventi, di parte di giustizia, parte d'ingiustizia e d'ingiuria. E con questo salutifero e utile precetto nella memoria vi partirete oggi di questo luogo, e io porrò fine alla presente lezione.</p></div3>
<div3 type="capitolo"><head>LEZIONE QUINTA <add resp="ed">[vv. 46-64]</add></head>
<p><quote rend="block"><lg><l>Questi fu al mondo persona orgogliosa;</l>
<l>Bontà non è che sua memoria fregi;</l>
<l>Così è l'ombra sua qui furiosa.</l></lg></quote></p>
<p><add resp="ed">[46-48]</add> Tre sono, come voi sentiste nella lezione passata, ascoltatori nobilissimi, le cagioni e le circonstanze, che fanno l'ira non solamente lecita e giusta, ma spezie e parte di essa giustizia. Delle quali essendone dimostrate nelle parole del testo due, cioè la offesa e la ingiuria ingiusta, e questa è lo aver voluto M. Filippo Argenti pigliare con le mani la barca e il legno, nel quale erano i nostri poeti, e affondarlo; e l'altra, il luogo conveniente, avendo detto il testo che quello era il cerchio ove eran tormentate e punite <emph>L'anime di color cui vinse l'ira;</emph> restava or solamente al Poeta a dimostrar la terza, cioè che la persona con la quale egli si adirò meritasse e fosse degna di tale effetto. La qual cosa, per maggiore sodisfazione sua, egli fa fare oggi a Virgilio con le parole che voi avete sentite nel testo. A l'esposizione delle quali non ci è parso di venire, se noi non rispondiamo prima a una dubitazione, la quale potrebbe ragionevolmente nascere nella mente di ciascuno; e questa è, per quel ch'ei bisognava che Dante dessi altra giustificazione, che la persona con la quale egli si adirò era degna d'ira, che quella di aver detto ch'ella era dannata: con ciò sia che i dannati sieno giudicati a tal pena da la divina giustizia, la quale non può errare, onde son degni d'ogni ira e d'ogni odio. A la quale dubitazione si risponde, ch'ei non è dubbio alcuno che questa cagion sola dell'esser quello spirito dannato lo rendeva degno di ogni ira appresso a chi fussi vero professore della dottrina cristiana, e avessi quella vera fede informata di carità, la quale fa che l'uomo ama sempre sopra a ogni altra cosa Dio, onde brama e cerca sempre sopra a ogn'altra cosa l'onor suo. Perciò che chi è acceso di questa carità e di questo amore di Dio quieta e ferma la volontà sua in quel che vuol solamente la volontà divina: onde esponendo i nostri teologi quell'autorità del Salmista, la quale dice che <emph>il giusto si rallegra della vendetta</emph>, dicono ch'ei si intende dell'allegrezza che piglieranno i giusti delle pene de' dannati; la quale allegrezza dicono che nascerà in loro, perch'ei considereranno in esse pene la rettitudine della giustizia divina; onde verrà a essere la giustizia e la volontà divina la cagione essenziale del loro gaudio, e le pene di essi dannati cagione accidentale. E però il nostro Poeta fa dire nel Paradiso a l'anima di Piccarda, ch'era in istato di beatitudine, parlando di Dio: <emph>E la sua volontà è nostra pace.</emph> Ma Dante che aveva mosso a fatica il piede per uscire della selva, ov'ei si ritrovava smarrito, la quale noi tegnamo (come voi sapete) che fusse l'ambiguità delle cose della religione, e che se bene egli era menato per ordine di Beatrice a lei, non essendo ancora struito da lei (la quale, come voi vedeste nel medesimo luogo, è posta da lui per la Teologia) delle divine scritture, e conseguentemente di quel ch'è piaciuto e piace a la volontà divina; non si rapportando, come noi dicemmo di sopra, totalmente a quella, cerca oltre a di quella la giustificazione umana. Per il che egli fa mostrare a Virgilio che quello spirito era degno d'ira, non solamente per essere dannato, ma perch'ei fu al mondo uomo di tali costumi, ch'ei meritava di essere odiato; onde dice il testo: <emph>Questi fu al mondo persona orgogliosa.</emph> Dicono il Landino e il Vellutello, esponendo questo luogo, che questa parola <emph>orgogliosa</emph>, derivata da <emph>orgoglio</emph>, significa arrogante, e che arrogante si chiama uno che si stima più ch'ei non doverrebbe; onde si attribuisce tanto, ch'ei non può sopportare nessuno che se gli opponga, o che voglia contrastare in modo alcuno seco. E perchè questo M. Filippo Argenti fu, mentre ch'egli visse, tale, Virgilio dice ch'egli fu, mentre ch'egli era al mondo, <emph>persona orgogliosa</emph>, cioè molto inclinata a l'ira. Questa esposizione, quando bene ella fusse vera in quanto al senso e al significato delle parole, pare a me che non quadri e non sia a proposito al testo. Imperò che Virgilio, se voi considerate bene, non vuol mostrare qui che questo spirito fusse stato inclinato e macchiato nel peccato della ira; chè questo era stato fatto da lui, ponendolo nel cerchio ove si punisce l'ira; ma vuole mostrare ch'ei fusse persona degna e meritevole di adirarsi seco, per giustificare e mostrare che quella ira, della quale si era adirato seco Dante, era stata giustissima. E cadde in questa esposizione, secondo me non a proposito al testo, il Landino, e il Vellutello lo seguitò, come è suo costume, senza esaminarla con più diligenza; perchè ei non consideraron primieramente la intenzione del Poeta, e di poi non intesero quel che significhi secondo la mente sua <emph>orgoglioso</emph>. Il che nacque da non aver veduto, nè l'uno nè l'altro, il suo <title>Convivio</title>, ov'egli piglia tal voce, esponendosi da sè stesso, in altro significato, dicendo una volta, infra le molte ch'egli parla della sua donna, così: "Parendo a me questa donna fatta contro a me fiera e superba alquanto, io feci una ballata nella quale io la chiamai <emph>orgogliosa</emph> e dispietata." Significa adunque <emph>orgoglioso</emph> (secondo il Poeta medesimo) <emph>fiero</emph>, cioè inumano e dispietato; le quali qualitadi fanno quelle persone, nelle quali elle si ritruovono, tanto altiere, ch'ei pare ch'elle non stimino persona, e abbino ciascuna cosa a vile. E in questo significato l'usò il Petrarca, quand'ei disse, parlando della sua madonna Laura:
<quote rend="block"><l>Ed ha sì eguale a le bellezze orgoglio,</l>
<l>Che di piacere altrui par che le spiaccia.</l></quote>
La quale inumanità e fierezza ricuopre, in chi l'ha, ciascuna virtù e ciascuna buona parte; onde disse il medesimo Petrarca:
<quote rend="block"><l>Quando un soverchio <emph>orgoglio</emph></l>
<l>Molte virtuti in bella donna asconde;</l></quote>
onde rende tali persone degne d'ogni odio e d'ogni ira. Perciò che l'uomo è nato, dice Platone, per giovare a gli altri uomini; e questi così fatti il più delle volte nuocon loro. E che questa sia la mente del Poeta, lo dimostrono manifestamente le parole, che soggiugne dopo queste Virgilio, seguitando di parlare pur di lui, dicendo:
<quote rend="block"><l>Bontà non è che sua memoria fregi;</l>
<l>Così è l'ombra sua qui furiosa.</l></quote>
Perciò che questa parola <emph>bontà</emph> nasce da <emph>bene</emph>, e il bene è per natura sua stessa diffusivo e comunicativo di sè stesso; e tanto più, quanto egli è maggiore è più perfetto. E però essendo Dio sommamente comunicativo di sè stesso (onde non fu creato da lui, secondo i nostri teologi, ad altro fine questo universo, ripieno di tante sorti di creature, se non per avere a chi comunicarsi e far parte della bontà sua), egli è chiamato il <emph>sommo bene</emph>: e uno uomo si chiama per similitudine ancora egli solamente tanto <emph>buono</emph>, quanto egli giova ed è utile a gli altri. E perchè questo messer Filippo Argenti era di contraria natura, il Poeta dice ch'ei non è <emph>bontà</emph> alcuna, cioè qualità alcuna giovevole e utile altrui, la quale <emph>fregi</emph> e onori la sua memoria, cioè per la quale alcuno lo lodi, e dica bene di lui. E di questa natura dice ch'egli fu al mondo col corpo, ed è ancor quivi furiosa e bestiale l'anima sua senza esso; come ella dimostrò con l'effetto, volendo tirare la barca, nella quale era il Poeta, sotto l'acqua, cioè nella colpa e nella mala fama nella quale era egli. <add resp="ed">[49-51]</add> E così parendo a Virgilio avere a bastanza dimostrato che questo spirito fusse subbietto conveniente e degno d'ira, egli per utile e ammaestramento nostro fa un'apostrofe, e dice esclamando:
<quote rend="block"><lg><l>Quanti si tengono or lassù gran regi,</l>
<l>Che qui staranno come porci in brago!</l></lg></quote>
Da questa parola non so io cavare in modo alcuno, come fanno quegli espositori de' quali io vi parlai già, che tengono che il Poeta intenda, per dire <emph>gran regi</emph>, che in questo fango sieno ancor puniti, insieme con gl'irosi, i superbi e gl'invidiosi. Perchè a me pare ch'ei seguiti di parlare contro a gli irosi; e s'egli esclama particularmente contro a i regi e a gli uomini grandi (onde eglino hanno fatto coniettura e pensato ch'ei parli de' superbi), ei lo fa perchè gli uomini che sono in felice fortuna e in istato copioso e abondante de' suoi beni, caggiono molto più facilmente che gli altri in questo peccato de l'ira, e si lascion, dipoi ch'ei vi son caduti, molto più vincere e trasportar da lei fuor de' termini della ragione, che non fanno i privati e che son posti in bassa fortuna. E la cagione è perchè gli uomini grandi, e se non tutti, almanco la maggior parte, si persuadono che la lor grandezza e la lor potenza consista principalmente nel poter far tutto quel ch'ei vogliono e che piace loro; onde si perturbano e si alterono, e conseguentemente si accendono d'ira, di qualunche cosa che si opponga a la volontà loro, quand'ella fusse ben loro opposta e vietata da la ragione e da la volontà loro stessa. E lo pruova manifestamente Plutarco in quella operetta ch'ei fa, il titolo della quale è <title lang="lat">In principe requiri doctrinam</title>, dicendo che gli uomini potenti fuggono di ammettere nelle deliberazioni loro la ragione, come se ella fusse uno altro principe o uno altro pari a loro; parendo loro, che costringendogli ella a servire al giusto e all'onesto, ella impedisca la loro potenza, e diminuisca e abbassi il grado e la grandezza loro. E per questa cagione dice il medesimo Plutarco, che essendo pregato Platone dai Cirenensi, che dessi loro le leggi e il modo con il quale e' gli pareva ch'ei dovessero governare lo Stato della loro republica, egli rifiutò di volerlo fare, dicendo ch'egli era difficile ordinare e dare loro leggi, essendo eglino tanto felici. Con ciò sia ch'ei non sia cosa alcuna tanto intrattabile e difficile a maneggiare, quanto uno uomo che sia in opinione d'essere felice. Il che accadendo comunemente, come io vi ho detto, a gli uomini grandi, il Poeta esclama come voi vedete, dicendo ch'ei son molti che si tengon nel mondo <emph>gran regi</emph>, cioè in grande stato, che per lasciarsi vincere e trasportare da questa passione della ira, staranno dopo morte in quel fango, a guisa che fanno i porci <emph>in brago</emph>, cioè nel luto e nella broda. E ch'ei voglia dire, come io vi ho dimostrato, degl'irosi, e non de' superbi e degli invidiosi, come dicon coloro, lo manifestono le parole che seguitano, le quali dicono: <emph>Di sè lasciando orribili dispregi,</emph> cioè fama e nome spaventevole e brutto, mediante il quale ei sieno dispregiati. La qual cosa del lasciare dispregio di sè si può male accomodare a gl'invidiosi, essendo la invidia un peccato tanto occulto, ch'ei non si conosce in sè stesso, ma solo negli effetti suoi; perciò che non si conoscendo uno invidioso da qualche mala operazione che offenda il prossimo, ei non si può conoscere altrimenti; e la ragione è, perchè ei chiamerà la invidia, ch'ei porta altrui, odio; e questo è perchè l'invidia non è mai giusta, e l'odio qualche volta sì, potendosi odiare sempre giustamente il male. Nè manco si può chiamare <emph>orribile dispregio</emph> quel che lascion di loro i superbi, essendo la superbia una elazione di mente, mediante la quale stimandosi l'uomo da più ch'ei non è, si reputa degno di ogni onore, e non gli pare ch'ei sia cosa alcuna più degna di lui; onde si guarda da le cose vili e basse, e appetisce e cerca solamente imprese onorate. Per la qual cosa è stato qualche volta usato questo nome <emph>superbia</emph> per una qualità che dimostri grandezza d'animo; e particularmente da 'l nostro Petrarca, quando ei disse parlando, sotto metafora d'una cerva, della sua madonna Laura:
<quote rend="block"><lg><l>Era sua vista sì dolce e <emph>superba</emph>,</l>
<l>Che io lasciai per seguirla ogni lavoro.</l></lg></quote>
Ma ei si può ben dire per il contrario che gl'irosi e gli accidiosi lascino di loro <emph>orribile</emph> e brutto <emph>dispregio</emph> e infamia; gli irosi, essendo uno iroso cosa spaventevole per il nuocere che egli fa, mediante l'ira, altrui; e lo accidioso cosa brutta, per non operar egli mai cosa alcuna virtuosa o notabile, ma starsi sempre in ozio e in pigrizia biasimevole. E così è la opinione nostra, per le parole del testo e per le ragioni che voi avete udite, che in questo quarto cerchio sien puniti solamente gli irosi e gli accidiosi, lasciando però in libertà sua ciascun di pigliare o questa o quella degli altri espositori, secondo che più piace a lui. <add resp="ed">[52-54]</add> Seguita dipoi il testo, e dice che udendo Dante parlare Virgilio in tal maniera di quello spirito, gli disse che sarebbe molto vago e desideroso di vedere, innanzi ch'eglino uscissero di quella palude Stige (chiamata da lui <emph>lago</emph>, per star ferme le sue acque, come fanno quelle de' laghi), di vederlo tuffare in quella broda e in quel fango. Questo luogo esponendo il Landino dice, senza considerare nè come tal cosa si appicchi col parlar di Virgilio, nè per qual cagione nascessi nel nostro Poeta questa voglia, che Dante significa lo <emph>appetito sensitivo</emph>, che essendo ubbidiente a la ragione, si accende di giusto sdegno, e desidera che i bizzarri sieno puniti. E il Vellutello dice che egli lo fa, perchè il vizio della superbia è tanto in abominazione a ciascuno, e la bizzarria che nasce, da lei, ch'ei non è punizione sì grande che non le sia desiderata ancor maggiore. Dove noi che non tegnamo, come voi vedeste nell'altra lezione, che in questo luogo sia punita la superbia, come il Vellutello, e andiamo ricercando più la continuazione del testo, ed esaminando e ponderando più diligentemente le parole di quello che non fa il Landino, diamo a questo luogo, come noi abbiamo ancor fatto a molti altri, un'altra esposizione; e diciamo, che avendo il Poeta fatto dimostrare a Virgilio, ch'era Gentile, le cagioni che fanno giusta e lodevole l'ira secondo la sapienza umana, secondo la filosofia morale, ci dimostra ora con lo esempio suo, ch'era Cristiano, il modo come ella è lecita secondo la religione e secondo la dottrina cristiana. Per notizia della qual cosa voi avete a sapere che la diffinizione che danno i nostri teologi a l'ira (io non parlo della <emph>materiale</emph>, la quale è ch'ella sia una infiammazione di sangue intorno al cuore, perchè questo appartiene a' filosofi naturali, ma della <emph>formale</emph>) è questa: l'ira è uno appetito di vendetta regolata e secondo la giustizia. Ove voi avete a intendere per <emph>giustizia</emph> la volontà di Dio; perciò che appresso a' cristiani non è giusto, se non solamente quel tanto che piace alla divina volontà, e che ci è stato revelato da quella per mezzo delle sacre scritture. E che questa sia la oppenion del Poeta, lo dimostra egli stesso, onde non fa bisogno ricercare altra dottrina, dichiarandosi egli da sè medesimo nel dicianovesimo capitolo del Paradiso; ove ricercando egli la cagione, la quale facci giusto che uno che non abbia mai avuto cognizion della dottrina di Cristo, e muoia senza peccato, sia dannato solamente per non aver creduto e per essere morto senza battesimo, risponde ch'ella è la divina volontà; la quale non essendo tirata nè potendo esser mossa da bene alcuno creato, se non quanto le piace, ma essendo cagion di ciascun bene ella, non viene a essere obligata in modo alcuno a l'uomo, ma l'uomo è obligato egli, di ogni bene ch'ei fa, a lei; e quello è solamente bene e giusto che piace a lei; onde dice: <emph>Cotanto è giusto, quanto a lei consuona.</emph> Volendo adunque mostrare il Poeta che l'ira sua era non solamente giusta secondo la filosofia morale, come aveva dimostro Virgilio, ma secondo la dottrina cristiana, non appetisce contro a quell'ombra altra vendetta, e non le desidera altra punizione, che quella che l'era data da la giustizia divina, cioè di vederla tuffare in quel fango, ove ella era stata dannata a stare eternalmente. E chiedendo questo, egli ci dimostra di più, che le petizioni e le domande nostre debbono essere sempre conformi a la volontà divina. E questo ne insegnò e comandò nel sacro Evangelio il Salvator nostro, ponendo nella orazione, ch'egli ne insegnò, che noi dovessimo fare al Padre, per la seconda petizione, questa: <foreign lang="lat">fiat voluntas tua sicut in caelis et in terra</foreign>. Il che non vuole dire altro se non che, come tutte le creature celesti l'obbediscono, e fanno sempre la volontà sua, così faccino ancora in terra gli uomini; onde fu tradotto dal Poeta medesimo, così:
<quote rend="block"><lg><l>Come del suo voler gli angeli tuoi</l>
<l>Fan sacrificio a te, cantando Osanna,</l>
<l>Così facciano gli uomini de' suoi.</l></lg></quote>
<add resp="ed">[55-57]</add> Veggendo adunque Virgilio, cioè la sapienza, che se ben Dante si era adirato con quello spirito, ei non desiderava di lui altra vendetta, nè ch'egli avessi altra punizione, che quella ch'era piaciuta a la divina giustizia, e sapendo che Dio è fedele nelle sue promissioni, come dice Paolo, gnene promette assolutamente, dicendo: <emph>avanti che la proda</emph> e il termine di questa palude, che noi passiamo,
<quote rend="block"><l>Ti si lasci veder, tu sarai sazio:</l>
<l>Di tal desio converrà che tu goda;</l></quote>
arrecando sempre a ciascuno contento e piacere l'ottenere quel ch'ei desidera, e tanto più o manco, quanto è più o manco giusto il suo desiderio; e questo, per essere conforme a la volontà di Dio, era giustissimo. <add resp="ed">[58-63]</add> Dopo la qual cosa segue il testo:
<quote rend="block"><lg><l>Dopo ciò poco vidi quello strazio</l>
<l>Far di costui a le fangose genti,</l>
<l>Che Dio ancor ne lodo e ne ringrazio;</l></lg></quote>
dimostrando ch'ebbe tanto piacer e tanto contento di vedere che, poco dopo ch'egli ebbe detto questo a Virgilio, quelle <emph>genti fangose</emph>, cioè che eran dannate ancora elleno nella mota e nella acqua di quella palude, straziarono quello spirito, tuffandolo e rivolgendolo in quel fango, ch'egli non ne lodò e rendè grazie a Dio solamente allora, ma ei lo fa ancora ora, qualunche volta ei se ne ricorda; ammonendoci e avvertendoci con tali parole, che delle opere giuste e ben fatte non si ha piacere e contento solamente quando altrui le fa, ma ancor dipoi sempre, qualunche volta altrui se ne ricorda; onde disse Marco Tullio, che non era cosa alcuna nella vecchiezza più dolce che la memoria e la rimembranza di avere guidata bene e virtuosamente la vita; soggiugnendo oltre a di questo di più, che <emph>Tutti gridavano: a Filippo Argenti.</emph> Il che sentendo, questo spirito si arrecò tanto a vergogna di esser così chiamato per il suo nome, innanzi a uno il quale era ancor vivo, onde poteva quando egli tornara al mondo riferire nella miseria e nel dispregio ch'egli lo aveva trovato, che egli venne in tanta stizza e in tanta rabbia, ch'ei si mordeva le propie carni co' denti, in quel modo che si vede far tal volta un cane o qualche altra fiera arrabbiata; onde seguita il testo:
<quote rend="block"><l>E il fiorentino spirito bizzarro</l>
<l>In sè medesmo si volgea co' denti.</l></quote>
Fu questo spirito, del quale noi abbiamo più volte parlato senza aver ancor mai detto particularmente chi ei fusse, un cavaliere nostro fiorentino della famiglia de' Cavicciuli, chiamato (come voi sentiste) M. Filippo Cavicciuli; ma cognominato <emph>degli Argenti</emph>, perchè ei non usava quasi altre masserizie che d'argento, facendo di quello infino a' ferri de' cavalli, secondo che referisce il Boccaccio; ma tanto stizzoso e inclinato per natura a l'ira, ch'ei si adirava e veniva in collora per qual si voglia cosa tanto bestialmente, ch'ei non aveva rispetto, non che ad altri, al grado e a l'onor suo proprio. E ne rende testimonianza il Boccaccio stesso; poi ch'ei racconta nelle sue Novelle che Ciacco, ancora egli cittadino nostro fiorentino, il quale era uomo di bassa condizione, si servì di lui, ch'era cavaliere tanto nobile e onorato (per sapere quanto fusse facil cosa farlo adirare), per mezzo a pagar Biondello della beffe, ch'egli gli aveva fatta, di mandarlo a desinar con M. Corso Donati, con dirgli che gli era stato donato dello storione e certe lamprede, ed ei non ebbe che del cece e della sorra e del pesce d'Arno fritto; onde mandò, mentre ch'egli era nella loggia de' Cavicciuli, oggi chiamata della Nighitosa, insieme con certi altri cavalieri, uno a trovarlo e pregarlo per parte di Biondello, che gli piacessi di arrubinargli un fiasco, ch'egli aveva sotto, del suo buono vino vermiglio, chè si voleva sollazzare alquanto con certi zanzerieri; delle quali parole adiratosi e venuto in collora, come quel ch'aveva poca levatura, M. Filippo lo cacciò via; il che intendendo Ciacco, andò a Biondello, e dissegli che Filippo lo faceva cercare, che andassi a trovarlo nella loggia de' Cavicciuli; al quale andando Biondello, subito che il cavaliere lo vide, se gli fe' incontro, e diedegli nel viso uno gran punzone, e dipoi lo prese pei capelli, e gittollo in terra, tanto ch'egli sfogò la stizza per la quale ei si rodeva. Gridavano adunque quelle genti, ch'erano in quel pantano, contro a questo cavaliere; laonde egli si volgeva, non potendosi vendicare con loro, come noi dicemmo di sopra, co' denti a sè stesso; tanto grande era l'ira, chiamata per tal cagione da 'l Poeta, con gran dottrina, <emph>bizzarria</emph>; ma poco intesa da gli espositori. Perciò che il Landino dice, esponendo questo luogo, che <emph>bizzarro</emph> vuole dire <emph>iracondo</emph>, e insino a qui ei dice bene. Ma ei non intende già dipoi quel che si voglia dire <emph>iracondo</emph>; ma si pensa che <emph>iracondo</emph> e <emph>iroso</emph> sieno il medesimo. Onde espone dicendo che <emph>iracondo</emph> si chiama uno <emph>che si adiri spesso, presto, e per qualsivoglia minima occasione</emph> (le quali cose convengono tutte a lo <emph>iroso</emph>); e lascia questa, <emph>e che si adira con ciascuna cosa</emph>, che ha di più lo <emph>iracondo</emph>; onde ogni iracondo si può chiamare iroso, ma ei non si può già chiamare ogni iroso iracondo; il che non sarebbe avvenutogli, se egli avessi veduto quella operetta, che fa Plutarco <title>Del raffrenare la iracundia</title>. Per notizia e dichiarazione della qual cosa voi avete a sapere, che così come l'acqua, se bene ella è fredda per natura, quando ella è assaltata da troppo freddo è convertita da lui in ghiaccio; onde ella non può più allora chiamarsi <emph>acqua</emph>, ma <emph>ghiaccio</emph>; così l'ira, se bene ella è un'accensione di sangue con desiderio di vendetta, quando ella è infiammata da troppa accensione diventa iracundia, onde non si può chiamar più, a parlar rettamente <emph>ira</emph>, ma <emph>iracundia</emph>. Laonde dove lo <emph>iroso</emph> non si adira se non con quelle cose delle quali si spera poter far vendetta, e non si adira ancor seco stesso, lo <emph>iracondo</emph> si adira indistintamente con tutte le cose, insino a seco medesimo. Oltre a di questo lo <emph>iroso</emph> non sta sempre in tale disposizione, ma manca in lui l'ira, subito che ei manca in lui quell'accensione del sangue, la quale è (come noi dicemmo di sopra) la cagione materiale di essa ira; e lo <emph>iracondo</emph> sta sempre in tale iracondia e in tal bizzarria. E questo nasce perchè ei si è generato in lui, mediante l'assiduità dello adirarsi e con ciascuna cosa, uno abito tanto confirmato, ch'ei non può mai spogliarsene e rimanerne libero. Onde dice il medesimo Plutarco nel luogo allegatovi disopra, descrivendo la natura dell'<emph>iracundia</emph>: la iracundia fa l'uomo difficile, fastidioso, rammarichevole, importuno e tanto impaziente, ch'ei non si dimostra mai piacevole nè lieto, ma pare ch'egli abbia sempre adirato e travagliato l'animo. Parla, quando egli ha a parlare, con parole mozze e sospese, e che hanno sempre più tosto dello amaro e del villano, che del piacevole e del gentile. Nè si ritruova cosa alcuna che non l'offenda e che non paia che gli dispiaccia, e con la quale ei non si adiri; onde non si adira solamente co' nimici, ma universalmente con ciascuno, insino a quei ch'ei non conosce. Adirasi col padre, co' fratelli, con la moglie, co' figliuoli e co' servidori, con gli Dii, con le bestie, e insino con le cose inanimate e che non sentono. E racconta per esempio di uno chiamato Pindaro, che si adirò un giorno, mentre ch'egli traeva a bersaglio cogli altri, di maniera con uno arco, ch'ei lo roppe e spezzollo in mille parti, e dipoi lo gittò nel fuoco; e di Serse, il qual ei dice che si adirava col mare, co' monti e con le selve, e bestemmiavale fieramente; e di uno scarpellino e statuario, il qual si chiamava Ato, che quando ei trovava una pietra che fussi difficile a lavorare, o avessi qualche vena che facessi resistenza a lo scarpello, la spezzava e gittavala nel fondo del mare. E adirasi ancora, ch'è più, lo iracondo insino seco medesimo. E ne avete da 'l Poeta lo esempio di questo spirito, il qual sentendosi così proverbiare e svillaneggiare da le genti ch'erano seco in quel fango, volgeva i denti in sè stesso, lacerandosi e mordendosi le propie carni; tanta era la iracundia e la bizzarria che lo rodeva. <add resp="ed">[64]</add> E così parendo finalmente al nostro Poeta aver descritto a pieno chi fusse questo spirito; e da 'l nome propio e da la patria, chiamandolo Filippo Argenti fiorentino; e da la colpa, chiamandolo <emph>bizzarro</emph>; e da la pena, raccontando com'egli fu tuffato in quel fango; egli lo lascia e non favella più di lui, dicendo: <emph>Quinci il lasciammo, ed io più non ne narro.</emph> Per il che lo lasceremo similmente ancor noi, ponendo qui fine a questa lezione.</p></div3>
<div3 type="capitolo"><head>LEZIONE SESTA <add resp="ed">[vv. 65-87]</add></head>
<p><quote rend="block"><l>Ma negli orecchi mi percosse un duolo,</l>
<l>Per che io avanti intento l'occhio sbarro.</l></quote></p>
<p><add resp="ed">[65-66]</add> Incomincia il Poeta questa parte del testo, che sarà oggi il soggetto della nostra lezione, da questa parola <emph>ma</emph>; perchè egli voleva finire di trattar più di quel ch'egli ha trattato fino a ora, e incominciare un'altra materia e uno altro ragionamento; usandosi sempre, o il più delle volte, a tal proposito cotal parola nella nostra lingua. Onde è chiamata da' nostri grammatici un'<emph>avversativa</emph>; cioè una dizione che significa che il ragionamento fatto sino a quivi finisce, e incominciane uno diverso da lui. Avendo adunque fino a qui trattato il Poeta di quel ch'egli aveva veduto fuori della città di Dite, e volendo incominciare a trattare ora di essa cittade (a la quale appressandosi egli, racconta che incominciò a sentire i lamenti e i rammarichii delle ombre che son tormentate dentro a quella), incomincia, come voi vedete, con questa parola <emph>ma</emph>, dicendo: <emph>Ma nelle orecchie mi percosse un duolo,</emph> ponendo figuratamente e con licenza poetica la cagione per lo effetto, cioè il duolo per il lamento, causato da 'l dolore che sentivano continovamente l'anime che son dentro a le mura di essa città di Dite. Ove è da notare primieramente quanto sieno a proposito le parole, e propio il modo del parlare ch'egli usa, dicendo che questo cotale lamento gli percosse nelle orecchie. Perciò che la voce è, come può sapere ciascun di voi, un suono causato, come sono i suoni, da un frangimento e rompimento d'aria, fatto da due corpi percossi insieme tanto presto, che quell'aria ch'è in mezzo di loro non ha tempo da cansarsi, onde ella non sia rotta e spezzata violentemente da loro. Questo rompimento e frangimento d'aria, movendo dipoi di mano in mano l'altra aria che gli è contigua, e pervenendo (se noi siam però tanto appresso a dove ei fu fatto, ch'ei non sia mancato, perciò che egli va sempre diminuendo di mano in mano) a gli orecchi nostri, percuote quella cartilagine ch'è distesa sopra al buco nostro dell'orecchio a guisa di uno tamburo, e muove quell'aria ch'è racchiusa dentro a esso panno (chiamata <emph>aria viva</emph>, per esserci stata data nel nascimento nostro da la natura), e quella eccita dipoi e desta il senso comune, e fassi la sensazione della voce. Vedete adunque quanto propia e dottamente il Poeta abbia usata questa voce <emph>percosse</emph>. So che io vi parlai già più a lungo di tal cosa; ma io non ho potuto, per dichiarazione delle parole del testo, fuggir ch'io non ve l'abbia ridotto or così brevemente a memoria. Questa novità adunque dello esser percosse le orecchie del Poeta da un suono così doloroso, fece ch'egli volse di subito gli occhi ov'ei sentiva tal duolo e tal lamento; onde dice: <emph>Per che io avanti intento l'occhio sbarro,</emph> cioè apro e volgo, intento a vedere chi fussero quei che si dolessero, l'occhio <emph>avanti</emph>, cioè inverso la parte ove camminava la barca nella quale noi eravamo; seguitando il costume della maggior parte degli uomini, i quali com'ei sentono qualche romore inusitato e nuovo, volgono di subito gli occhi in quella parte donde ei viene, per veder quel ch'ei sia. <add resp="ed">[67-69]</add> La qual cosa veggendo far Virgilio disse:
<quote rend="block"><lg><l>...... Omai, figliuolo,</l>
<l>S'appressa la città, che ha nome Dite,</l>
<l>Co' gravi cittadin, col grande stuolo.</l></lg></quote>
Questa città di Dite, della quale parla Virgilio, è chiamata così da Plutone, Dio dell'inferno. Il quale è cognominato <emph>Ditis</emph>, perchè <foreign lang="lat">ditis</foreign> significa ricchezza; e i poeti, che dicono ch'egli è Dio dello inferno, dicono ancor similmente ch'egli è Dio delle ricchezze. Onde lo fingono cieco, e particularmente Aristofane in quella comedia, ch'egli chiama da 'l nome suo <emph>Pluto</emph>; e la cagione è, perchè la dispensazione delle ricchezze pare a' più che proceda di maniera ch'ella sia guidata da uno che non vegga lume. E Aristofane lo introduce in essa comedia, ch'egli si duole di trovarsi il più delle volte nel dispensare dette ricchezze ingannato; dicendo che tutti i mortali, che vanno a lui, più dicono, perchè egli gli faccia ricchi, che sono uomini da bene e buoni; il che credendo egli loro, si truova il più delle volte ingannato. La quale finzione poetica non vuole significar altro, se non che le ricchezze son beni della fortuna; onde non avendo cagione determinata, son dati da lei molte volte per varie vie a chi non gli merita, e tolti similmente per varii modi a chi gli merita. La qual cosa dice uno certo Enrigo Uten, scrittore moderno, molto morale, scherzando in un suo dialogo, ch'è fatta da la fortuna, perchè se ella dessi i suoi beni a' virtuosi e a i buoni, sarebbe attribuita tal cosa a la loro virtù e a la lor bontà; dove dandogli a chi par che non gli meriti, n'è dato il vanto e la gloria solamente a lei. Da questo Plutone, Dio delle ricchezze, è adunque chiamata così questa città di Dite, la quale il Poeta pone che sia in su 'l piano di questo cerchio. A la quale avvicinandosi la barca, nella quale erano i nostri poeti, s'incominciarono a sentire le strida e i lamenti delle anime ch'erano punite dentro a quella; essendo molto maggiori (come si mostrerà di sotto) i loro tormenti, per esser similmente più gravi lo loro colpe, per avere peccato per malizia o per bestialità, che quegli di quei che il Poeta aveva trovato insino a qui, che avevano peccato per incontinenza o per fragilità. Le quali strida e dolorosi rammaricamenti sentendo il nostro Poeta, e volgendo gli occhi verso la parte ove egli gli sentiva, Virgilio gli disse: figliuolo, noi siam oramai presso a la città di Dite; ove ei disse: <emph>si appressa la città</emph>, perchè a chi navica pare star fermo, e ch'ei sien le cose quelle che si muovino e vadino (non volendo lasciar mai cosa alcuna indietro che meriti considerazione); con i <emph>gravi</emph>, cioè tormentati e oppressi suoi <emph>cittadini</emph>, cioè abitatori; chiamandosi <emph>grave</emph> una pena similitudinariamente, perchè ella preme e offende in quella maniera col suo affanno chi la sopporta, che fa una cosa grave col suo peso chi la sostiene; e dicendo <emph>grande stuolo</emph>, per essere gran moltitudine quella ch'è dannata in tal luogo. <add resp="ed">[70-72]</add> La qual cosa sentendo Dante, e ragguardando inverso quella parte ove ei sentiva quel duolo, cominciò a scorgere le torri di essa cittade; onde dice che disse:
<quote rend="block"><lg><l>Ed io: maestro, già le sue meschite</l>
<l>Là entro certo nella valle cerno.</l></lg></quote>
Questa voce <emph>meschite</emph> è voce turchesca, e significa propiamente quel che noi chiamiamo oggi <emph>moschee</emph>, che sono i templi, e per dire secondo l'uso nostro le <emph>chiese</emph>, e i luoghi dove i Turchi dicono i loro ufficii, e fanno le loro orazioni a Maomet; le quali hanno tutte, in cambio de' campanili delle nostre, allato una torre, sopra della quale saglie uno, quando è l'ora de' loro ufficii, a chiamare i popoli, in quella maniera che fanno le campane noi cristiani. Chiama adunque il Poeta <emph>meschite</emph> le torri di questa cittade, non tanto per essere elleno alte, e per commodo della rima, quanto per dimostrar metaforicamente e per similitudine la qualità del luogo; perciò che come nelle moschee da' Turchi si rende, come in suo regno, onore al diavolo, in questa città regna medesimamente il diavolo, e si obbedisce e teme il suo imperio. E questa è esposizione del Landino, molto bella e molto dotta. Seguita di poi il testo, e dice che queste torri eran tutte <emph>vermiglie</emph>, come se elle fussero <emph>uscite</emph> allora <emph>del fuoco</emph>. E questo è, perchè il Poeta finge che le mura e le torri di questa cittade sieno di ferro, e infocate da 'l fuoco ch'è, com'ei dirà ora, in detta città; di ferro, per significare l'ostinazione da la quale son tenuti e circondati quegli che hanno fatto abito di peccare per malizia o per matta bestialità; e infocate, per mostrare la troppa arsione dello sfrenato loro amore propio, il quale gli abbrucia e arde di maniera, ch'ei non tengono, per contentare le lor voglie ingiuste e perverse, conto nè degli uomini nè di Dio; onde trapassano, di natura di uomini, in natura di spiriti maligni, o di fiere inumane e bestiali. <add resp="ed">[73-75]</add> A le quali parole di Dante risponde Virgilio:
<quote rend="block"><lg><l>...... il fuoco eterno,</l>
<l>Che entro le affuoca, le dimostra rosse,</l>
<l>Come tu vedi in questo basso inferno.</l></lg></quote>
Divide il Poeta, come noi vi parlammo in principio ne' preambuli che noi facemmo, questo suo Inferno principalmente in tre parti, cioè ne' cerchi che son fuor delle mura della città di Dite, in quegli che son dentro, e nella sferetta ch'è intorno al centro e nel fondo di esso Inferno. Chè nella sferetta sono puniti da lui i traditori col ghiaccio e con lo stridore de' denti; e ne' cerchi che son fuori della cittade, i peccatori per fragilità con bufere di venti, con pioggie e con altre pene simili; e ne' cerchi che son nella città, col fuoco. Non è adunque maraviglia, se ritrovandosi dentro a quella, come si vede largamente nel testo, in tanti luoghi fuoco, egli infocava le mura e le torri di quella, essendo elleno di ferro, di maniera ch'elle apparivano <emph>vermiglie</emph> (il qual colore, chiamato da 'l Poeta <emph>vermiglio</emph>, è un rosso alquanto scuro); il che nasceva da l'oscurità del luogo, perciò che un ferro affocato, se voi ne fate la esperienza, vi apparirà molto più rosso scuro di notte e in luogo buio, ch'ei non farà di giorno e al sole. E però Virgilio risponde, che il fuoco le dimostra tali, quali ei le vede, in quel <emph>basso inferno</emph>, cioè in quella oscuritade e in quell'aria che non è inluminata. È adunque questa, se voi avvertite bene, la prima volta che Dante ha parlato distintamente del fuoco infernale; onde viene a essere ancor similmente a noi la prima occasione che ci s'è offerta di parlarne. Laonde ci pare ch'ei non sia solamente a proposito, ma che l'ordine e le parole del testo ricerchino, che noi consideriamo alquanto la natura e le qualità sue. Per il che fare è primieramente da avvertire, che il chiamare le sacre scritture in molti luoghi il fuoco infernale <emph>fuoco eterno</emph>, come fa ancor qui il Poeta, è stato cagione e ha dato occasione a molti di pensare che sia un fuoco spirituale o immaginario, e non sia fuoco reale e corporeo, come è il nostro. E questa opinione è stata fondata da loro sopra quella posizione del decimo della <title>Metafisica</title> di Aristotile, ove ei mostra che le cose eterne e le corruttibili non possono essere della medesima specie, con ciò sia ch'elle discordino in genere. E perchè il trattare del fuoco dello inferno è cosa che appartiene a la teologia, eglino adducono di più in testimonianza della opinione loro due autorità di grandissimi teologi. La prima è di Agostino, il quale dice che non pensa ch'ei sia alcuno il quale sappia, o abbia mai conosciuto, di che natura sia il fuoco dello inferno, se non quegli a' quali lo Spirito Santo lo ha rivelato. E la seconda è di Giovanni Damasceno, il qual dice nel fine del quarto libro della sua <title>Teologia</title>, che il fuoco, al quale saranno condannati dopo il giorno del giudicio gl'impii, non è materiale e corruttibile, come il nostro, ma è tale, quale lo conosce Dio che lo ha creato. Soggiugnendo ancora dipoi costoro, per confirmazione di questa loro opinione: se il fuoco infernale fusse della sorte ch'è il nostro, egli arebbe bisogno, dopo lo essere acceso, di esser continovamente mantenuto e nutrito con nuova materia da ardere, acciò che ei non facessi come il nostro, il quale, subito che gli manca esca e materia da ardere, vien meno, e manca similmente ancora egli. Oltre a di questo dicono ch'ei non potrebbe, come avviene ancora al nostro, stando serrato e rinchiuso sotto la terra, che non è il luogo suo proprio, durare in perpetuo, non essendo o potendo essere cosa alcuna violenta perpetua; e se pure ei durasse, ei farebbe lume, onde non verrebbero a essere nello inferno <emph>tenebre</emph>, come dicono le sacre scritture. E queste sono le ragioni e le autorità, sopra le quali è fondata questa opinione, che il fuoco eterno e il nostro sieno <emph>equivoci</emph>, e non <emph>univoci</emph>, cioè abbino il medesimo nome, ma non già la medesima natura, e che, a dirlo più apertamente, il fuoco eterno sia più tosto fuoco metaforico e similitudinario, che reale e vero. Nientedimanco la teologia cristiana, fondata sopra a molte autorità delle sacre scritture, le quali io lascio per brevità da parte, tiene che il fuoco dello inferno sia fuoco reale e vero e corporeo, come il nostro; dicendo che avendo egli a bruciare corpi, e massimamente quando l'anime gli aranno dopo il giorno del giudizio ripresi, ei bisogna ch'ei sia corporeo ancora egli, non si potendo, come pruova Aristotile nel libro <title>Della generazione</title>, fare operazione ne' corpi se non per via di contatto. E considerando dipoi queste ragioni e queste autorità che oppongono gli avversarii, rispondono primieramente a quei che dicono che il fuoco nostro e lo eterno, non convenendo in genere, non possono essere della specie medesima, che il fuoco è tanto attivo ed è tanto potente, che la operazion sua si estende non solamente a quella materia che gli è propia, ma ella si estende e può ancora operare in tutte le cose corporee, che sieno composte de' quattro elementi, ma in chi più e in chi manco, secondo ch'elle participono o più o manco d'acqua. Onde ha per materia, oltre a' corpi, tutti gli altri elementi; ma opera bene con maggior difficultà nell'acqua, che negli altri, e così ancora in quelle cose che tengono più di natura d'acqua; ancor ch'ei destrugghi poi finalmente, se ei non è superato di proporzione e di quantità, ogni cosa: e questo nasce per essergli l'acqua contraria e opposta diametralmente, con ciò sia ch'ella sia fredda e umida, e il fuoco sia caldo e secco; perciò che, se bene l'aria gli è contraria per essere umida, e la terra per essere fredda, l' una conviene dipoi seco, e questa è l'aria, nello esser calda, e l'altra, ch'è la terra, nello essere secca. Da le quali cose avviene ch'ei si truova, e fuoco ch'è in materia propia, e questo è (come è dichiarato da 'l Filosofo nelle <title>Meteore</title>) quello ch'è nella sua sfera, cioè immediatamente sotto il cielo della luna; e fuoco ch'è in materia aliena, e questo è questo fuoco nostro, che noi usiamo, e che noi non veggiamo mai se non in qualche materia. La quale materia, o ella è terrestre, come sono verbigrazia i carboni, o ella è aerea e vaporosa, come è il fumo, il quale acceso è chiamato vulgarmente da noi <emph>fiamma</emph>. E in ciascun di questi modi che noi veggiamo fuoco, o per modo di materie terrestri infiammate, o di fumi e vapori accesi, egli è sempre della specie medesima, in quanto a la natura sua e in sè stesso; ma ei par ben dipoi, in certo modo, diverso di specie, in quanto a la natura delle materie diverse nelle quali egli è acceso; onde apparisce verbigrazia più attivo e più potente in un ferro affocato, che in un legno, e più lucido in un fumo che nasca da cose aeree, come è verbigrazia l'olio, che in uno che nasca da una cosa che abbia più del terreste, come è verbigrazia il zolfo. Nè importa o fa diversità che questa accensione sia fatta in una cosa violentemente e per forza, come ella si fa nel ferro, o nasca da principio intrinseco, come ella fa nel zolfo. E con questa distinzione solvono i teologi le ragioni degli avversarii, dicendo che il fuoco dello inferno e il nostro, come fuochi, sono della medesima specie; e se quell'è eterno e il nostro è corruttibile, questo nasce da la diversità della materia nella quale è acceso ed è mantenuto l'uno e l'altro. Imperocchè 'l nostro è sempre in materie che gli fanno resistenza; laonde egli, che ha per natura ed è intento a convertire ogni cosa, il più ch'egli può, in sè stesso, per superarle s'infiamma e si accende più ch'ei non farebbe; onde finalmente ei le consuma, e si consuma ancora egli. Per il che disse Aristotile nelle <title>Meteore</title>, che questo nostro fuoco non era veramente fuoco, ma era una soprabbondanza di calore in esso fuoco, che lo convertiva in arsione, in quella maniera ch'è il troppo freddo nell'acqua una soprabondanza di frigidità, che la converte in ghiaccio. E il fuoco dello inferno è in una materia che gli è tanto propia, ch'egli non la consuma, se bene ei se ne nutrisce, ma mantiene a un tempo medesimo sè e lei; sì come dicono i filosofi che avviene ancora al fuoco elementare dentro a la sfera sua, che si mantiene, e non consuma quella materia nella quale egli è acceso. E questa materia non è alcuno che sappia realmente e in fatto quel ch'ella sia, se bene ei si sa così superficialmente, e da lo effetto suo, la sua natura. E se bene molti tengono ch'ella sia aria tanto assottigliata e rarefatta e priva dell'umido, ch'ella sia subbietto atto a mantenere il fuoco senza consumarsi, questa cognizione è come ella è, e ciascuno se la conosce. Ma se la cognizion nostra non può, mediante il lume naturale, andare più in là, ei bisogna torsi da lei quel che altrui può, e contentarsi di quello. <emph>Chè se possibil fussi saper tutto,</emph> disse altrove il nostro Poeta, <emph>Mestier non era partorir Maria;</emph> cioè: se ei fusse stato possibile conoscere l'opere maravigliose di Dio col lume naturale, non sarebbe bisognato ch'ei fusse sceso in terra il figliuol di Dio a dimostrarci la potenza, la sapienza del Padre e sua. E a questa soluzione, che Dio può tutto quel ch'ei vuole, come ha detto più volte disopra il Poeta nostro, doverebbe contentarsi l'umano intelletto. Nientedimanco, perch'ei recalcitra, qualche volta, i nostri teologi vanno dimostrando il più ch'ei possono, ch'essa potenza di Dio non è contro a l'ordine della natura, come io vi ho mostro con le ragioni assegnate ch'ei fanno di questo fuoco infernale; rispondendo dipoi a l'autorità di Agostino e di Damasceno, addotte di sopra, ch'eglino, quando ei dicono ch'ei non sa la natura sua se non chi lo creò, o quegli a chi ei l'ha revelato, ch'ei lo consideravano <emph>materialmente</emph>; e volevano dire, ch'ei non è alcuno che conosca, come noi abbiamo detto, perfettamente la materia nella quale egli arde; la quale gli è tanto propria, che egli non ha a essere acceso o mantenuto in lei <emph>accidentalmente</emph>, come bisogna accenderlo e mantenerlo in queste nostre materie terrestri o aeree, ma lo mantiene quivi, come se ei fusse nel luogo suo <emph>naturale</emph>. E se egli non illumina quel luogo dello inferno, come fa il nostro ov'egli è acceso, egli lo fa rispetto a l'aria di esso inferno, la quale è caliginosa e piena di vapori grossi e poco trasparenti, per nascere da l'acque di quei fiumi le quali son brutte, e come voi sentiste di sopra, piene di fango e di mota; perciò che il fuoco e la fiamma fanno tanto più o manco lume, secondo che l'aria ch'è loro d'attorno è più o manco diafana; benchè tal cosa può nascere ancor da la materia, veggendosi che la fiamma è, come si accennò di sopra, tanto più o manco chiara, quanto il fumo ch'esce da la materia che arde, nel quale ella si accende, tiene più o manco del terrestre, e più o manco dello aereo. Questo lume delle sacre scritture, approvato e dichiarato nella maniera che voi vedete da i nostri teologi, seguitando come cristiano il Poeta nostro, pone ancora egli in questo suo Inferno dentro a la città di Dite il fuoco eterno, vero e reale, e della specie del nostro. Onde dice, appressandosi a quella, che le sue torri e le sue mura gli parevan <emph>vermiglie</emph>, come se elleno <emph>uscissero</emph> allora allora <emph>del fuoco</emph>. Al che Virgilio gli rispose, come voi sentiste, ch'ei n'era cagione il fuoco eterno ch'è in quel luogo. <add resp="ed">[76-78]</add> E in questa maniera, ragionando insieme l'uno con l'altro, ei camminaron tanto ch'egli arrivarono a piè delle mura di essa città; onde dice il testo:
<quote rend="block"><lg><l>Noi pur giugnemmo dentro l'alte fosse,</l>
<l>Che vallon quella terra sconsolata.</l></lg></quote>
Questo è uno di quei luoghi e di quelle cose finte da 'l Poeta, ascoltatori ingegnosissimi, la quale merita di esser considerata con gran diligenza, e che ha ascosto secondo me, sotto la corteccia delle parole, dottrina e arte grandissima. E quello che mi muove a pensar tal cosa è questo ch'io vi dirò. Finse il Poeta disopra nel quarto capitolo di questa cantica di aver girato, seguitando Virgilio e camminando a suoi piedi, gran parte del primo cerchio di questo Inferno, il quale gira (secondo il Giambullari) lungo la ripa miglia ottomila trecento trenta sette e mezzo; e nientedimanco, quando ei se ne partì, ei non disse altro, se non
<quote rend="block"><lg><l>Per altra via mi mena il savio Duca,</l>
<l>Fuor della queta, nell'aura che trema,</l>
<l>E vengo in parte ove non è chi luca.</l></lg></quote>
Finse dipoi similmente di aver camminato, pure a suoi piedi, parte del secondo, che gira più di miglia sette mila. Dipoi scende nel terzo, che gira più di miglia quattro mila secento, e cercane parte. Dipoi scende nel quarto, che gira più di quattro mila miglia, e girane una parte. Dipoi lo ricide a traverso, ed è largo miglia cinquanta. Dipoi scende nel quinto, il quale gira poco manco di tremila miglia, e girane la maggior parte; onde dice:
<quote rend="block"><lg><l>Così girammo della lorda pozza</l>
<l>Grande arco tra la ripa secca e il mezzo.</l></lg></quote>
E nientedimanco ei non dimostra mai nel testo, nè che si straccasse, nè che gli venisse a fastidio il camminare. E qui egli cammina, e non a suoi piedi, ma portato nella barca, trenta sette miglia e mezzo, cioè da che lasciò gl'irosi insino a le mura de la città, il quale luogo egli assegna agli accidiosi (che al più vo' che le fussero miglia settantacinque; il che nacque perchè ei non attraversarono l'acqua per linea retta, la quale è la più breve, come pruovano i matematici, che si possa immaginare fra due punti e due termini; e lo dimostrono le parole di sotto del testo, quando ei dice ch'ebbero a fare grande aggirata a trovare dove si sbarcava); e nientedimanco ei dimostra che questo poco del cammino lo straccasse o gli venisse a noia, avendo queste parole, <emph>noi pur giugnemmo</emph>, se voi le notate bene, una certa forza di dimostrare tal cosa. Il che considerando io, dico (e notate questa esposizione), che il Poeta ha finto tal cosa per darci questa dottrina, ch'ei non è sorte alcuna d'uomini che dispiaccino più a gl'ingegni elevati, come era il suo, che i pigri e i dappochi e che non son buoni a nulla, come gli accidiosi; con ciò sia che ogni cosa che non opera sia abborrita da la natura, e possasi chiamar vana e inutile. E però, se bene il cammino ch'e' fece co' suoi piedi fra' peccatori carnali, fra i golosi, fra gli avari e fra gl'irosi, fu maggiore, perchè ei truovò in ciascun luogo qualche persona segnalata, che gli fu esempio onde ei potette imparar qualcosa, egli non gli rincrebbe come questo, che fu minore assai, e fecelo per barca; perchè non trovando egli nè veggendo persona, gli parve perdere il tempo; il che dispiace, più che cosa alcuna altra, a gli uomini savi. Onde dice, poi ch'ei ne fu giunto al fine, per mostrare il fastidio che gli aveva dato tal cosa: <emph>noi pur giugnemmo dentro a l'alte fosse, che vallon</emph>, cioè circondono (perciò che <emph>valli</emph> dice qui il Boccaccio che sono certi palancati che si fanno intorno a le città per fortificarle), <emph>quella terra sconsolata</emph>, cioè che priva d'ogni consolazione i suoi cittadini e abitatori; il che è detto con la licenza di quella figura, con la quale i poeti chiamon <emph>pallida</emph> la morte, perchè ella fa gli uomini pallidi. E perchè lungo queste mura, per esservi il sito e il piano più basso che verso la grotta, era più acqua ritenuta da esse mura che altrove, ei le chiama <emph>alte fosse</emph>, cioè profonde. Nelle quali entrata la barca ebbe, per non essere stato il loro cammino (come noi dicemmo disopra) per linea retta, a camminare e girare un pezzo, inanzi ch'ella arrivasse ove si smontava per entrare nella città. <add resp="ed">[79-81]</add> Al qual luogo essendo eglino finalmente arrivati, dice 'l testo che 'l nocchiere, cioè Flegias, il quale guidava la barca, chiamato da lui <emph>forte</emph>, cioè gagliardo e forzoso (chè così significa qui questa voce <emph>forte</emph>, e non ornato di quella virtù morale, che i filosofi chiamano <emph>fortezza</emph>, perciò che nei demonii non possono essere simili abiti virtuosi), <emph>gridò</emph>, cioè disse loro con voce spaventosa e orribile: <emph>uscite</emph>, cioè smontate fuori della barca, chè <emph>qui è la entrata</emph> e il luogo onde si passa dentro nella città. <add resp="ed">[82-87]</add> La qual cosa sentendo il Poeta, e voltando gli occhi ove gli aveva accennato Flegias ch'era l'entrata della città, dice nel testo:
<quote rend="block"><lg><l>Io vidi più di mille in su le porte</l>
<l>Da 'l ciel piovuti, che stizzosamente</l>
<l>Dicevan: chi è costui, che senza morte</l></lg>
<lg><l>Va per lo regno della morta gente?</l></lg></quote>
Chiama qui il Poeta, come voi vedete, i demoni piovuti da 'l cielo; perchè egli seguita la religione e la dottrina cristiana, la quale per mezzo del lume dello Spirito Santo ne ha manifestato per esempio e utile nostro, come molti di quelle divine sustanze e spiriti angelici, i quali furono creati in principio e inanzi a le altre cose per volgere e governare i cieli ed eseguire la volontà divina, seguitando Lucifero, una delle più perfette creature che si ritrovassi fra loro, caddero, e furon scacciati seco dal cielo e relegati entro a l'inferno. Di questi adunque finge che una moltitudine tanto grande, ch'egli gli chiama più di mille, erano in su le porte de la città, e dicevano in fra loro <emph>stizzosamente</emph> (rodendosi sempre di stizza e di rabbia il demonio di essere stato cacciato, da la divina giustizia, d'un luogo tanto bello e tanto glorioso, e questo è il regno del cielo, e messo e serrato in uno tanto orribile e tenebroso, quanto è quel dello inferno): <emph>chi è costui</emph>, veggendo che Dante era vivo, <emph>che senza morte</emph>, cioè non essendo ancor morto, <emph>Va per lo regno della morta gente?</emph> cioè per lo inferno. Ove se noi intendiamo dello essenziale, egli lo chiama <emph>regno della gente morta</emph>, perchè a lo inferno non vanno gli uomini se non da poi che sono morti; e se noi intendiamo del morale, egli lo chiama <emph>regno della gente morta</emph>, cioè di quegli che disprezzando al tutto la ragione, vivono totalmente secondo il senso, come le fiere. E questa esposizione, ch'ei si possa chiamare <emph>morto</emph> chi non usa la ragione, è del Poeta stesso; il qual dice nella terza parte del suo <title>Convivio</title>, che così come una pianta secca, perchè ella non si nutrisce augumenta e produce i semi e i frutti (che son l'operazioni dell'anima vegetativa), e uno animale che non sente e non conosce gli obbietti de' sensi (che son l'operazioni della sensitiva), si chiamon meritamente <emph>morti</emph>, così si può chiamare ancor similmente <emph>morto</emph> uno uomo che non usa la ragione, ch'è l'operazione dell'anima sua intellettiva, la quale lo fa esser uomo; e se non quegli che qualche volta non l'ascoltano e non la obbediscono, almanco quegli i quali l'hanno, come scrive il Filosofo nella <title>Etica</title>, corrotta o perduta, o per malizia o per bestialità, come sono quegli che son puniti in questa città di Dite. Di questa congiura, fatta da questi spiriti maligni, di non gli lasciar passare dentro a la città accorgendosi Virgilio, dice il testo ch'ei fece cenno di <emph>parlar secretamente</emph>, cioè gli accennò che voleva parlare loro senza essere udito da Dante; dimostrando che la sapienza è ella la prima, che in simili speculazioni precede e va innanzi a la scienza, cioè le dà i principii e gli assiomi e le dignità, con i quali ella fa di poi per via di sillogismo o d'induzione le conclusioni. A' quai cenni di Virgilio, seguita il testo che quei demonii <emph>chiusero</emph> alquanto <emph>il grande sdegno</emph>, cioè lo ricoprirono e ascosero, non si dimostrando tanto accesi d'ira, quanto eglino avevan fatto in quel primo vedergli apparire; e risposero quel che noi vi dichiareremo, concedendolo Dio, nella prima lezione che noi faremo.</p></div3>
<div3 type="capitolo"><head>LEZIONE SETTIMA <add resp="ed">[vv. 88-130]</add></head>
<p><quote rend="block"><lg><l>E disser: vien tu solo, e quei sen vada.</l></lg></quote></p>
<p><add resp="ed">[88-90]</add> Molti, anzi quasi infiniti sono gl'inganni che ordina e tende continovamente il demonio all'uomo per la invidia ch'egli ha, che avendo peccato la natura umana nella creazione sua per disubidienza, come fece l'angelica per superbia, sia piaciuto a la bontà divina di ricomperar l'umana, e non l'angelica; e di più, che Dio abbia tenuto questo modo, nel ricomperarla, d'assumerla in sè stesso e farsi uomo, acciò che l'uomo a rincontro si potessi fare figliuolo di Dio; parendogli ch'ei fusse molto più conveniente ch'ei ricomperassi la natura angelica che l'umana e se ei doveva assumere una natura aliena, ei dovesse pigliar l'angelica, essendo ella di gran lunga per natura più nobile e più perfetta che l'umana. Laonde furono alcuni Rabbi Ebrei, i quali tennero, secondo che riferisce Giovan Reuclino nel suo libro <title lang="lat">De arte cabalistica</title>, che il peccato del primo angelo fusse invidia, e non fusse superbia; dicendo che dimostrando Dio in fra l'altre cose, dopo la creazion sua, a la natura angelica, come ei voleva ch'ella fusse custodia e guardia della umana, (sì come ei ne dimostrò, quando ei disse nell'Evangelio di quei fanciulletti: <foreign lang="lat">angeli eorum vident faciem patris mei</foreign>), Lucifero ne ebbe tanta invidia, ch'ei diventò nimico di Dio, e ribellossi da lui, onde egli fu cacciato dal cielo e perse la divina grazia. Per il che crescendo di poi sempre in lui la invidia e la inimicizia inverso l'uomo, egli è stato e sta sempre vigilante, come scrive Pietro apostolo, a guisa di lione mugghiante, a cercare di chi egli devori, e conduca seco al regno infernale con varii lacci e con infiniti e sottilissimi inganni; infra i quali è uno de' principali, ch'egli usi, questo: di fare che l'uomo non consideri e non cognosca mai perfettamente il peccato. E questo è fatto da lui, come quello che essendo sapientissimo (perciò che tutte le doti e i doni suoi naturali, dicono i nostri teologi che rimasono e si ritruovano in lui, ancora così dannato), conosce che avendo l'uomo lo intelletto che ha per obbietto il vero, e la volontà che ha per obbietto il bene, egli non seguiterebbe mai la falsità, cioè il male, se egli lo considerassi come male. E questa è ancora opinione de' filosofi, e particularmente di Aristotile, cavandosi da la dottrina del suo terzo libro <title>Dell'anima</title>, che la volontà dell'uomo non elegge mai il male, come male, ma come bene, essendole rappresentato sempre da la parte nostra sensitiva ricoperto e ascosto sotto qualche specie di bene, se ella però lo elegge; perciò che, secondo le parole del Filosofo, ella più tosto lo permette, ch'ella lo elegga, lasciandosi tirare e svolgere da lo appetito sensitivo, nimico, secondo i naturali, della parte nostra ragionevole per natura; e secondo la religion nostra, per la perdita della giustizia originale, fatta dal nostro padre Adam, mediante il suo peccato. Ingegnasi adunque e dà continovamente opera lo avversario dell'uomo (chiamato per tal cagione <emph>diavolo</emph>, cioè calunniatore e ingannatore, chè così significa questo nome <emph>diavolo</emph>), che l'uomo non conosca, nè come uomo il male, perch'egli è contro a la ragione, nè come cristiano il peccato, perch'egli è contro a la volontà di Dio. E questo è fatto da lui solamente mentre che l'uomo è in vita, e ha tempo a emendarsene, o almanco a pentirsene; perciocchè quando egli non ha più tempo di penitenza, il demonio fa a punto il contrario, perciò che egli gliele rappresenta allora molto maggiore e molto più grave ch'egli non è; e questo è fatto da lui ad arte, acciò che l'uomo si spaventi, e diffidando della misericordia di Dio, caggia nel peccato della disperazione, in quel modo che raccontano le sacre lettere, e nuove e antiche, che fecero e Giuda e Caino. Questo modo, che usa per la dannazion nostra il demonio, di non lasciare conoscere a l'uomo il peccato, mentre ch'egli è vivo e in stato di penitenza, volendo descrivere poeticamente il Poeta nostro, finge, come voi vedete nel testo, che quegli spiriti maligni, ch'eron posti alla guardia della porta di Dite, non volessero lasciarlo entrare dentro a quella, ma permettessero bene ch'ei vi entrasse Virgilio, perchè essendo morto non poteva più pentirsi, se non invano; onde gli dissero: <emph>vieni tu solo</emph>, ed <emph>egli</emph>, cioè Dante ch'era entrato così arditamente per il loro regno, se ne tornasse solo per la sua <emph>folle strada</emph>, cioè vana, chè così significa questa voce <emph>folle</emph>; perciò che la via de' vizii non è altro che vanità: e lo avete espressamente da 'l sapientissimo Salomone, che considerando i beni del mondo cagion potentissima della maggior parte dei peccati, gli chiamò <foreign lang="lat">vanitas vanitatum</foreign>; o veramente <emph>folle</emph>, cioè stolta, come dice in questo luogo il Landino, dimostrando che la maggior parte de gli errori che fanno gli uomini, nascono da ignoranza, cioè da 'l non conoscere perfettamente quel ch'ei fanno. <add resp="ed">[91-93]</add> E dopo ei soggiunsero:
<quote rend="block"><l>Pruovi se ei sa, che tu qui rimarrai,</l>
<l>Che gli hai scorta sì buia contrada;</l></quote>
dimostrando a Virgilio, che ancora che Dante se ne tornassi a dietro, egli che gli era stata scorta per così oscuro cammino rimarrebbe in essa città, e non potrebbe uscirne per pruova alcuna ch'ei facesse. E queste parole son dette qui da 'l Poeta con gran dottrina, per dimostrare che se bene la sapienza umana entra qualche volta nella vera cognizione di essi peccati, la radice de' quali è la malignità, ella non può però dipoi uscire di quella, guardandosi da loro, se non con gran difficultà, senza l'aiuto e grazia di Dio, della quale non poteva esser capace Virgilio, essendo stato, come egli disse di sopra, rebello a la legge divina; sì come non poteva uscire ancora esso Dante della selva, nella quale egli si era smarrito, se ei non vedeva i raggi del sole, e Beatrice non mandava Virgilio a farlo conoscere lo stato nel quale egli era, e insegnargli la via d'uscirne. E qui dice il Poeta che quei demonii poser fine alle lor parole. <add resp="ed">[94-96]</add> Le quali gli parsero tanto piene di spavento, ch'egli dice nel testo:
<quote rend="block"><lg><l>Pensa, lettor, se io mi disconfortai</l>
<l>Nel suon delle parole maledette;</l>
<l>Che io non credetti ritornarci mai;</l></lg></quote>
cioè: sappi, lettore, che la paura mia, udendo dire a quegli spiriti maladetti queste parole, fu tale, ch'io non credetti mai più ritornar fra' vivi. Il che significa, che chi considerassi lo spavento che mette il demonio all'uomo nel rappresentarli i suoi peccati, si sbigottirebbe tanto, ch'ei non tornerebbe mai fra i penitenti a chiederne perdono a Dio nella terra de viventi, ma si starebbe nella città della disperazione fra essi morti e dannati. <add resp="ed">[97-102]</add> Queste parole udendo adunque il Poeta nostro si volse a Virgilio, il quale egli pur sapeva ch'era stato mandato in suo aiuto insin da 'l cielo; e ricordandogli come egli lo aveva renduto sicuro da la viltà che gli aveva occupato il cuore nella selva, quando cominciando egli a salire il monte fu ripinto indietro da le tre fiere che parandosegli inanzi gl'impedirono il cammino, e lo aveva scampato e datogli animo contro a le minaccie di Carone, renduto sicuro da le grida di Minos, da lo abbaiare di Cerbero con tre gole aperte, da Plutone che lo minacciava, da Flegias che lo svillaneggiava, e da M. Filippo Argenti che lo aveva voluto tuffar sotto il fango della palude Stige, e da tutti gli altri spaventi e pericoli ch'egli aveva insino a quivi portato, gli disse:
<quote rend="block"><lg><l>O caro duca mio, che più di sette</l>
<l>Volte mi hai securtà renduta, e tratto</l>
<l>D'alto periglio che incontro mi stette,</l></lg>
<lg><l>Non mi lasciar, dissi io, così disfatto;</l>
<l>E se lo andar più oltre ci è negato,</l>
<l>Ritroviam l'orme nostre insieme ratto.</l></lg></quote>
<add resp="ed">[103-108]</add> A le quali parole, dette da 'l Poeta per fare (come è ufficio di buon poeta) la favola più verisimile, e tanto facili a essere intese per loro stesse, ch'elle non hanno bisogno d'interpretazione, dice il testo che Virgilio rispose:
<quote rend="block"><l>.... non temer; chè il nostro passo</l>
<l>Non ci può torre alcun; da tal ci è dato;</l></quote>
dicendogli (come quello che sapeva secondo la sapienza umana, che a la cagion prima, che ne aveva permesso tal cammino, non poteva esser fatto resistenza da alcuna causa seconda, e che aveva oltre a di questo saputo da Beatrice che al nome di colui, per parte del quale ella lo aveva mandato a soccorrerlo, facevan riverenza tutte le podestà e celesti e terrestri e infernali), che non temesse; chè il passo non poteva esser lor tolto, nè impedito il cammino; ma che lo attendesse, seguita il testo, cioè lo aspettasse quivi, cibando, in quel mentre ch'egli penava a tornare, il suo <emph>spirito lasso</emph>, cioè stanco ed affaticato, <emph>di buona speranza</emph>; tenendo per fermo ch'egli tornerebbe in ogni modo vittorioso. Questo luogo esponendo il Giambullari, intende per questo <emph>spirito</emph>, che Virgilio dice a Dante che cibi e conforti con buona speranza, lo spirito nostro che i medici chiamano <emph>vitale</emph> e <emph>animale</emph>: il quale è un certo vapore che nasce dal sangue, che noi abbiamo intorno al cuore, per esser continovamente mosso e riscaldato da lui. Perciocchè nel cuore sta il principio del calore e del moto naturale e vitale, e spargendosi di poi per tutte le nostre membra, tiene col calore vivifico, ch'egli porta seco, collegati e uniti insieme il corpo e l'anima; onde viene a mantenerci vivi, e a esser conseguentemente cagion di tutte l'operazioni nostre naturali. E perchè questi <emph>spiriti</emph>, dice il Giambullari, si consumono più che il solito nello affaticarsi, Virgilio gli dice che si riposi, e ristori gli <emph>spiriti lassi</emph> e affaticati da la lunghezza del cammino, cioè dia tempo a la natura di rifarne degli altri, sperando avere a seguitare il cammino incominciato. Questa esposizione è molto fisica e molto dotta. Nientedimanco io sono di diversa opinione, e tengo che qui si abbia a intendere per lo <emph>spirito</emph> l'anima; sì come si intende ancora, quando riscontrando il nostro Poeta nel paradiso terreste Beatrice, disse:
<quote rend="block"><lg><l>E lo spirito mio, che già cotanto</l>
<l>Tempo era stato con la sua presenza;</l></lg></quote>
ove non si può intendere in modo alcuno dello spirito vitale. Con ciò sia cosa ch'egli non sia quello che cogiti o che si ricordi delle cose, ma sia l'anima quella che faccia simili operazioni con quella potenza che i filosofi chiamano <emph>fantasia</emph> o vero <emph>memoria</emph>. La quale in verità è una potenza sola realmente, ma distinta di considerazione. Perciò che quando questa potenza cogita e fantastica verbigrazia com'è fatto un lione, per avere ricevuto e ritenuto dentro di sè, mediante il senso del vedere, il simulacro e la effigie sua, ella si chiama <emph>fantasia</emph>; e quando ella cogita e pensa a la effigie d'un lione particulare, che il senso del vedere vide già in qualche luogo determinato, ei la chiamon <emph>memoria</emph>. Dicendo adunque Dante che il suo <emph>spirito</emph> era stato lungo tempo con la presenza di Beatrice, bisogna ch'egli intenda dell'<emph>anima</emph>, ch'è quella che fantastica e si ricorda; e non dello <emph>spirito vitale</emph>, che non conosce e non intende. Dice adunque Virgilio al nostro Poeta, che si posi e aspettilo, riconfortando l'anima con la speranza; soggiugnendo <emph>buona</emph>, perch'ei si ritruova di due maniere speranza; una naturale, e una la quale è virtù. La speranza <emph>naturale</emph> è uno affetto, posto nella parte nostra irascibile; il quale se bene ei pare a molti il medesimo che il <emph>desiderio</emph> (il quale è ancora egli uno de' nostri affetti, ma posto nella parte concupiscibile), per avere per obbietto il bene, come ha il desiderio, ella è differente da 'l desiderio in questo, che il <emph>desiderio</emph> ha per obbietto il bene sotto questa considerazione sola di <emph>bene</emph>, e la <emph>speranza</emph> ha per obbietto il bene, sotto queste tre altre considerazioni, <emph>futuro</emph>, <emph>difficile</emph>, ma <emph>possibile a conseguire</emph>; onde non si truova mai chi speri cosa impossibile a conseguire, se non gli stolti. E fu dato questo affetto e questa passione all'uomo e a molti altri animali da la natura, per fargli animosi e pronti in cercare quei beni, che se appariscon molte difficultà in conseguirgli, posson nientedimanco ottenersi. E da questo affetto mosso verbigrazia un veltro, quando ei vede una lepre, se bene ella gli è discosto, si muove, pur ch'ei pensi di giugnerla, a seguitarla. E se qualcuno opponesse che gli animali privi della ragione non posson aver speranza, con ciò sia che l'obbietto suo sia il bene <emph>futuro</emph>, e il futuro è una delle differenze e parti del tempo, e gli animali non conoscono che cosa sia tempo, perciò che il tempo, come dice il Filosofo nella <title>Fisica</title>, è fatto da l'anima nostra, discorrendo e misurando i moti col moto celeste; se gli risponde, che se gli animali non conoscono quel bene che cercono sotto questa condizione di <emph>futuro</emph>, ei lo conoscono sotto queste altre due, di <emph>bene</emph> e <emph>possibile ad acquistare</emph>. Di questa passione della speranza dice Aristotile nel secondo della <title>Retorica</title>, parlando dell'uomo, che abbondano assai i giovani e gli ebbri e gli stolti: e la cagione è, perchè avendo il bene, ch'è obbietto di essa speranza, queste tre condizioni, <emph>futuro</emph>, <emph>difficile</emph>, ma <emph>possibile</emph>, i giovani, per credersi aver a vivere assai, se bene egli è futuro, si promettono di essere in ogni modo a tempo a conseguirlo; e per avere il sangue molto e caldo, che genera gran quantità di spiriti che amplificano e dilatano il cuore, sono animosi e non stimono le difficultà; e per la poca sperienza non conoscono i pericoli; onde si promettono ogni cosa, e in ogni cosa sperano assai più ch'ei non temono. Dove i vecchi, per restar lor poco di vita, aver i sangui pochi e freddi, e molta sperienza, per in contrario temono assai più ch'ei non sperono. E gli ebbri abbondano della speranza, perchè la caldezza del vino genera in loro assai spiriti. E gli stolti, perchè ei non conoscono le difficultà. E di questa maniera è la speranza <emph>naturale</emph>. Truovasi di poi un'altra speranza, la quale è <emph>virtù</emph>, e <emph>teologica</emph>; <emph>virtù</emph>, perchè ella rende l'uomo migliore, come dice il Filosofo ch'è ufficio della virtù; e <emph>teologica</emph>, perchè ella ha per obbietto Dio, il quale è chiamato da i Greci <foreign lang="grc">Teos</foreign>. Ed è questa speranza una certa confidenza che nasce nell'uomo, mediante la fede in Dio, di avere a fruire la sua faccia e di acquistare la beatitudine eterna. Perciò che avendo l'uomo saputo per fede, che Dio lo ha amato tanto, ch'egli ha per la sua salute mandato il suo Figliuolo unigenito nel mondo, confida al certo in lui ch'ei non abbia a lasciarlo perire, ma gli abbia a esser mezzo e aiuto ad acquistare il regno del cielo; operando però dal canto suo tutto quello ch'ei può in onore di esso Dio, e commettendo meno peccati che sia possibile; perciò che confidando che Dio gli abbia a esser propizio, standosi in ozio o offendendolo, sarebbe presunzione, e non confidenza. E questa è la speranza ch'è <emph>virtù teologica</emph>; e di questa intende qui il Poeta, chiamandola <emph>buona</emph>, e non della speranza <emph>naturale</emph>. Perciò che se bene la speranza naturale è ancora ella buona, per avere per obbietto il bene, i beni ch'ella ha per obbietto sono particulari; onde non sono assolutamente e sempre <emph>buoni</emph>, ma secondo i bisogni e secondo i tempi. Per il che, se bene è ancora ella utile all'uomo, ella non si può chiamare assolutamente <emph>buona</emph>, ma respettivamente e secondo l'occasioni; dove la speranza che è <emph>virtù</emph>, per avere per obbietto il sommo bene, il quale è sempre buono, si può chiamare assolutamente <emph>buona</emph>. E con questa dice qui Virgilio al nostro Poeta ch'egli conforti l'anima, sperando che se ei non saranno a bastanza le loro forze a vincere quei demonii, ei sopperirà per loro la grazia e lo aiuto divino, come voi vedrete di sotto che avverrà. E per tal cagione gli dice di più, che <emph>non tema</emph> di cosa alcuna, e che ancora egli, per essergli stato commesso da Beatrice, non lo lascerebbe <emph>nel mondo basso</emph>, cioè in quel luogo infernale, ma tornerebbe presto a lui. <add resp="ed">[109-111]</add> E detto questo, Virgilio si partì, e andò a parlare a quei demonii; onde seguita il testo:
<quote rend="block"><lg><l>Così sen va, e quivi mi abbandona</l>
<l>Lo dolce padre, ed io rimango in forse;</l>
<l>Chè il sì e il no nel capo mi tenzona.</l></lg></quote>
Partendosi, come voi vedete, Virgilio, e rimanendo Dante in certo modo abbandonato da lui, dice che gli combatteva nella mente il sì e il no, cioè se Virgilio tornerebbe o no; essendo questa parola <emph>tenzona</emph>, secondo che scrive in questo luogo il Boccaccio, un verbo antichissimo fiorentino, il quale significa <emph>combattere</emph>. E questo, in quanto a Dante, significa che ogni volta ch'ei si parte dall'uomo il lume di Dio, ei comincia a dubitare e a perdere la fermezza della speranza; e in quanto a Virgilio, ch'ei si debbe sempre cercare con ogni studio di scoprire i modi, con i quali il demonio cerca d'ingannarci. <add resp="ed">[112-117]</add> Nella qual cognizione dei peccati, ch'egli procura di farci commettere, volendo il Poeta seguitare di dimostrarci ch'egli si sforza che noi non entriamo, soggiugne che non potette udire quel che Virgilio si dicesse a quei demoni, ma ch'<emph>ei non stette guari</emph>, cioè molto, con loro:
<quote rend="block"><l>Chè ciascun dentro a pruova si ricorse.</l>
<lg><l>Chiuser le porte quei nostri avversari</l>
<l>Nel petto al mio signor, che fuor rimase.</l></lg></quote>
La qual cosa veggendo Virgilio si tornò subito a dietro, ammaestrandoci che 'l modo di superare le insidie diaboliche è partirsi da 'l loro commercio; e si ritornò a me <emph>con passi rari</emph>, seguita il testo, cioè a guisa d'uomo che vada pensando. E per far la favola più verisimile, egli descrive la sembianza, i gesti e alcune parole, ch'egli diceva seco stesso, in quella maniera che fanno il più delle volte gli uomini, quando non solamente non succede loro qualche disegno ch'ei si avevan promesso, ma è loro negato con sbeffamento e con derisione; che chinano il volto per vergogna a terra, e privi d'ardire vanno dolendosi seco stessi. <add resp="ed">[118-120]</add> Onde dice:
<quote rend="block"><lg><l>Gli occhi a la terra, e le ciglia avea rase</l>
<l>D'ogni baldanza,</l></lg></quote>
cioè d'ogni ardire (chè così significa questa voce, e in questo significato la usò ancora il Petrarca, quando disse:
<quote rend="block"><lg><l>Pur mi darà tanta <emph>baldanza</emph> amore, etc.</l>
<l>..... io prenderei baldanza</l>
<l>Di dir parole in un punto sì nuove);</l></lg></quote>
e dicendo seco stesso, sospirando e dolendosi di tal cosa: <emph>Chi mi ha negato le dolenti case?</emph> E ciò è detto da lui per modo d'interrogazione, per la maraviglia ch'ei si faceva, che avendolo mandato Beatrice per parte di colui che tutto puote, gli fosser così serrate le porte di Dite in sul volto. <add resp="ed">[121-123]</add> Nientedimanco considerando egli, dipoi che la ira ch'egli aveva conceputa di tal cosa era cominciata a posarsi, che se bene la podestà del demonio ha voluto qualche volta far resistenza a la podestà divina, ella è restata dipoi sempre vinta da lei; egli ritornando a Dante gli disse:
<quote rend="block"><lg><l>....... tu, perchè io m'adiri,</l>
<l>Non sbigottir, che io vincerò la pruova,</l>
<l>Qual che a la difension dentro s'aggiri;</l></lg></quote>
per qualunche <emph>si aggiri</emph>, cioè si affatichi e si sforzi vanamente, perchè tu non entri nella città. E quest'è un modo di parlar particular della lingua nostra, usato da noi quando veggiamo che uno s'affatica in un'impresa la qual non gli è per riuscire, che usiamo allora dire di lui: <emph>ei s'aggira</emph>. E questa confidenza, che aveva Virgilio d'avere a vincere l'impresa, nasceva, prima da le parole che gli aveva dette Beatrice, e dipoi per parergli che lo essersi adirato per eseguire il comandamento di Dio gli avesse, non che a peccato, a essere ascritto a merito. <add resp="ed">[124-126]</add> E detto questo, egli per dimostrare a Dante che sapeva molto bene che la natura dei demoni era così fatta, egli soggiugne:
<quote rend="block"><lg><l>Questa lor tracotanza non mi è nuova,</l>
<l>Che già l'usaro a men segreta porta,</l>
<l>La qual senza serrame ancor si truova.</l></lg></quote>
Da le quali parole si cava, che Virgilio non poteva aver detto a essi demonii (il che Dante dice nel testo, che non potè udire) se non ch'ei piaceva a la podestà divina ch'ei lo guidassi per tutto il regno infernale; e ch'eglino, facendosi beffe di tali parole, non avevan renduto quella reverenza a Dio, ch'ei dovevano; poi ch'ei risponde: <emph>Questa lor tracotanza non mi è nuova.</emph> Perciò che questa voce <emph>tracotanza</emph> significa propiamente inreverenza; e lo dice e dichiara il Poeta medesimo nel suo <title>Convivio</title>, quando parlando egli della reverenza che debbono portare gli adolescenti e i giovanetti agli uomini maturi e a' vecchi, ei dice: "questa (cioè la reverenza) è bellezza d'onestà, così come il suo contrario è bruttezza e minoranza dell'onesto. Il quale contrario inreverenza ovvero <emph>tracotanza</emph> dire in nostro volgare si può." Questo luogo mi fa credere, anzi tenere per certo, che il Landino non vedessi il <title>Convivio</title>. Perciò che egli dice qui, che <emph>tracotanza</emph> vuol dire <emph>presunzione temeraria</emph>; il che non arebbe egli mai lasciato scritto, mi penso io, se egli avesse veduto quel che ne dice il Poeta medesimo. Nè poteva il Poeta, se voi andate ben considerando, esprimere meglio la natura de' demonii, e la cagione per la quale ei fanno molte volte resistenza, il più ch'ei possono, di ubbidire a la parola di Dio e a' suoi ministri, che con questa parola <emph>tracotanza</emph>, da che ella importa tanto quanto inreverenza. Perciò che ei non fanno tal cosa per infedelità (chè i demonii <foreign lang="lat">credunt et contremiscunt</foreign>, dice Iacopo apostolo; credono i demonii che Dio sia, anzi lo sanno, e per la sua potenza tremono e spaventono di lui); ma perchè eglino hanno perduta la grazia sua, e son caduti nella ostinazione della dannazione eterna, onde non lo conoscono più come buono e pio e misericordioso; ma come gastigatore del lor peccato, e giusto e severo, eglino lo hanno in odio, e avendolo in odio cercono di torgli l'onore, e attribuirlo a loro e a le creature; e per tal cagione si sforzono quanto ei possono di non gli rendere obbedienza. E però Virgilio dice a Dante che questo loro costume <emph>non gli è nuovo</emph>, e non lo ha a sapere ora, con ciò sia ch'egli vedessi altra volta usarlo loro. E questo fu quando il Signor nostro, essendo risuscitato da morte, discese a lo inferno per cavare i santi padri del Limbo, il qual (come voi vedeste di sopra) è posto dal Poeta nel primo cerchio dello Inferno; perciò che ancora allora i demoni fecero resistenza a la porta di esso inferno, acciò che ei non passasse dentro; ma egli con la sua potenza la spezzò e la tolse via, onde è stata dipoi sempre senza alcun serrame; dinotando (dice in questo luogo il Landino) che da la morte di Cristo in qua lo inferno non può più ritenere l'anime de' giusti, e di quegli che hanno voluto, mediante la fede e la speranza e la carità, divenir partecipi de' meriti d'essa passione e morte di Cristo. E perchè Virgilio morì poco tempo innanzi a Cristo, (con ciò sia ch'ei morisse sotto Cesare Augusto, e Cristo sotto Tiberio Cesare), e il Poeta mette Virgilio nel Limbo, ov'ei mette gli altri uomini famosi, egli finge ch'ei si trovasse a vedere, quando Cristo vi discese e spogliollo de' santi padri. Usarono adunque, dice Virgilio, i demonii questa loro <emph>tracotanza</emph>, e però non m'è nuova, ancora a la porta dello inferno; la quale egli chiama <emph>men segreta</emph> che questa della città di Dite, perchè dentro a essa porta dello inferno sono puniti i peccati che nascono da fragilità, cioè i peccati carnali, della gola, della avarizia e della ira, i quali peccati son molto men segreti e occulti, che non sono quei che, come si dirà di sotto, son puniti dentro a la città di Dite. <add resp="ed">[127-130]</add> E perchè Dante intenda ancor meglio ch'egli parlava della porta prima dello inferno, egli soggiugne: <emph>Sovra essa vedestù la scritta morta;</emph> il che il Landino riferisce a quel colore scuro, del quale ei disse di sopra che sono scritte sopra essa porta quelle parole: <emph>Per me si va nella città dolente.</emph> La quale esposizione è alquanto dura, avendosi a intendere <emph>morto</emph> per scuro; perchè se bene noi usiamo dire d'uno, che per qualche infermità, o veramente per essere morto, sia pallido, <emph>egli è scuro</emph>, noi non intendiamo ch'ei sia nero, come secondo tutti gli espositori intese in quel luogo il Poeta, e come significa propiamente <emph>scuro</emph>. E però io direi, <emph>scritta morta</emph>, cioè che rende morti quegli che trapassono per lei a la dannazione eterna dell'anima, per quella figura che i Latini chiamon la morte e <emph>frigida</emph> e <emph>pallida</emph>, perchè ella fa gli uomini, privandogli della vita, e freddi e pallidi. E detto che ha questo Virgilio, egli per confortar doppiamente Dante gli dimostra che già si cominciava a vedere lo effetto di quella <emph>speranza buona</emph>, della quale egli aveva detto che cibasse e pascesse l'anima, dicendogli: <emph>E già di qua da lei discende l'erta,</emph> cioè: di qua da essa porta scende, per la via che siamo scesi noi (la quale egli chiama ora <emph>erta</emph>, per trovarsi di sotto a lei, sì come egli la chiamò <emph>china</emph>, quando egli era di sopra); e <emph>per i cerchi</emph> che sei passato tu, ma <emph>senza scorta</emph>, come hai avuto di bisogno tu (per essere egli messo celeste, ai quali non è occulto cosa alcuna), <emph>Tal che per lui ne fia la porta aperta.</emph> E questo è il frutto della <emph>speranza</emph>, cioè conseguire da Dio la eterna beatitudine, e i mezzi che ne guidano e ne conducono a quella. Perciò che essendo il regno del cielo di tanto pregio, che noi non possiamo guadagnarlo con le forze nostre sole, Dio supplisce egli con la sua grazia a quegli che sperano in lui; onde fu detto da 'l Profeta, che chi spera in Dio non sarà confuso nè si disperderà mai in eterno; sì come dimostra il Poeta che avvenisse ancora qui a lui, che veggendo ch'ei non poteva levarsi con le forze sue da gli occhi il velo dell'amor propio, che ingannava, e non lo lasciava conoscere perfettamente i peccati che si commettono per malignità, nè superar gl'impedimenti che gli opponeva il demonio perchè egli non entrasse in tal cognizione, acciò che conoscendo egli quanto ei dispiacessero e offendessero Dio, si guardasse da loro, mandò dal cielo l'angelo in suo aiuto, cioè la sua grazia, a sopperire a la sua insufficienza. E in questa buona nuova pone il Poeta fine a questo capitolo; onde porremo ancor noi similmente fine a questa lezione.</p></div3></div2>
<div2 type="parte" n="CANTO IX">
<div3 type="capitolo"><head>LEZIONE OTTAVA <add resp="ed">[vv. 1-36]</add></head>
<p><quote rend="block"><lg><l>Quel color che viltà di fuor mi pinse,</l>
<l>Veggendo il duca mio tornare in volta,</l>
<l>Più tosto dentro il suo nuovo ristrinse.</l></lg></quote></p>
<p><add resp="ed">[1-3]</add> Desiderando la natura universale di conservare continovamente la bellezza del mondo, e conoscendo ch'ella nasce e deriva da la moltitudine delle cose, delle quali egli è con tant'ordine adorno, ch'egli è stato chiamato per questo nome <emph>mondo</emph>, che vuol dire <emph>ornamento</emph>, cerca e s'ingegna sempre di mantener le specie di esse cose, e particularmente quella dell'uomo, per esser l'uomo una delle più belle cose che sia mai stato fatto da lei. E perchè le specie non sono realmente e in fatto altro che i loro individui particulari (onde non è altro la specie umana, che Socrate, Platone, e questo e quello altro uomo), ella fa generar continovamente degli uomini. E dipoi, perchè ei si conservino insino a l'età ch'ei possin generar degli altri, ella dà a ciascuno, oltre a l'essere, una virtù chiamata la <emph>natura particulare</emph>, mediante la quale ei si nutrisce, cresce e conservasi, insino a quel termine di vita (se già ei non gli sopraviene qualche accidente, i quali son tanti e tanto varii, ch'ei non è di loro scienza), che si conviene a la specie sua. Avendo adunque la natura particulare dell'uomo questa intenzione, sta continovamente vigilante circa a quelle cose che possono nuocergli, per difenderlo da loro, soccorrendolo e aiutandolo sempre col valor suo in quelle parti ov'ella sente offenderlo, facendo ancora ella (secondo che dice Donato Acciaiuoli, dichiarando quelle parole che dice Aristotile nella <title>Etica</title>, dimostrando che gli uomini diventano nelle vergogne rossi, e ne' timori pallidi), come fanno i prudenti capitani quando ei son messi a guardia d'una città, che subito ch'ei sentono assaltarla in qualche banda da' nimici, vi mandon forze a soccorrerla. Laonde sentendo ella nella vergogna essere gli uomini offesi nel volto, chiamato dagli antichi la sedia della vergogna, vi manda subito del sangue, onde ei diventon rossi; e nel timore, perchè ella sente offendergli nel cuore, ove sta e si conserva la vita, perciò che il timore nasce il più delle volte da cose atte a offendere quella, ella manda il sangue al cuore, e levalo da le parti esteriori, onde gli uomini diventon pallidi. Questi due accidenti dimostra il Poeta nel testo, che avvennero similmente e a lui e a Virgilio, essendo diventato egli pallido per il timore e per la paura ch'egli ebbe, quando Virgilio lo lasciò, come voi sentiste nella lezion passata, per andare a parlare con quei demoni; ed essendo diventato rosso Virgilio per la vergogna che gli parse ricevere da essi demoni, quando gli serrarono tanto stizzosamente le porte in sul volto. Di queste alterazioni avendo descritto Dante il principio, cioè il modo e le cagioni come elle ebbero origine in lui e in Virgilio, nel capitolo passato; e volendo descriver ora nel principio di questo, come elle si posassero e avesser fine, mancando in ciascuno di loro; dice che quel colore pallido, che gli aveva pinto e mandato fuori del volto la viltà, per la paura del pericolo nel quale egli giudicò di ritrovarsi, quando ei vide tornar Virgilio senza avere potuto ottenere il desiderio suo (onde disse <emph>tornare in volta</emph>, usandosi dire d'un esercito che perde: <emph>ei fu messo</emph>, o <emph>ei si misse, in volta</emph>), <emph>ristrinse</emph>, cioè fece tornare indentro, <emph>più tosto</emph> ch'ei non avrebbe fatto per sè stesso, il <emph>suo nuovo</emph>, cioè il color rosso ch'era nuovamente apparito nel volto e nella faccia di Virgilio, mediante la vergogna, la qual gli pareva aver ricevuta da la poca stima che gli pareva che avesser fatto di lui que' demoni. E questo nacque, perchè accorgendosi egli per tal segno della paura che aveva Dante, e come ella nasceva da 'l vederlo così alterato e tinto, pensando che ciò nascesse perch'egli si fusse sbigottito di poter vincer tal pruova, com'egli gli aveva promesso, si sforzò, per levargli e scacciargli tal paura da 'l cuore, di ritirar tal colore dentro di sè, e tornar la sua faccia nel suo color solito. Ove, avanti che noi passiamo più oltre, è da considerare, che conoscendo il Poeta che il timor suo non era veramente timore (perciò che il timore debbe nascere solamente da quelle cose le quali si conosce chiaramente che possino offendere altrui; e il Poeta stesso lo confessò, quando ei disse:
<quote rend="block"><lg><l>Temer si debbe sol di quelle cose</l>
<l>Che hanno potenza di fare altrui male,</l>
<l>Delle altre no, che non son paurose;</l></lg></quote>
e la paura, ch'egli aveva, era nata da 'l dubitare che quel che gli aveva detto Virgilio non fusse il vero; il che non era cosa ragionevole nè da esser temuta, avendo egli insino a qui superate e vinte tutte l'altre forze infernali che se gli erano opposte), non la chiama <emph>timore</emph>, ma la chiama <emph>viltà</emph>, intendendo per <emph>viltà</emph> quella timidità, che il Filosofo pone per lo estremo della fortezza inverso il defetto e il mancamento, mediante la quale l'uomo teme di qualunche cosa, ancor ch'ella non sia da esser temuta. <add resp="ed">[4-6]</add> Seguita dopo questo il testo:
<quote rend="block"><lg><l>Attento si fermò come uom che ascolta,</l>
<l>Chè l'occhio nol potea menare a lunga</l>
<l>Per l'aere nera e per la nebbia folta.</l></lg></quote>
Dicono i naturali, ed è manifesto al senso, che a far la visione, oltr'a la virtù visiva, cioè l'occhio disposto a vedere, e l'obbietto visibile, cioè la cosa che ha a esser veduta, si ricerca il mezzo disponente ossa virtù visiva a potere operare nell'obbietto visibile; il quale mezzo è una certa quantità di aria, la quale sia chiara e inluminata. E questo nasce, perchè la virtù visiva è tanto spirituale, ch'ella non può operare ne' corpi, che son quegli che per essere colorati, e ricoperti nella superficie loro da 'l colore, il quale è l'obbietto propio del sentimento del vedere, sono atti a essere veduti; con ciò sia che fra una cosa spirituale e una corporea non sia commerzio nè proporzione alcuna di azione e di passione. Volendo adunque la natura, che la visione si facesse, ordinò questo mezzo dell'aria, il quale abbassasse tanto la potenza visiva, e inalzasse tanto l'obbietto visibile, ch'ei diventassero proporzionati l'uno con l'altro; il che è fatto da l'aria, come mezzana infra loro, in questa maniera, ch'ei si parte dalla cosa visibile una forma e una immagine spirituale di essa cosa, e passando ed essendo portata da essa aria, arriva a la potenza visiva; ove, per essere cosa spirituale come essa potenza, essa potenza può operare in lei, e fassi la visione. Onde non è la cosa propia quella che l'occhio vede, ma è una immagine di quella, venuta a esso occhio per mezzo dell'aria la quale è infra di loro; e per tal cagione bisogna ch'essa sia illuminata e chiara. Non essendo adunque l'aria dello inferno chiara, ma nera e oscura, rispetto a le nebbie e a' vapori grossi ch'escono da l'acque torbide e oscure de' fiumi infernali, riscaldati e fatti bollire da 'l fuoco ch'è in esso inferno, non poteva l'occhio di Virgilio <emph>menarlo</emph> molto <emph>a lungo</emph>, cioè scorger molto da discosto. Per il che dice il testo, ch'ei si fermò a guisa di <emph>uomo che ascolti</emph>, aspettando che quel che non poteva per la cagion sopradetta mostrargli l'occhio, gli avesse fatto sentir tacendo l'orecchio, cioè s'ei sentiva venir quel messo, che per spirazion divina gli aveva mostro la speranza, virtù teologica (come voi vedeste nello altro capitolo), che veniva in lor aiuto. <add resp="ed">[7-9]</add> E non sentendo finalmente venir persona, riprese di nuovo ardire, confidato in colui da parte del quale egli era stato mandato da Beatrice, e disse:
<quote rend="block"><lg><l>Pure a noi converrà vincer la punga,</l>
<l>Cominciò ei, se non.... tal ne s'offerse.</l>
<l>Oh quanto tarda a me ch'altri qui giunga!</l></lg></quote>
La costruzione delle quali parole è molto difficile; e tutti gli espositori dicono, che a voler cavarne senso bisogna aggiugnerci qualche parola. Perciò che ei propone e dice: <emph>ei converrà pur a noi vincer la pugna</emph> e la battaglia con questi demoni. Dipoi dice: <emph>se non</emph>; e qui non seguitando la cagione per quel ch'egli abbia detta questa condizionale <emph>se non</emph>, ei soggiugne queste altre parole: <emph>Oh quanto tarda a me ch'altri qui giunga!</emph> le quali non pare che sieno punto continovate con le prime: onde è un parlar imperfetto, s'ei si può dire così, simile a quel di Nettunno in Virgilio: <foreign lang="lat">Quos ego... sed motos praestat componere ventos.</foreign> Il nipote del Poeta lo espone in questo modo: a noi conviene vincere questa guerra, se non.... Beatrice se ne offerse talmente, ch'ella ne resterebbe ingannata. Il Boccaccio, in cambio di Beatrice, intende Dio; e dice: se non ei si offerse tale, ch'ei farà che a malgrado de' demoni noi passeremo dentro. Altri dicono: <emph>tal ne s'offerse</emph>, cioè Cristo che offerì sè medesimo al Padre, onde noi possiam ottenere, in virtù della sua passione, ogni vittoria contro al demonio; <emph>se non</emph>, altrimenti non apparirebbe ch'egli avesse vinto e domato lo inferno. E il Landino per l'ultimo dice: <emph>se non</emph>, cioè: e se noi non la vinceremo per noi stessi, noi saremo aiutati a vincerla; <emph>tal se n'offerse</emph>. E questo è, secondo me, il vero senso di questo luogo; perciò che la speranza buona e teologica, come io vi dissi nella lezione passata, ne promette, non solamente la eterna beatitudine, ma ancor lo aiuto di Dio dove mancassero le nostre forze a conseguirla. E se quel ch'ei soggiugne: <emph>Oh quanto tarda a me</emph>, cioè indugia al mio parere, <emph>che qui giunga</emph> l'angelo, del quale ei parlò nel fine del capitolo antecedente, par che non s'appicchi a le parole dinanzi, il Poeta lo fa ad arte, come dice in questo luogo il Giambullari, per osservare con tali parole interrotte, e non ben continovate insieme, il decoro delle persone adirate; le quali non continovon molte volte così bene i loro ragionamenti, ma vanno saltando nel dire i lor concetti, come salta ancora loro, mediante l'ira, la fantasia. <add resp="ed">[10-15]</add> Questo parlare sentendo il nostro Poeta, e non gli parendo che il fine corrispondessi al principio, pensò che Virgilio avesse cominciato a dire una cosa, e accorgendosi che Dante poteva udirlo, non volessi finirla, ma cercasse di ricoprire il parlare, ch'egli aveva incominciato, con altro; onde dice:
<quote rend="block"><lg><l>Io vidi ben sì come ei ricoperse</l>
<l>Lo cominciar con altro che poi venne,</l>
<l>Che fur parole a le prime diverse.</l></lg>
<lg><l>Ma nondimen paura il suo dir dienne,</l>
<l>Perchè io traeva la parola tronca</l>
<l>Forse a peggior sentenzia, ch'ei non tenne.</l></lg></quote>
Di questa paura o vero sospetto, che cavò Dante da 'l parlar così mozzo e oscuro di Virgilio, parlando il Boccaccio, dice che "ei temette che il principe dello inferno (e queste son le parole sue propie) dovesse punire Carone, Cerbero e Plutone, che sofferto avevano ch'essi insino quivi descendessero, e che per questo, turbati contro a di loro, detti demoni non gli dovessero lasciar tornare in dietro, e così convenissi lor quivi rimanere dove erano." Questa opinione non so io vedere donde il Boccaccio si cavi, non l'accennando in modo alcuno le parole del testo, nè manco potendosi ancora accomodare a quel che segue di poi. <add resp="ed">[16-18]</add> Perciò che dicendo di poi Dante:
<quote rend="block"><lg><l>In questo fondo della trista conca</l>
<l>Discende mai alcun del primo grado,</l>
<l>Che sol per pena ha la speranza cionca?</l></lg></quote>
dimanda (come voi vedete) Virgilio, se dentro a la città di Dite, chiamata da lui, per la bassezza del luogo tanto prosso al centro del mondo ov'ella è situata e posta, <emph>fondo della conca</emph>, cioè di esso sito infernale, figurato da lui, come vi si mostrò nel principio, a guisa d'una conca; e chiamata da lui <emph>trista</emph>, per la tristizia e per il dolore di quegli che vi son confinati dentro da la divina giustizia (chè così significa nella nostra lingua questa voce <emph>tristo</emph>, come ella significa ancor appresso a i Latini, dai quali ella è derivata nella nostra; e ne avete l'esempio nel Petrarca, quando disse: <emph>Mantienti anima trista,</emph> e nel Boccaccio, quando disse nella Fiammetta: <emph>Deh trista e misera la vita mia!</emph> e non <emph>malvagio</emph> e <emph>vizioso</emph>, come la usa oggi gran parte de' volgari), era mai sceso alcuno del primo grado, cioè del primo cerchio, ove ei pone il limbo; e per dichiararsi meglio, dice che non v'è altra <emph>pena</emph>, cioè non hanno altra punizione, se non ch'ei son privi, e hanno <emph>cionca</emph>, cioè tagliata (chè così dice il Boccaccio che significa questa voce), <emph>la speranza</emph> di aver mai a conseguire la eterna beatitudine; infra i quali egli pone ancor che stessi Virgilio. Da questa domanda, che fa Dante a Virgilio, si conosce chiaramente che il dubbio e il sospetto, ch'era nato in lui da le parole mozze di Virgilio, era ch'egli avesse errato la strada, e non sapesse il cammino, e ch'egli avesse voluto dire, quando ei disse <emph>se non</emph>, se io <emph>non ho smarrito la strada</emph>; e di poi, perchè Dante (come noi dicemmo di sopra) non l'udisse, ei dicesse quell'altra cosa: <emph>oh quanto tarda a me</emph>, la quale non parve al Poeta che quadrasse con quel <emph>se non</emph>, e <emph>tal ne s'offerse</emph>; onde pensò ch'ei lo avesse fatto per ricoprir il parlar ch'egli aveva incominciato. E che questo sia vero, vedete che Dante cercò subito di chiarirsi di tal dubbio; ma non volendo per la riverenza ch'egli portava a Virgilio domandarnelo a la scoperta, per parergli in certo modo offenderlo, usa un'arte e un'astuzia grandissima. E questa è, ch'egli gli muove un dubbio, al qual Virgilio non poteva rispondere, se non difficilissimamente, che Dante non si accorgesse se ei sapeva il cammino o no; dimandandogli egli se dal limbo, ove egli era giudicato, era mai sceso alcuno quivi, onde egli avesse potuto sapere la strada. <add resp="ed">[19-24]</add> Mediante la qual dimanda conoscendo Virgilio il fine, al quale Dante lo dimandava di tal cosa, risponde per levargli tal sospetto: <emph>di rado</emph> è che <emph>di noi</emph>, che siamo nel limbo,
<quote rend="block"><l>Faccia il cammino alcun, pel quale io vado.</l>
<lg><l>Vero che altra fiata quaggiù fui</l>
<l>Congiurando da quella Erito cruda,</l>
<l>Che richiamava l'ombre a' corpi sui.</l></lg></quote>
Dove il Poeta imita esso Virgilio, il quale fa che la Sibilla, quando ella guidava per lo inferno Enea, gli disse, acciò che egli non pensasse ch'ancor ella non sapesse la strada, che vi era stata ancora ella un'altra volta. Questa cosa, che dice qui Dante di Virgilio, non si trova in luogo alcuno che fusse mai vera; onde bisogna dire ch'ella sia finta da lui, per levargli (come noi dicemmo) il sospetto, ch'egli aveva, che Virgilio avesse errato il cammino. E secondo il senso morale (perchè, come dice qui lo Imolese, e lo recita il Landino, egli è officio di buon poeta e di savio finger alcuna volta qualcosa per esempio e ammaestramento d'altri, ma non già per ingannare), finge adunque Virgilio, per inanimire Dante che entrasse nella cognizion de' vizii, acciò che ei potesse dipoi purgarsene e fuggirgli, questa cosa che non era mai stata. <add resp="ed">[25-30]</add> E per farla più simile al vero, e ch'egli abbia a credere, ei soggiugne:
<quote rend="block"><lg><l>Di poco era di me la carne nuda,</l>
<l>Ch'ella mi fece entrar dentro a quel muro,</l>
<l>Per trarne un spirto del cerchio di Giuda.</l></lg>
<lg><l>Quale è il più basso luogo ed il più oscuro</l>
<l>E il più lontan dal ciel che tutti gira;</l>
<l>Ben so il cammin; però ti fai sicuro.</l></lg></quote>
Questa Eritto o vero Erittona, della quale fa qui menzione il Poeta, chiamandola <emph>cruda</emph> per la servitù e amicizia ch'ella teneva co' demoni, fu (secondo che scrive Lucano nel sesto della sua <title>Farsalia</title>) una femmina incantatrice, la quale faceva co' suoi incanti cose grandissime e maravigliosissime; onde dice qui Virgilio ch'ella <emph>richiamava</emph>, cioè ritornava, <emph>l'ombre</emph> e l'anime <emph>a' corpi loro</emph>; cioè <emph>risuscitava i morti</emph>, usiamo dir noi vulgarmente. Questa cosa, che dice qui Virgilio, è secondo l'opinion del vulgo, che non ha la vera cognizion delle cose, e non secondo la verità; con ciò sia ch'ella sia contro a la filosofia naturale, e a la dottrina e verità cristiana. Perciò che tenendo i filosofi che da la privazione a l'abito non si possa ritornare (con ciò sia che quella ch'è vera privazione non spogli e privi solamente il subbietto di quello ch'egli ha, ma lo privi ancor de la potenza di poterlo di nuovo ricevere), vengono a negare al tutto la resurressione; con ciò sia che la morte privi un corpo e della vita e dell'attitudine di potere di nuovo racquistarla, come fa ancor medesimamente la cecità, privando l'occhio e del vedere e del poter più racquistarlo. E la religione e dottrina cristiana tiene che il demonio non possa risuscitare un corpo morto. Può bene il demonio entrare in un corpo morto, e servendosi di quegli strumenti naturali, farlo andare e parlare, e guidarlo come fa un nocchiere mediante il timone una nave; ma ei non può informarlo nè unirsi seco in quella maniera che fa l'anima. Onde non può in tal corpo fare quelle operazioni naturali che fa l'anima mediante il calore naturale, come sono farlo crescere nutriendolo, e convertendo tal nutrimento in sangue, in ossa e in altre membra; onde non viene a essere risuscitato, cioè tornato il medesimo, ma a esser solamente mosso e agitato da 'l demonio. O vero può fare apparire di avere risuscitato uno, col formare un corpo d'aria che lo somigli, e farlo andare, e fargli far altre cose simili. E però il Signor nostro, quando egli apparve, risuscitato ch'ei fu da morte, a i suoi discepoli, disse loro, perchè ei vedessero ch'egli aveva il suo vero corpo, e non era un corpo che lo somigliava, formato nella maniera che noi abbiamo detto: palpatemi e toccatemi, acciò che voi veggiate che il mio corpo è reale e vero; perciò che gli spiriti non hanno carne nè ossa. E levato e tolto ch'egli ebbe via da loro questo sospetto del corpo fantastico, egli levò loro l'altro, che non fusse entrato uno spirito nel suo corpo, e facessi egli in quello l'operazioni ch'ei vedevano, chieggendo loro da mangiare; non perchè egli ne avesse bisogno, perch'era risuscitato impassibile, ma per mostrar loro ch'egli arebbe fatta la digestione e l'altre operazioni naturali; onde arebber potuto conoscer chiaramente, come egli era risuscitato veramente e in fatto, e non fantasticamente e in apparenza. Non può adunque risuscitare i morti, ralluminare i ciechi, e fare altre operazioni simili che trapassono il potere della natura, se non colui che comanda a la natura; e questo è Dio ottimo e grandissimo; onde disse David profeta; <foreign lang="lat">benedictus Dominus qui facit mirabilia solus</foreign>. E se qualcuno dicesse: se i miracoli non sono altro che (secondo che tu hai detto, che in fatto è la verità) che operazioni che non può fare la natura, come mettono gli scrittori sacri ch'ei fusse miracolo il guarire Cristo della febbre la suocera di Pietro, con ciò sia ch'ei si possa guarire della febbre mediante la natura? Si risponde, che il guarirla della febbre non fu miracolo, ma fu miracolo il modo; perciocchè la natura lo fa con spazio di tempo, e Cristo la guarì in stante. Non potendo adunque il demonio risuscitar morti, quel che dice qui Virgilio di questa, Eritto, ch'ella rivocava le anime ne' corpi loro (che non vuol dire altro che risuscitargli), è detto da lui, come noi abbiamo detto, secondo l'opinione del vulgo, e non secondo la verità. In questa maniera adunque, dicono il Boccaccio e Benvenuto da Imola suo discepolo, finge Virgilio per assicurar Dante di sapere il cammino, dicendo di essere stato altre volte dentro nella città di Dite per cavarne uno spirito per servirsene a' suoi disegni. E perch'ei non pensasse ch'ei sapesse la via solamente appunto fino a quivi, ei dice che tale spirito era nel cerchio di Giuda, cioè nella sferetta di ghiaccio, ove ei mette che sieno puniti i traditori; la quale è nel fine di esso Inferno, cioè nel centro del mondo. Onde dice: <emph>questo è il più oscuro e basso luogo</emph>, e il <emph>più lontano</emph> che si ritruovi <emph>da 'l cielo che tutti gira</emph>, cioè dal cielo ultimo, che abbraccia e gira tutti gli altri; il che è manifesto al senso, essendo egli la circunferenza d'esso centro, e non si potendo ritruovare, in un cerchio, luogo alcuno più discosto da la sua circunferenza, che il suo centro. E qui è da avvertire, che questo cielo <emph>che tutto gira</emph> si può intendere in due modi, cioè, che gira e abbraccia il tutto, e che gira e volge seco, secondo il moto suo naturale, tutti gli altri cieli. Perciò che questo cielo, volgendosi ogni giorno una volta intorno a la terra da oriente a occidente, tira e fa ancor volger seco ogni dì intorno a essa terra gli altri cieli, cioè i cieli de' pianeti; i quali secondo il lor moto naturale si muovono e vanno da occidente a oriente, chi in più e chi in manco tempo, secondo ch'ei son (come vi si è altra volta detto) più discosto da quello, e più presso a noi. <add resp="ed">[31-36]</add> Detto che Virgilio ha questo, e non veggendo giugnere l'angelo, ch'egli aveva presentito per divina spirazione che veniva ad aprire loro la porta della città, e temendo che a Dante non rincrescesse e non paresse grave il tanto aspettare, muove, perchè egli non gl'incresca, ma passi più facilmente il tempo, questo ragionamento:
<quote rend="block"><lg><l>Questa palude, che gran puzzo spira,</l>
<l>Valla d'intorno la città dolente,</l>
<l>U' non potremo entrar omai senz'ira.</l></lg>
<lg><l>Ed altro disse, ma non l'ho a mente,</l>
<l>Però che l'occhio mi avea tutto tratto</l>
<l>Ver l'alta torre a la cima rovente;</l></lg></quote>
dimostrandoli la prima cosa alcune qualità di essa palude Stige, e alcune della città di Dite, nella qual ei volevan entrare. Onde incominciando da la palude, dice (come voi vedete nel testo) ch'ella <emph>spira</emph> e manda fuori di sè un <emph>gran puzzo</emph>; il che denota la qualità de' peccati che son puniti in lei; con ciò sia che l'ira nuoca sempre, o almanco desideri e cerchi di nuocer altrui; e l'accidia, come io vi dissi, dispiaccia molto, per fare ella gli uomini dappochi e inutili. La qual cosa è tanto contro a la religion nostra, che quel servo del qual si legge nel sacro Evangelio, che nascose il talento che gli aveva dato il suo signore, fu reputato inutile, e fu da lui per tal cagione gastigato e punito. E questo nasce, perchè il fondamento della religion nostra è solamente la carità; io non parlo della carità che riguarda e ha per obbietto Dio, chè questa sa ognuno che precede tutte l'altre cose, ma di quella che ci fa aiutatori e benevoli del prossimo; onde disse Paolo apostolo: <foreign lang="lat">qui diligit proximum legem adimplet</foreign>. E non si trovando alcuno che non abbia avuto dal Signore qualche talento, col quale ei possa giovare ad altri, o appresso Dio con l'orazioni, come i contemplativi, o nelle cose familiari, come i pratici, quei che non lo fanno son quei che lo nascondono, e che, son reputati servi inutili. E per questi intende il Poeta gli accidiosi; e però gli mette sotto l'acqua, ch'ei non si vegghino e non si dimostrino in fra gli altri. Andò dipoi Virgilio seguitando ancora più oltre il suo ragionamento, nel qual ei disse molte altre cose; le quali dice il Poeta che <emph>non le ha a la mente</emph>, cioè ritenute nella memoria; e la cagione dice che fu, che <emph>l'occhio</emph> e il senso suo del vedere lo aveva <emph>tratto</emph> e tirato <emph>tutto</emph>, cioè gli aveva fatta indirizzare tutta la potenza sua sensibile, che conosce e discerne le cose, verso la <emph>cima rovente</emph>, cioè infocata, dell'<emph>alta torre</emph> la quale era sopra la città di Dite; cosa che si vede avvenire tutto il giorno a noi, che guardando tal volta qualche cosa fissamente, ed essendo tutti intenti a mirarla, non udiamo e non adoperiamo alcun altro senso. Il che avviene perchè, essendo la potenza nostra sensibile, che conosce e che serve a tutti i sensi, ma sola, quando ella è tutta indiritta e intenta a operare in uno organo e in un senso, o ella non opera negli altri, o ella fa in loro operazioni sue imperfette; come mostra qui il Poeta che fece la sua, ch'essendo tutta occupata e tirata dal senso del vedere, non operava perfettamente in quello dell'udire. E perciò non disse, che <emph>non udisse</emph> parlare Virgilio, ma che <emph>non ha a mente</emph> quel ch'ei dicesse; il che non nacque da altro, se non perchè ei non comprese e intese bene, per la cagion sopradetta, quel ch'ei dicesse, onde non potette mandarlo a la memoria, e ritenerlo dentro di quella. Di quel che il Poeta vedesse sopra questa cima della torre della città di Dite indugeremo noi a ragionare nella lezione che verrà; e faremo qui fine con buona grazia vostra a quella d'oggi.</p></div3>
<div3 type="capitolo"><head>LEZIONE NONA <add resp="ed">[vv. 37-63]</add></head>
<p><quote rend="block"><lg><l>Ove in un punto vidi dritte ratto</l>
<l>Tre Furie infernal, di sangue tinte,</l>
<l>Che membra femminili aveano, ed atto,</l></lg>
<lg><l>E con idre verdissime eran cinte;</l>
<l>Serpentelli e ceraste avean per crine,</l>
<l>Onde le fiere tempie erano avvinte.</l></lg></quote></p>
<p><add resp="ed">[37-42]</add> Finge il Poeta che in su la torre, sotto la quale è la porta della città di Dite, sieno come per ascòlta e per guardia le Furie, figliuole (secondo che scrivono i poeti) di Acheronte, fiume infernale, e della Notte. Lo spavento del quale spettacolo quanto gli paresse strano e orribile, dimostra egli primieramente con lo essere per tal cagione di maniera uscito di sè, ch'egli non tenne a mente cosa alcuna di quello che in quel mentre gli dicesse Virgilio; e di poi col narrar quanto elle erano paurose e brutte, descrivendole (dal color del sangue, del quale elle erano tinte e macchiate, da la figura delle membra, da gli atti loro femminili, da i serpentelli e ceraste, le quali elle avevan in luogo di crini e di capegli, e da le idre verdissime con le quali elle eran cinte) di maniera con le parole, che io non credo ch'ei si trovasse mai pittore alcuno, che le dipingesse e rappresentasse meglio co' colori. Ma perchè le parole sue son tanto chiare e intelligibili per loro stesse, ch'elle non hanno bisogno d'interpretazione; potendo ciascun vedere in Plinio nell'ottavo libro della sua <title>Istoria naturale</title>, che <emph>ceraste</emph> son certe serpi che hanno le corna, e nel 21, che le <emph>idre</emph> son serpi acquatiche, dette così da <foreign lang="grc">idor</foreign>, voce greca che significa nella nostra <emph>acqua</emph>; io non l'esporrò altrimenti, ma passerò a considerar la cagione, per la quale il Poeta le ponga sopra la cima di questa torre, e sopra la porta di essa città di Dite: la quale, secondo me, è questa. Tutti i peccati, che pone il Poeta che sieno puniti dentro a questa città, o naschino da malizia o naschino da bestialità, sono, o peccati che offendono immediatamente Dio, avendo false opinion di lui, come è la eresia, o disonorandolo, come è la bestemmia; o ei son peccati che offendono immediatamente colui stesso che gli commette, come è darsi la morte da sè medesimo; o ei son peccati che offendono il prossimo, o nello avere, come fanno i ladri e i barattieri, o nella vita, come fanno i micidiali e i traditori. Riducendosi adunque tutti a queste tre membra sole, così com'ei pose nella selva, ov'egli si ritrovò smarrito, quelle tre fiere che gl'impedivano di salire al monte inluminato da' raggi del sole, perchè tutte le passioni che tolgon gli uomini da 'l salire al monte delle virtù e della cognizion della verità, si riducono a quei tre vizii ch'egli significa per esse tre fiere; così pone ancor similmente qui queste tre Furie, che significan (come voi vedrete di sotto per i lor nomi) tre affetti e tre male qualità, nate dello appetito disordinato e bestiale, ch'è in continova perturbazione e moto a guisa di fiume, e della notte, cioè della oscurità della mente, che si marita, e si lascia menare e guidare da tale appetito. Da le quali passioni infuriati e mal guidati gli uomini commetton così empi e gravi peccati, che non son degni (per non nascer da fragilità, come quegli che il Poeta mette che sien puniti fuori di essa città) di perdono o di scusa alcuna. E per questo disse Plutarco, scrittore moralissimo e dottissimo, in quella operetta ch'ei fa di quegli che son gastigati e puniti tardi da Dio, che quegli che si lasciono implicare e sommergere ne' vizii tanto estremamente, ch'ei non possino, se non con grandissima difficultà, sciorsi e liberarsi da loro, onde son quasi incorrigibili, sono rapiti e agitati dalle Erine; chè così si chiamano ancor le Furie, come dirà poco di sotto il testo. Conducendosi adunque in così bestiale furore chi, commettendo sì enormi falli per malizia o bestialità d'animo, diventa empio e inumano, sono a ragion poste da 'l Poeta sopra la porta e la via, per la qual si entra nella cognizion di questi peccati, le Furie. Le quali furon, subitamente ch'elle si levarono in piede e si dimostraron, conosciute da Virgilio; onde seguita il testo:
<quote rend="block"><lg><l>E quel che ben conobbe le meschine</l>
<l>Della regina dello eterno pianto,</l>
<l>Guarda, mi disse, le crudel Erine.</l></lg></quote>
<add resp="ed">[43-45]</add> Conobbe il Poeta le Furie; onde le chiamò <emph>meschine</emph>, cioè misere e infelici serve di Proserpina; la quale, per essere moglie di Plutone, Dio dello inferno, egli chiama <emph>regina dello eterno pianto</emph>. Nientedimanco egli dice che Virgilio le conobbe <emph>bene</emph>, cioè con maggior facilità e più perfettamente di lui, volendo dimostrare ch'ei cognosce meglio simili qualità chi è privo e spogliato da le passioni e da gli affetti della carne, come era Virgilio, che non fa chi è involto e impedito da quella, come era egli. E però Virgilio gli dice che le <emph>guardi</emph>, cioè le consideri. E per dargli a conoscer meglio le qualità loro, egli gli dice come elle si chiamono <emph>Erine</emph>. Il qual nome significa <emph>corrompitrici di mente</emph>; perciò che <foreign lang="grc">erin</foreign>, verbo greco, significa corrompere, e <foreign lang="grc">nus</foreign> mente. <add resp="ed">[46-48]</add> E da poi ch'egli ne ha parlato così generalmente, egli gli dimostra ancora chi sia particularmente ciascuna di loro, e come ella abbia nome, dicendo:
<quote rend="block"><lg><l>Quella è Megera da 'l sinistro canto;</l>
<l>L'altra, che piange da 'l destro, è Aletto;</l>
<l>Tesifone è nel mezzo; e tacque a tanto.</l></lg></quote>
Significano i nomi di queste tre Furie tre male qualità di quegli i quali hanno fatto fermo e incorrigibile abito di peccare per malizia o per efferità d'animo. Perciò che Megera, ch'egli pone da la parte sinistra, significa <emph>invidiosa</emph> e nimica della quiete e ben d'altrui. Aletto, ch'egli pone da la destra, significa <emph>sempre nocevole</emph>. E Tesifone, ch'egli mette che sia nel mezzo, significa <emph>punitrice</emph>. Di queste tre qualitadi due ne offendono il prossimo; e queste sono il portare invidia al bene d'altrui, e il nuocere sempre. E l'altra offende essi infuriati; e per questa cagione ella è messa nel mezzo. E questa è la punizione; perciò ch'ella nasce e da l'una e dall'altra, con ciò sia che chi ha queste due male qualitadi, confirmate per abito, abbia sempre mediante quelle nell'animo una continova perturbazione e mala contentezza, che lo stimola e molesta di sorte, ch'ei si veggon di quegli che fuggono gli altri uomini, e si ascondono a guisa di fiere malvagie e salvatiche. Pone ancora che Aletto, che nuoce sempre, pianga ancor sempre, per dimostrare ch'ei non è possibile far male ad altri ingiustamente e senza cagione, che altrui non ne senta qualche compassione; se già uno non fusse caduto in quella crudeltà ed efferità d'animo, la quale il Filosofo pone nel primo capitolo del settimo dell'<title>Etica</title> per contrario di quella virtù eroica e divina, la quale egli dice che fa gli uomini più che uomini, perciò ch'ella gl'inalza sopra la umanità della loro natura, e gli fa eroi e familiari degli Dii. Onde, come egli accade e si vede di rado sì eccellente virtù infra gli uomini, così dice in quel luogo il Filosofo che si vede e accade ancor di rado infra loro simile inumanità ed efferità; se già ella non accade, come dic'egli, per qualche infermità o lesione di membra e di qualche principio naturale. E detto che Virgilio ebbe questo, egli si <emph>tacque</emph> e non parlò più, dice il Poeta. <add resp="ed">[49-54]</add> Il quale Poeta, seguitando di parlare di esse Furie, seguita di descrivere i gesti loro, e riferire le parole ch'elle dissero, quando elle ragguardando in giù lo vider presso a la porta della città, onde dice:
<quote rend="block"><lg><l>Con l'unghie si fendean ciascuna il petto,</l>
<l>Batteansi a palme, e gridavan sì alto,</l>
<l>Ch'io mi ristrinsi al Duca con sospetto.</l></lg>
<lg><l>Venga Medusa, e sì il farem di smalto,</l>
<l>Dicevan tutte, ragguardando in giuso;</l>
<l>Mal non vegiammo di Teseo l'assalto.</l></lg></quote>
Questi gesti di queste Furie, cioè il fendersi ciascuna e squarciarsi il petto con l'unghie delle loro mani, dimostrano la crudeltà e la disperazion loro; e il battersi a palme (o volete intendere con le palme delle mani la persona e le membra, o l'una mano con l'altra) significa dolore e perturbazione e confusione d'animo; dimostrando che chi si lascia incorrere in così bestiali furori ha continovamente uno stimolo crudelissimo, che gli rode e consuma l'animo. E con questi gesti dice ch'elle mettevano sì <emph>alte</emph> strida, cioè orribili e paurose, ch'egli per lo spavento e <emph>sospetto</emph>, ch'egli prese di così crude urla, <emph>si ristrinse</emph> e si accostò a Virgilio, facendo come fa comunemente chiunche si vede in qualche pericolo, che si accosta a chi ei pensa che possa difendernelo. E in queste loro grida dice ch'elle <emph>ragguardavano in giù</emph>, cioè inverso lui, e dicevano: <emph>venga</emph>, cioè apparisca qui, <emph>Medusa</emph>, e <emph>faremolo di smalto</emph>, cioè lo convertiremo in pietra, o in altra cosa simile dura a guisa d'uno smalto, cioè d'uno di quei pavimenti fatti di calcina, di ghiaia, di mattone pesto e di olio, e battuto tanto ch'egli diventa durissimo a guisa di pietra o di marmo. E di questa sorte smalto bisogna che intenda qui il Poeta, e non di quel che adoperano gli orefici, mettendolo in su l'argento per dipignervi poi sopra di varii colori, perchè questo si spicca e guasta facilmente; scrivendo i poeti, che Medusa convertiva tutti quegli che la ragguardavano in pietra. E quest'è quanto a la lettera. Quanto a la intenzion del Poeta e dello ammaestramento ch'egli ne dà con fingere che queste Furie dicessero queste parole: <emph>venga Medusa e faremolo di smalto</emph>, è da saper ch'egli vuole dimostrare, che chi ragguarda nel peccato solamente quell'apparenza ch'egli ha, se non di bene, almanco di utile o di onorato, è condotto da tal inganno appoco appoco a far ogni grande scelerità. Onde, come chi ragguardava Medusa (che, come si è detto, fu una femmina bellissima; nientedimanco ella aveva potenza di trasmutare in sasso chiunche teneva per certo spazio di tempo gli occhi fissi nel suo volto) era di maniera allettato e ritenuto da la bellezza sua, ch'ei non sentiva ch'ei perdeva appoco appoco il calor naturale e lo spirito, e convertivasi in pietra; così chi ragguarda ne' vizii quel poco del diletto o di comodo o d'onorata impresa, che tal volta apparisce in loro, non si accorge appoco appoco ch'ei perde la ragione, e diventa efferato e bestiale. Dissono adunque queste Furie: <emph>venga Medusa</emph>, cioè dimostrisi a colui nel quale, essendo vivo, hanno forza gli appetiti sensitivi e carnali, il diletto e il comodo che si trae da i peccati, ancor ch'ei naschino e procedino da malignità o da bestialità; e indurerassi ancor egli in tanta ostinazione, ch'ei diventerà preda e servo nostro; onde non uscirà più fuora di questo luogo. Chè <emph>male</emph> facemmo vendetta di <emph>Teseo</emph>, quando egli venne assaltare lo inferno per rimenarne Proserpina a Cerere sua madre (la quale istoria è scritta largamente da 'l Landino); cioè: male fu inteso da noi a non fare il simile a Teseo, chè ei non sarebbe ancora egli ritornato più fra i vivi (volendo dare esposizion ancora a questo); il che fu forse detto da 'l Poeta solo per far più bello e più ornato il poema. <add resp="ed">[55-60]</add> La qual cosa udendo Virgilio, dice il testo:
<quote rend="block"><lg><l>Volgiti indietro, e tieni il viso chiuso;</l>
<l>Chè se il Gorgon si mostra, e tu il vedessi,</l>
<l>Nulla sarebbe di tornare in suso.</l></lg>
<lg><l>Così disse il Maestro; ed egli stessi</l>
<l>Mi volse, e non si tenne a le mie mani,</l>
<l>Che con le sue ancor non mi chiudessi.</l></lg></quote>
Considerando Virgilio (da poi ch'egli era stato mandato da Beatrice a far conoscere a Dante questi peccati, puniti dentro a la città di Dite, acciò che egli sapesse schifargli e fuggirgli), che il rimedio a far questo è non ragguardar la testa di Medusa, cioè la ombra del bene, con la qual ei son ricoperti e scusati o da lo amor propio o da gl'inganni del demonio o da gli allettamenti del mondo, dice a Dante, e lo ammaestra (onde è preso qui da il Landino Virgilio per la ragione e porzione superiore dell'uomo, e Dante per la sensitiva e inferiore), che si volga indietro e chiugga gli occhi, dicendo che se il Gorgone gli fusse dimostrato da loro, ed egli ragguardassi in quello, egli non tornerebbe più in su. Chiamano i poeti il capo di Medusa spiccato da 'l busto, cioè da poi ch'egli gli fu tagliato da Perseo con la spada bagnata del veneno dell'idra, <emph>Gorgone</emph>: perchè Medusa fu, secondo loro, una delle tre ninfe <emph>Gorgonide</emph>, chiamate così, perchè elle non avevan se non due occhi fra tutte, e se gli prestavano l'una a l'altra, ma con tanta prestezza e facilità, ch'elle eran chiamate così da <foreign lang="grc">gorghin</foreign>, voce greca che vuol dir <emph>agile</emph>. E perchè questo <emph>Gorgone</emph>, mentre che Perseo lo portò attorno, volando pel mondo, per vendicarsi con alcuni suoi inimici trasmutandogli in sasso, gocciolava sangue, il quale essendo mescolato con quel veneno della idra ammazzava l'erbe e le piante, e faceva sterile il terreno ove ei cadeva; gli astrologi lo posero per uno segno settentrionale del cielo, di quattro stelle fisse le quali mandono in terra malissimi influssi. E questo segno, dicono alcuni astrologi moderni, e particolarmente il Cardano, per essere stato gran tempo sopra la Grecia, l'ha fatta, d'una provincia nobilissima, e piena di molte città popolate e ricche, un paese servo, sterile, e nel quale non sono oggi che casali e ville vilissime e povere. E perchè infra ottanta o cento anni ei dicon ch'ei vien presso a sopra i capi nostri, pel moto della trepidazione ch'ei danno a la nona sfera, ei giudicono ch'ei ne abbia a nascer totalmente la destruzion d'Italia, o almanco una rovina grandissima. Ma <emph>volgiti indietro</emph>, dice Virgilio a Dante (ritornando al proposto nostro); chè se queste Furie mostrasser il Gorgone, e tu lo vedessi, tu non ritorneresti in su; cioè: se tu ragguardassi solamente la ombra del bene, col quale si rappresentano ricoperti altrui, ancor ch'ei sien gravissimi, questi peccati, tu non ti guarderesti da loro. Chè così avviene a quei che gli commettono; perciò che chi è quello che commettessi mai uno omicidio o un assassinamento e uno rubamento o uno tradimento (che son tutte cose le quali son dirittamente contro a l'umanità della natura dell'uomo), se non che chi commette verbigrazia uno omicidio ragguarda solamente in quello il vendicarsi di qualche ingiuria, il che è reputata da lui cosa onorata? E chi commette un latrocinio ragguarda il commodo e l'onore, che gli arrecherà quella facultà; e chi commette uno tradimento pensa acquistar, mediante quello, qualche signoria o qualche grado onorato. E però, <emph>se tu vedessi il Gorgone</emph> (cioè considerando solamente il diletto o l'utile che apportano tali vizii) in fronte, tu t'indureresti l'animo e incrudeliresti di maniera ch'ei non ti parrebber più enormi e nefandi. E perchè Virgilio, cioè la parte superiore dell'uomo, conosce che la inferiore è, per natura sua stessa, fragile, ed è oltre a di questo tanto sottoposta a le passioni e a gli affetti carnali, ch'ella confidandosi nelle forze sue stesse porta pericolo di non esser superata e vinta da simili desiderii empi e biasimevoli, dice il testo ch'egli non <emph>si tenne a lui</emph>, cioè non si fidò di Dante, ma lo volse indietro egli stesso, e ancor ch'ei vedessi che Dante si turasse gli occhi con le mani, vi pose ancora egli disopra le sue; ammaestrandoci, che noi non dobbiamo fidarci nella parte nostra sensitiva, nè delle <emph>sue mani</emph>; cioè delle sue operazioni, quando ei ci cade nella mente così crudi ed empi desiderii, ma ci dobbiamo lasciar guidare a la superiore e ragionevole, opponendo a simili appetiti <emph>le mani sue</emph>, cioè le sue operazioni, che sono il discorrere e pensare ch'ei si debbe sempre operare secondo la ragione e secondo il bene. <add resp="ed">[61-63]</add> Di questo salutifero e tanto utile documento avendo ammaestratoci Dante sotto questa favola di Medusa, si volge, acciò ch'ei lo gustino e considerino meglio, ai lettori, e dice:
<quote rend="block"><lg><l>O voi, che avete gl'intelletti sani,</l>
<l>Mirate la dottrina che s'asconde</l>
<l>Sotto il velame de gli versi strani;</l></lg></quote>
cioè: considerate bene (chè in questo significato si usa molte volte questo verbo <emph>mirare</emph>, verbo più tosto usato da i poeti, che da gli oratori e da gli scrittori di prose, onde disse il Petrarca: <emph>Signor, mirate come il tempo vola;</emph> perciò che il trapassar del tempo non è cosa visibile, ma si conosce solamente con la cogitazione; onde disse il Filosofo, che il tempo era fatto dall'anima razionale); considerate adunque la dottrina e gli ammaestramenti che sono ascosi sotto il velame di questa favola e di questi versi <emph>strani</emph>, cioè nuovi; chè in questo significato si usa ancor questa parola <emph>strano</emph>, e l'usò il Petrarca, quando disse nel sonetto, il quale incomincia <title>Real natura, angelico intelletto</title>:
<quote rend="block"><l>Gli occhi e la fronte con sembiante umano</l>
<l>Baciolle sì, che rallegrò ciascuna:</l>
<l>Me empiè d'invidia l'atto dolce e strano.</l></quote>
I quali versi son chiamati da lui <emph>nuovi</emph>, o per la novità della materia, la quale egli prese a trattare, non mai più toccata da nessuno, onde ei disse nel Paradiso: <emph>L'acqua che io prendo già mai non si corse;</emph> o veramente per la qualità del poema, perciò ch'ei non si trova che inanzi lui sia stata composta opera o poema alcuno in versi volgari, ma solamente canzoni, ballate e sonetti; o veramente per la maniera della rima, essendo stato egli il primo inventore della terza rima. E questa tal dottrina dice egli che considerino quegli che hanno l'<emph>intelletto sano</emph>, cioè non impedito da cosa alcuna che gli asconda la verità. Per intera cognizione della qual cosa è da sapere, che ricercando Galeno nel libro <title lang="lat">De tuenda valetudine</title> quello che sia propiamente la sanità, dice <foreign lang="lat">quod sanitas est habitus, quo quis perfecte operatur</foreign>, cioè che la sanità è un'abitudine, mediante la quale l'uomo può operar perfettamente; intendendo delle operazioni vitali e animali, come sono il nutrimento, la generazione de gli umori e degli spiriti, il sonno, la espulsione delle superfluità e altre cose simili; onde fu dipoi chiamata da lui la sanità, nel libro <title lang="lat">De differentiis morborum</title> o vero <title lang="lat">De accidente et morbo, perfectio operationum</title>, sì come fu chiamato per il contrario il morbo <foreign lang="lat">lesio</foreign>, cioè offesa e impedimento delle operazioni. E questo medesimo volse ancor dire Cornelio Celso nel principio della sua Medicina, chiamando l'uomo sano <foreign lang="lat">sui compos</foreign>, cioè signore delle sue operazioni; perciò che chi non è impedito opera dirittamente quel che ricerca la sua natura. Questa voce <emph>sanità</emph>, la quale in verità è principalmente de l'uomo, si trasferisce dipoi e dice e predica di molte altre cose sensibili e corporee, e incorporee e spirituali, pur che elle operin perfettamente secondo la loro natura; onde si chiama, per grazia di esempio, sano un cibo, perchè ei fa buon nutrimento, ch'è l'operazione che dee fare naturalmente il cibo; e sano un iudicio, il quale giudica rettamente, e non è impedito da passione alcuna. Veduto questo, ci bisogna ancor vedere quali sieno l'operazioni le quali si convengono naturalmente a lo intelletto umano; perchè da tal cognizione nascerà che noi sapremo poi rettamente quali intelletti sieno quegli che si posson chiamare <emph>sani</emph>, e che son chiamati qui da 'l Poeta a considerare la dottrina ch'è ascosa sotto questi suoi versi, e quali non si posson chiamar <emph>sani</emph>, onde non potrebbero ritrovarla e conoscerla. E per far questo, voi avete a sapere ch'ei son due operazioni dello intelletto umano; delle quali la prima è chiamata da 'l Filosofo, e nel sesto della <title>Etica</title> e in altri luoghi, <foreign lang="lat">intellectus</foreign>, e l'altra <foreign lang="lat">ratiocinatio</foreign>, cioè discorso. La prima operazione è quella cognizione che l'uomo ha naturalmente, per lume solo dello intelletto, de' primi principii, o veramente delle prime notizie, come le chiamò il nostro Poeta. Perciò che questi primi principii e prime notizie sono alcune conclusioni o vero degnità, le quali, subito che noi sentiamo proferire i termini e le parole nelle quali elle si contengono, ci son tanto note e chiare, mediante il lume dello intelletto, senza discorso o ragione alcuna, ch'ei non sarebbe mai possibile persuaderci in contrario; come sarebbero per grazia di esempio queste due, delle quali io v'ho altra volta parlato: <emph>una medesima cosa non può in un tempo medesimo essere e non essere</emph>, e <emph>il tutto è maggiore della parte</emph>: onde subito che noi intendiamo quello che significhi <emph>essere</emph> e <emph>non essere</emph>, e sappiamo che cosa è il <emph>tutto</emph> e la <emph>parte</emph>, ei ci è noto, senza sentirne altra ragione e senza fare alcun discorso, che una cosa medesima non può essere e non essere nel medesimo tempo, e che il tutto è maggior della parte. E in questa operazione non può errare intelletto alcuno; onde disse il Filosofo: <foreign lang="lat">in foribus quis errabit?</foreign> cioè: <emph>chi errerà nelle porte?</emph> chiamando questi primi principii <emph>porte</emph>, perchè per loro si passa ed entra a le scienze. E se ei si trovassi pure alcuno che vi errassi, ei sarebbe stolto, e non sarebbe mai capace di verità o di scienza alcuna. Ha dipoi lo intelletto dell'uomo un'altra operazione, mediante la quale con il lume di questi primi principii, che gli son chiari e manifesti per lor stessi nel modo che voi avete inteso, egli discorre, e acquista le cognizioni delle cose ch'ei non sa, e non gli son note per loro stesse come quei primi principii; e questa si chiama <emph>ragione</emph>. E perchè l'uomo acquista mediante questa, si può quasi dire, tutte le cognizioni delle cose, delle quali egli è capace (perciò che quei primi principii, de' quali egli ha cognizione naturalmente, son tanti pochi, che il Filosofo assomigliò l'anima nostra a una tavola rasa, ove non fusse quasi dipinta o impressa cosa alcuna), l'uomo si chiama <emph>animale razionale</emph>; e l'angelo, che non ha questa potenza, ma intende tutto quel che gli è mostro o dalla prima cagione o da le intelligenze superiori, per propio lume d'intelletto, in quello instante ch'egli gli è dimostro, e senza tempo e discorso o ragione alcuna, si chiama <emph>creatura intellettuale</emph>. Onde è assomigliata da Boezio questa operazione dello intelletto dello angelo, d'intendere in uno instante, a la eternità, e da San Tommaso a la quiete; e quella del raziocinare e discorrere de l'uomo, da Boezio al tempo, e da San Tommaso al moto. Perciò che l'intelletto angelico intende, stando immobile e fermo nella quiete della sua natura; e quel de l'uomo intende, raziocinando e discorrendo con tempo. In questa seconda operazione (per tornare al proposito nostro) che fa lo intelletto de l'uomo, cioè nello intendere discorrendo e raziocinando per via di sillogismi e di argumenti, non gli avviene come nella prima, cioè nella intellezione de' primi principii; ne' quali, per essergli, come noi abbiam detto disopra, noti e chiari per loro stessi, egli non può errare. Perciò che in questa può egli facilmente errare o per cagione d'ignoranza, o dell'amor propio, o di qualche altro accidente o passione, la quale impedisce qualche organo di quegli ch'egli adopera nell'intendere, come è verbigrazia la fantasia; la quale gli è in questa operazione tanto necessaria, che Aristotile disse, o che l'intelletto era egli la fantasia, o che almanco ei non poteva essere senza lei. Tutti quegl'intelletti adunque, che per essere impediti da qual si voglia accidente errano nel discorrere (cioè non trovano, nelle cose ch'ei cercono, la verità), si può dire a ragione ch'ei non sien <emph>sani</emph>; con ciò sia ch'ei non operino perfettamente secondo quel che si conviene a la natura loro, essendo la <emph>sanità</emph>, come noi dicemmo disopra, uno abito, mediante il quale quel subbietto, nel quale ella è, fa l'operazioni sue perfette. E questi non chiama il Poeta a <emph>mirare</emph> e considerare la dottrina ch'è ascosa sotto il velame de' versi suoi, perch'ei non scorgerebbero il vero; ma chiama quegli, che non si lasciando ingannare (nel cercar di conoscere le cose) da la bellezza di Medusa, vanno tanto a dentro con la cognizione, ch'ei ne ritruovono la verità; il che è il propio officio dello intelletto. E nella considerazione di questo tanto dotto e utile ammaestramento, che ne dà qui il Poeta nostro, io vo' porre oggi fine a questa lezione, dicendo ancora io nuovamente a tutti:
<quote rend="block"><lg><l>O voi, che avete gl'intelletti sani,</l>
<l>Mirate la dottrina che s'asconde</l>
<l>Sotto il velame de gli versi strani.</l></lg></quote></p></div3>
<div3 type="capitolo"><head>LEZIONE DECIMA <add resp="ed">[vv. 64-105]</add></head>
<p><quote rend="block"><lg><l>E già s'udia su per le sucide onde</l>
<l>Un fracasso d'un suon pien di spavento,</l>
<l>Per cui tremavano ambedue le sponde,</l></lg></quote>
e quel che segue.</p>
<p><add resp="ed">[64-66]</add> Molti sono i doni e i beni, i quali manda e conferisce la bontà divina, per volere ch'eglino si salvino tutti, giornalmente a gli uomini. Infra i quali, rispetto a l'uomo, sono i maggiori, e quegli che ci son più salutiferi e utili, questi due: lo inluminarci a camminar per le sue vie e a seguitarlo, in quel modo però che posson fare i nostri piedi imperfetti e deboli (io non parlo di quel lume ch'egli ne ha dato universalmente al mondo mediante le sacre scritture, ma di quello ch'egli dà cotidianamente a color che gnene chieggono, e preparonsi a riceverlo); e lo aiutarci e sopperire egli con la sua grazia, dove e quando mancono le forze nostre, in questa nostra peregrinazione e in questo nostro cammino. Questi due effetti, che procedono e derivano in noi, come io ho detto, da la bontà divina, avendo conosciuto il Poeta nostro quanto gran frutto avesser fatto in lui, e di quanto bene ei fussero stati cagion nel cammin della vita sua, sono descritti da lui, per dottrina e conforto nostro, sotto velame poetico, come quasi tutte l'altre sue cose in questa sua opera. De' quali il primo, cioè dello essere stato inluminato da Dio della verità, acciò che ei non camminasse più per quella via de' peccatori, e non sedesse più in quella cattedra della pestilenzia e della perversità, che fanno (come scrive David nel salmo primo) gl'impii, è stato descritto da lui nel principio di essa opera sotto quella finzione di essersi ritrovato nel mezzo del cammin della vita sua in quella selva tanto oscura e aspra, ch'egli dice che gli parve tanto amara, che poco è più morte; dimostrando come la bontà e grazia divina si mosse a mandar Beatrice e Virgilio a cavarlo di quella selva, cioè a inluminarlo della verità, come può veder ciascuno nella esposizion nostra. E lo essere aiutato da Dio nel camminar per le sue vie, quando ei si trova in quelle qualche impedimento di tal sorte, che le forze nostre sole non sono a bastanza a torgli via, è descritto da lui in questo luogo, fingendo (come voi vedete) che avendo ed egli e Virgilio provato tutto il sapere e il poter loro per vincere la forza de' demoni per passar dentro a la città, e non essendo stati bastevoli, e sentendo di più ch'essi demoni lo minacciavan di peggio (e questo era di operar, col mostrargli la testa di Medusa, ch'egli diventassi immobile, cioè di confermarlo nella ostinazione del peccare, onde ei non potesse più tornare indietro), dice il Poeta che sentì venir l'angelo, mandato in loro aiuto da Dio, come aveva promesso Virgilio. Ove voi avete primieramente a notare, che se Dio tarda qualche volta così un poco a porgere il suo aiuto a l'uomo, quando ei ne ha di bisogno, ei lo fa perchè ei venga meglio in cognizione della sua miseria e del suo poco valore, laonde ei ricorra con maggior instanzia a chiederlo a lui; ma egli non ci manca poi già mai, se noi speriamo in lui, com'egli ha promesso in molti luoghi delle sue scritture, e come descrive qui il Poeta nostro ch'egli fece a lui. Onde dice che <emph>già</emph>, cioè mentre ch'egli si stava così sbigottito e impaurito delle minaccie de' demoni, e delle strida e urla orribili e spaventevoli delle Furie, <emph>si udiva su per le onde</emph> sucide dell'acque <emph>torbide</emph> e brutte della palude Stige uno <emph>fracasso</emph> e un romore, in modo che d'uno spezzare con violenza cose solide (chè così vuol dire <emph>fracassare</emph>, da <foreign lang="lat">frango</foreign>, verbo latino che significa <emph>spezzare</emph>), <emph>pieno di spavento</emph>, cioè tanto grande e spaventevole, ch'ei faceva lor paura il sentirlo; onde <emph>tremavano</emph> a tal romore <emph>amendue le sponde</emph> di essa palude Stige, cioè quella di lungo i fianchi del vano, e quella lungo le mura della città di Dite, in su la quale si ritrovavano egli e Virgilio. E questa tal cosa per descrivere ed esprimer meglio, il Poeta usa una comparazione; la qual volendo io lodare, non saprei dir meglio che dire: ella è delle sue. Perciò che nelle comparazioni e nelle translazioni, le quali cose sono una delle belle parti e he si ritruovino ne' poeti, secondo il giudicio mio non si trova alcun che lo superi, nè che forse lo pareggi. <add resp="ed">[67-69]</add> E questa è, ch'egli assomiglia il venire di questo angelo, e il suono e il romore che faceva nel levarsi davante tutte quelle cose che gli ostavano, a quel che fa <emph>un vento impetuoso</emph> e gagliardo <emph>per gli avversi ardori</emph>; perciò che in simili tempi nascono ed escono della terra assai esalazioni secche, delle quali (come io so che voi avete udito più volte) si fanno i venti. <add resp="ed">[70-72]</add> Il quale vento, quando egli ferisce e percuote una selva senza trovare cosa alcuna che lo ritenga, <emph>schianta</emph>, rompe, i <emph>rami</emph> degli arbori, e <emph>abbattendogli</emph> a terra gli <emph>porta</emph> fuori d'essa selva; e passando inanzi a quegli <emph>polveroso</emph>, per la polvere ch'ei muove e spigne inanzi a sè, <emph>va superbo</emph>, cioè orgoglioso e gagliardo. Onde fa per lo spavento <emph>fuggire le fiere</emph> nelle loro tane, e <emph>i pastori</emph>, che son fuori a pascer i loro armenti, nelle lor capanne e nelle loro case. <add resp="ed">[73-75]</add> La qual cosa sentendo Virgilio, e conoscendo ch'egli era l'angelo che veniva in aiuto loro contro a quei demoni, dice il testo:
<quote rend="block"><lg><l>Gli occhi mi sciolse, e disse: or drizza il nerbo</l>
<l>Del viso su per quella schiuma antica</l>
<l>Per indi ove quel fumo è più acerbo.</l></lg></quote>
Sentendo Virgilio venire in loro aiuto un messo celeste, levò le mani dagli occhi di Dante, per significare che chi ha la grazia celeste ha poco bisogno di aiuti umani. E fatto ch'egli ebbe questo, gli disse ch'<emph>indi</emph> rizzassi la vista <emph>per quella schiuma antica</emph>, cioè de la palude Stige, ov'ei vedeva esser <emph>il fumo più acerbo</emph> e più folto; accidenti che fa l'acqua, quando ella è rotta violentemente, che riserrandosi insieme, per non dar luogo a l'aria ch'entri infra lei, si percuote e fa alquanto di schiuma, ed essendo calda fa molto più fumo ov'ella è rotta, che altrove, perchè svapora più quivi che altrove: e perchè l'angelo nel venire così velocemente la moveva e spezzava, appariva, donde ei passava, questa schiuma e questo fumo che dice il testo. Ove Virgilio dice a Dante che indirizzi il <emph>nervo visivo</emph>, cioè la vista; facendosi la visione per mezzo de' nervi chiamati <emph>visivi</emph>, che si partono da gli occhi, e poco discosto da quegli si congiungono insieme, e fassene uno, per il mezzo del qual, essendo egli voto, passan le specie delle cose, e vanno al senso comune. Dice qui il Landino, che questo romore che faceva l'angelo nel venire significa che quando noi entriamo, mediante la venuta della divina grazia in noi, nella cognizione del peccato, ch'ei nasce in noi terrore e consternazione di mente non piccola. La quale esposizione pare a me che non sia punto a proposito; perciò che Dante non disse che avesse paura egli, ma l'anime ch'erano in Stige, appresso delle quali passando l'angelo, elle si fuggivano e si ascondevano. E però io direi più tosto, ch'egli abbia voluto significare che Dio usa alle volte, nel porgere aiuto a chi ricorre a lui, qualche mezzo spaventevole, per tentare l'uomo, e perch'ei meriti nello star forte, e in non levar la speranza da lui, come fanno gli eletti; e non si spaventi, come scrive il Poeta che facevan l'anime di questa palude Stige. <add resp="ed">[76-81]</add> Le quali egli dice che fuggivan da 'l conspetto de l'angelo,
<quote rend="block"><lg><l>Come le rane innanzi alla nimica</l>
<l>Biscia per l'acqua si dileguon tutte,</l>
<l>Finchè alla terra ciascuna s'abbica;</l></lg></quote>
usando, per meglio descriver tal cosa, la comparazione che voi vedete; la qual è tanto bella e tanto a proposito, che io non credo ch'ei sia possibile dir meglio. Nè sarà alcuno il qual si sia abbattuto per caso a vedere la primavera o di state fuggire rane, o altri animali simili, davanti a qualche serpe che cerca di pascersi di loro, che non gli paia, comparandole a quest'anime dannate nella palude Stige, vederle fuggire inanzi a quel messo e mandato di Dio; o fusse Mercurio, come vogliono il nipote del Poeta e Benvenuto da Imola, o fusse uno angelo, come tengono i più, la qual cosa non importa molto; basta ch'ei fu un messo divino, e questo n'è dimostro da 'l Poeta con dire ch'egli <emph>Passava Stige con le piante asciutte;</emph> perciò che lo andar sopra l'acqua è cosa miracolosa. E per questo tengono alcuni ch'ei fusse Mercurio che fu uomo, e non uno angelo; perciò che a uno angelo non sarebbe egli miracolo, non avendo eglino corpo. Nientedimanco si potrebbe ancor dire, in favore di quegli che dicono ch'egli era uno angelo, ch'egli aveva preso un corpo, altrimenti ei non sarebbe stato veduto da 'l Poeta; ed avendo preso un corpo, egli aveva andare come corpo, e non come angelo. Onde se il Poeta, mostrando ch'egli avessi corpo con dire che lo vedde, dice ch'ei camminava sopra l'acque, egli lo fa per mostrare ch'egli era, come io ho detto, messo divino; fondato in su gli esempi che noi abbiamo di tal cosa nello Evangelio, e quando Cristo, volendo mostrare la divinità sua, apparse a' suoi discepoli, i quali erano in mare in gran pericolo di fortuna, andando sopra a l'acque, e quando ei chiamò a sè Pietro, il quale saltando in uno stante fuor della barca per la voglia pronta ch'egli aveva di ubbidire a Cristo, mediante la fede ch'egli aveva in lui, andò ancor egli per virtù divina, concessa a essa sua fede, sopra l'acque, insino a tanto che considerando il pericol dell'acque, e cominciando così un poco a non aver sì ferma fede, ei cominciò andare sotto l'acque; onde, raccomandandosi a Cristo, gli fu risposto da lui: <foreign lang="lat">modicae fide, quare dubitasti?</foreign> <add resp="ed">[82-84]</add> E che questo messo e mandato da Dio paressi a Dante che avessi un corpo come noi, ci è dimostro da lui con dire ch'ei discacciava e rimoveva dal suo volto quell'<emph>aere grasso</emph>, cioè caliginoso e pieno di quei vapori che uscivan del fango e delle acque di quella palude Stige, con le mani, menando tanto spesso la man sinistra, ch'ei pareva <emph>lasso</emph> e stanco per tal <emph>angoscia</emph> e per tale affanno. Le quali cose son dette da lui, giudicandolo come corpo umano, e non come spirito o come angelo. Perciò che s'ei lo avesse giudicato così, egli non arebbe detto che quello aere per la grassezza e caliginità sua lo avesse offeso o alterato, non possendo nè i corpi nè le qualità loro operar nelle sustanze spirituali e negli angeli. E questo dice il testo ch'ei faceva con la man <emph>sinistra</emph> sola; perchè egli aveva nella destra quella verga ch'ei dirà di sotto. E questo rimoversi ch'ei faceva, chiunche ei si fussi, i vapori che uscivan dell'acqua dal volto, è finto da 'l Poeta per mostrare che l'odore, ch'esce da i peccati, dispiace ed è in odio, non solamente a Dio, ma agli angeli e a tutti i ministri suoi. <add resp="ed">[85-87]</add> Ai quali segni conoscendo il Poeta ch'ei non poteva essere altri che un mandato da Dio in aiuto e soccorso loro, dice:
<quote rend="block"><lg><l>Ben m'accorsi io ch'egli era da 'l ciel messo,</l>
<l>E volsimi al maestro; ed ei fe' segno,</l>
<l>Che io stessi cheto, e m'inchinassi a esso.</l></lg></quote>
Giudicando e conoscendo il Poeta nostro, per la speranza ch'egli aveva, come noi dicemmo di sopra, che Dio dovesse mandar loro il suo aiuto, che chi veniva fosse quello (onde dice: <emph>ben m'accorsi io</emph>, e pensai ch'ei fusse un <emph>messo</emph> e mandato celeste, cioè di Dio che ha la sedia sua in cielo), dice che si volse al suo maestro, congratulandosi e in certo modo rallegrandosi ch'ei venisse quel ch'egli gli aveva disopra detto, che scendendo l'erta veniva ad aprire loro la porta. Il che veggendo Virgilio, dice che gli fece cenno ch'ei tacesse e <emph>s'inchinasse</emph> e facessigli riverenza; ammaestrandone, che chi confida e spera in Dio debbe tacere, cioè contentarsi di tutto quel che procede da lui, e fargli riverenza, cioè rendergnene grazie. <add resp="ed">[88-90]</add> E così avendo fatto il Poeta, e non volendo mancare, come poeta, di descrivere se non altro, almanco quel ch'ei seppe trarre da la effigie e da' sembianti suoi (<emph>che sogliono esser testimon del core</emph>, come ei disse altrove), dice: <emph>Ah quanto mi parea pien di disdegno!</emph> Questa voce <emph>sdegno</emph>, s'ei vi ricorda di quel ch'io altra volta vi dissi di lei, si usa il più delle volte nella nostra lingua per quella ira, che i nostri teologi tengono non solamente che non sia peccato, ma ch'ella sia virtuosa e meritoria. Perciò che l'ira, come noi vi dicemmo quando noi parlammo di lei, è una delle passioni naturali dell'uomo: onde non è in sè stessa degna nè di biasmo nè di lode (perciò che, come dicono i filosofi, di quel che si opera per natura non si merita nè pena nè merito), ma acquista lo esser rea o buona da la forma e dal modo dello usarla. Perciò che trapassando ella il termine della ragione e usandosi ingiustamente, che è ripresa e dannata; e usandosi giustamente contro al male, e particularmente contro a chi disonora Dio, ella è commendata e lodata. E per questa ira lodevole e giusta si usa molte volte nella nostra lingua questa voce <emph>sdegno</emph>, come fece il Petrarca quando disse:
<quote rend="block"><l>Vostro gentile sdegno</l>
<l>Forse che allor mia indegnitate offende.</l></quote>
E in questo significato la usa qui il Poeta; onde dice, incominciando il parlar suo da questa particella <emph>ah</emph>, la quale è una interiezione ammirativa, per la maraviglia nella quale l'indusse il veder questo messo celeste tanto acceso di quest'ira contro a quei demoni, che avevano usata sì empia tracotanza e poca reverenza a le parole dette loro da Virgilio per parte di Beatrice; onde dice: Ah quanto mi pareva egli pieno di questo disdegno, e di questa virtuosa e santa ira! Laonde arrivato in un momento a piè della torre, sopra la quale erano le tre Furie,
<quote rend="block"><l>Giunse a la porta, e con una verghetta</l>
<l>L'aperse, che ei non ebbe alcun ritegno.</l></quote>
Perciò che non potendo podestà alcuna celeste e terrestre, non che infernale, contro a Dio, ma rendendo tutte, com'è scritto da Paolo, onore e obedienza al nome suo, subito che questo messo giunse a la porta, e toccolla con una verghetta ch'egli aveva in mano (la qual significa la potenza di Dio, e così si piglia in molti luoghi delle sacre scritture la verga), ella si aperse, dice il testo, onde il Poeta potette entrar nella vera e perfetta cognizione de' vizii maligni e bestiali. E questa credo che sia la vera esposizione di questo luogo. Ma perchè ei si piglia ancora qualche volta la <emph>verga</emph> di Dio nelle sacre scritture per la sua correzione (come la prese il profeta David, quando disse: <foreign lang="lat">virga tua et baculus tuus, ipsa me consolata sunt</foreign>, volendo inferire che aveva avuto cara la correzione delle tribulazioni e delle persecuzioni, che gli aveva data Dio, sapendo ch'egli aveva detto, che quegli ch'egli amava eran gastigati e corretti da lui); si potrebbe dare a questo luogo ancor questa altra esposizione: che il Poeta non fosse potuto entrare nella vera cognizione di questi vizii tanto enormi, se non da poi che Dio gli aveva tocco e aperto alquanto il cuore con la verga delle sue tribulazioni, lasciandolo smarrire in quella selva tanto scura e tanto aspra. <add resp="ed">[91-96]</add> E qui, da poi ch'egli ha narrato lo sdegno che dimostrava, mediante la effigie del volto, questo messo celeste contro a quei demoni che non avevan voluto aprire la porta, egli lo dimostra mediante le parole ch'egli usò contro di loro. Onde dice il testo:
<quote rend="block"><lg><l>O cacciati del ciel, gente dispetta,</l>
<l>Cominciò egli in su l'orribil soglia;</l></lg></quote>
raccontando, come subito ch'ei messe il piede in su l'orribile e spaventosa soglia di Dite, egli per sfogamento di esso suo giusto sdegno ricordò loro, come eglino erano stati per la lor superbia e per la lor disubbidienza scacciati da 'l cielo; e parendogli, per aver così provata la potenza e giustizia di Dio, ch'eglin avesser dovuto credere e obedire a le parole che aveva lor dette per parte sua Virgilio, domanda per qual cagione eglino abbin fatto il contrario, dicendo:
<quote rend="block"><l>Onde esta tracotanza in voi s'alletta?</l>
<lg><l>Perchè ricalcitrate a quella voglia,</l>
<l>A cui non puote il fin mai esser mozzo,</l>
<l>E che più volte vi ha cresciuto doglia?</l></lg></quote>
e questo è Dio ottimo e grandissimo, del quale è scritto: <foreign lang="lat">omnia quaecumque voluit fecit</foreign>, perchè in lui è il medesimo il potere che è il volere, dicono i nostri teologi. <add resp="ed">[97-99]</add> E per mostrar loro non solamente con le parole, ma ancor con gli esempi, che la divina giustizia gli ha altre volte gastigati della tracotanza e disubbidienza loro, soggiugne:
<quote rend="block"><lg><l>Che giova nelli fati dar di cozzo?</l>
<l>Cerbero vostro, se ben vi ricorda,</l>
<l>Ne porta ancor segnato il mento e il gozzo.</l></lg></quote>
<emph>Fato</emph>, secondo la verità cristiana, non è altro (come si trae da Boezio nel quarto libro della sua <title>Consolazione fiosofica</title>), che una disposizione data da Dio a le cause seconde, mediante la quale la divina providenza ordina ed esequisce tutto quel che ella ha previsto e deliberato. E perchè questa tal disposizione apparisce prima e principalmente ne' cieli, con ciò sia che queste cose inferiori sien rette e governate da loro, i Gentili che camminavan solo col lume naturale, non potendo venire con quello in cognizione di cagion superiore e più alta, dissero che il <emph>fato</emph> era la disposizione de' cieli e delle stelle. E riducendo ogni cosa a i loro influssi, dissero che il <emph>fato</emph>, cioè il cielo, governava e moveva tutto, insino a la volontà dell'uomo. La quale opinione non è solamente contro a la verità cristiana, levando ella a l'uomo la libertà dell'arbitrio; ma ella è ancor contro a la filosofia morale. Perciò che invano si sarebbe affaticato Aristotile a far quella tanto maravigliosa opera dell'<title>Etica</title>, e tutti gli altri filosofi a scriver le cose morali, se la volontà dell'uomo fosse mossa necessariamente da 'l cielo. E sarebbe falsa quella sentenzia di Tolommeo, che fu pure il principe degli astrologi, quando ei disse che il sapiente domina e signoreggia le stelle. E di questo <emph>fato</emph> intese Gregorio, dottor santissimo, quando ei disse, parlando nella omelia della Epifania di quella stella la quale era apparita ai Magi, <foreign lang="lat">absit a fidelium cordibus, ut fatum esse aliquid credant</foreign>. Di questo <emph>fato</emph> adunque non intendendo questo messo celeste, ma di quello che noi dicemmo prima, che non è poi in fine altro che la volontà di Dio, dice a questi demoni: <emph>che giova</emph> e che profitta <emph>dar di cozzo ne' fati</emph>, cioè cercar di far resistenza a quelle cose che ha ordinate la divina providenza? Ed è tratto questo <emph>dar di cozzo</emph> da quello urtarsi che voi avete veduto far molte volte a' montoni l'un l'altro negli armenti. E volendo dimostrare quel che avverrebbe loro di tal cosa, adduce loro lo esempio di Cerbero, loro consorte. Il quale scrivono i poeti, che volendo far resistenza che Ercole ch'era mandato da gli Dei nell'inferno non vi entrasse, fu da lui preso o legato con alcune catene, e menato nel mondo. E dice ch'ei porta ancor per tal cagione <emph>il gozzo e il mento</emph> pelato; con ciò sia che le catene, con le quali egli fu legato pel collo e tirato da Ercole fuori dello inferno, consumasser gran parte de' peli e de' velli ch'egli aveva in quelle parti; favola finta da i poeti, e messa qui da 'l Nostro, non tanto per far bello e vario il suo poema, quanto per ammaestrarne ch'ei si debbe cedere e accordarsi in tutte le cose con la volontà divina. <add resp="ed">[100-105]</add> Dopo questo segue il testo:
<quote rend="block"><lg><l>Poi si rivolse per la strada lorda,</l>
<l>E non fe' motto a noi; ma fe' sembiante</l>
<l>D'uomo cui altra cura stringa e morda,</l></lg>
<lg><l>Che quella di colui ch'egli ha davante.</l>
<l>E noi movemmo i passi in ver la terra,</l>
<l>Sicuri appresso a le parole sante.</l></lg></quote>
Ove il Poeta, come voi vedete, narra che questo mandato celeste, subito che la porta fu aperta, si partì senza <emph>far motto</emph>, cioè senza dir cosa alcuna nè a Virgilio nè a lui. E ritornossene per la medesima <emph>strada lorda</emph> e brutta a colui che lo avea mandato, come quello che avendo solamente lo intento a ministrare e servire Dio, non teneva cura se non di quel tanto che gli era stato imposto da lui. Il che non poteva il Poeta nostro esprimer meglio che con la comparazione ch'ei fa, assomigliandolo a uno, il quale essendo occupato da maggior cura e negozio che quello di coloro che gli son davante, si parte e va a le sue faccende, senza dir cosa alcuna o far motto a persona. La qual cosa veggendo i nostri poeti, dice il testo che <emph>mossero i passi</emph>, e s'inviaron verso la città, confidati per le parole sue (le quali egli chiama <emph>sante</emph>, cioè divine) ch'ei non avesse a esser più loro impedito il cammino. Laonde lasciandogli noi camminare, indugeremo a parlar di quel che seguisse la prima volta che noi ritorneremo in questo luogo.</p></div3></div2></div1>
<div1 type="sezione" n="Lettura quinta sull'Inferno"><head>LETTURA QUINTA SOPRA LO INFERNO FATTA ALL'ACCADEMIA FIORENTINA NEL CONSOLATO DI M. FRANCESCO CATTANI DA DIACCETO MDLVIII</head>
<div2 type="dedica" n="Dedica">
<opener><salute>ALL'ILLUSTRISSIMO SIGNORE IL SIG. ESTOR VISCONTI</salute></opener>
<p>Due sono le vie, signor Estor illustrissimo, per le quali camminon gli uomini principalmente all'onore; le virtù e le arme. E queste son tanto stimate da 'l mondo, che chiunche muove pure il piè per l'una di quelle è onorato e tenuto in gran pregio infra gli altri, non che chi cammina e per l'una e per l'altra, come la illustrissima S. V., che ha fatto, sempre che la occasion se le è porta, sì onorati passi in quella dell'arme, e fa di continovo, con tanta sadisfazione di chiunche la conosce, in quella delle virtù. Io non dico delle morali, come sono la magnanimità, la liberalità e l'altre simili, perchè queste, essendo ella discesa di quella nobilissima famiglia de' Visconti, della quale sono usciti tanti Duci e Signori illustrissimi, si potrebbe dir che fosser naturali; ma delle speculative, spendendo gran parte del tempo in cose di filosofia, di poesia e di altre facultà simili, e amando e onorando sempre, non solo quegli che seguitono le virtù, ma quegli che ne sono amatori. Le quali cose udendo io quasi tutto il giorno dire da molti, e particularmente da 'l nostro M. Bartolomeo Panciatichi, mi avevan di già fatto porre affezione a V. S., quando quella arrivando in Firenze, e veniendomi più e più volte a visitare, standosi a ragionare meco con quella familiarità e dolcezza che si fa con gli amici e si usa co' pari, a un tempo medesimo mi dimostrò che la fama superava quel che io aveva inteso di lei, e mi obligò oltramodo alla sua cortesia. Al quale obligo desiderando io, non vo' dir sadisfare, ma dimostrarmi almanco grato, le mando queste mie fatiche, fatte quest'anno da me nella nostra Accademia Fiorentina sopra lo Inferno di Dante. Accettile adunque V. S. illustrissima con quella sincerità dell'animo che io gliele indirizzo; perchè io non ho altro modo, migliore di questo, di rendere testimonianza al mondo della nobiltà e gentilezza che io ho scorto nell'animo di quella; e tengami per lo avvenire nel numero de' suoi devoti, chè questo è sommamente desiderato da me.</p>
<closer><dateline>Di Firenze, il primo giorno di dicembre 1558.</dateline></closer></div2>
<div2 type="parte" n="CANTO IX">
<div3 type="capitolo"><head>LEZIONE PRIMA <add resp="ed">[vv. 106-126]</add></head>
<p><quote rend="block"><lg><l>Dentro vi entrammo senza alcuna guerra;</l>
<l>E io, che avea di riguardar desio</l>
<l>La condizion che tal fortezza serra,</l></lg>
<lg><l>Come io fui dentro, l'occhio intorno invio;</l>
<l>E veggio ad ogni man grande campagna</l>
<l>Piena di duolo e di tormento rio.</l></lg></quote></p>
<p><add resp="ed">[106-111]</add> Divide, come vi si è altra volta detto, il Poeta nostro questo suo sito dello Inferno principalmente in tre parti, e in tre distinzioni di luoghi: e la cagione, come egli vi dirà apertamente poco di sotto, è, perchè i peccati si dividono ancora eglino principalmente in tre sorti e in tre maniere; cioè in peccati che nascon da incontinenza e da fragilità, in peccati che nascon da malizia, e in peccati che nascon da bestialità ed efferità d'animo. La prima parte di questo tre è da la porta prima, per la quale entrarono i poeti in esso inferno, insino a la città di Dite; ed è divisa da la seconda da le mura di essa città: la seconda, da le mura della città a la fine del burrato di Gerione: e la terza, da 'l fine di esso burrato al centro del mondo, nel quale ei mette, come voi vedrete di sotto, che sia Lucifero. Di queste tre parti avendo noi adunque insino a qui trattata ed esposta la prima, nella quale il Poeta mette (come voi avete veduto) che sieno nel primo cerchio, assegnato da lui per il limbo, l'anime di quegli che si son perdute solamente per non avere avuto battesimo, e non per nessuno altro fallo; e dipoi negli altri che seguitono tutti gli altri peccati che nascono da incontinenza e da fragilità; cominciamo oggi a esporre e dichiarare la seconda, entrando insieme con il Poeta dentro a la città di Dite a vedere le pene, con le quali ei mette che sieno puniti, ne' cerchi ch'ei pone infra le mura di essa città e il burrato di Gerione, i peccati che nascon da malizia. Ove è primieramente da considerare, per qual cagione il Poeta finga che, nello aprir che fece l'angelo la porta della città di Dite, sparissero e fuggissero tutti quei demoni, ch'ei narra che si erano prima affacciati a quella per impedire che non entrassero nella città, e si ascondessero di maniera ch'ei non ne vide più alcuno. Per notizia della qual cosa è da sapere, che infra le pene che hanno, secondo i nostri teologi, quegli che son dannati nello inferno, così i demoni come l'anime umane, è una e delle più gravi questa, ch'ei son continovamente tormentati da un timore e da uno spavento di non avere a vedere la faccia di Dio adirata contro a di loro, o di alcuno de' ministri suoi deputati da lui a gastigargli e punirgli delle colpe e de' falli loro. E questo è fondato da loro, secondo il costume e il modo solito del procedere della sacra teologia, in su l'autorità delle sacre scritture e vecchie e nuove. Nella vecchia, in su quelle parole di Iob, quando ei dice in persona di essi dannati: <emph>ove mi asconderò io misero? e ove fuggirò io dinanzi al volto della ira tua?</emph> E nella nuova, in su quelle di Giovanni Evangelista, quando parlando egli nella sua Apocalisse dei dannati, dice ch'ei prenderanno tanto spavento e terrore della faccia di Dio adirata, ch'ei cercheranno di essere sommersi e ricoperti da la terra, e di perdere lo essere e anichilarsi; onde pregheranno i monti che caggino sopra di loro e ascondingli, e desidereranno e cercheranno di morire, e la morte si discosterà e fuggirà da loro. Questo volendo adunque dimostrare il Poeta nel descrivere questo suo Inferno finse, parlando delle anime nello altro capitolo, che quelle ch'erano nella palude Stige fuggivano dinanzi al messo celeste, in quel modo che fanno propiamente le rane le biscie e le serpi e gli altri animali che cercon di divorarle; e dei demoni, in questa parte del testo che ha a essere oggi il subietto della nostra lezione, dicendo, che come eglino entraron dentro a la porta, da poi che il messo celeste l'ebbe aperta loro, ch'ei si fuggirono, e non ne vide più dentro a quella alcuno. Onde egli, che aveva desio e voglia di vedere la condizione e la qualità de' peccati e delle pene, e la fortezza e guardia che tal città serra e contiene dentro di sè, dice che inviando e volgendo attorno attorno gli occhi, vide da ogni banda una gran campagna e una gran pianura, piena de' duoli e de' tormenti ch'egli dirà più particularmente di sotto. E questo è il piano e il suolo del sesto cerchio di esso Inferno, finto e posto da 'l Poeta immediatamente dentro a le mura della città di Dite. <add resp="ed">[112-117]</add> La larghezza di quel piano, cioè la traversa da le mura a l'orlo e a la sboccatura del restante del vano del cartoccio di esso Inferno, mette il Giambullari che sia, come io vi ho detto altre volte, miglia trentasette e mezzo, e ch'ei sia tutto pieno di sepolture e arche di pietra, fatte a similitudine di quelle che sono intorno a Pola; onde dice il testo:
<quote rend="block"><lg><l>Sì come a Arli, ove il Rodano stagna,</l>
<l>Sì come a Pola presso del Carnaro,</l>
<l>Che Italia chiude e i suoi termini bagna,</l></lg>
<lg><l>Fanno sepolcri tutto il luogo varo,</l>
<l>Così facevan quivi d'ogni parte.</l></lg></quote>
Per notizia della qual cosa è da sapere, che Arli (chiamata, come voi avete da Plinio nel terzo libro, anticamente <foreign lang="lat">Arelate</foreign>) è una città di Provenza, posta circa tre leghe lontana da Avignone in su la ripa del Rodano; lungo le mura della quale (ma al contrario di questi di Dite, perchè sono da la parte di fuori) sono una quantità grandissima di cassoni e di sepolture di varie sorti di pietre, in quella guisa che voi ne vedete ancora oggi molte dentro a Campo santo di Pisa. Le quali sepolture dicono alcuni esser già state fatte da la potenza divina miracolosamente in questa maniera, che combattendo Carlo Magno in quel luogo con gli infedeli per defensione della fede e per ampliare il nome di Cristo, e desiderando, poi ch'egli ebbe ottenuto la vittoria, di riconoscere i corpi de' cristiani ch'erano restati in tal battaglia morti, Dio, per dimostrar quanto gli fusse stata grata la morte di quei che l'avevano soportata per onor del suo nome, fece apparir la mattina seguente in quel luogo tante sepolture quanti erano i cristiani morti, e tutti i loro corpi supini con la faccia volta verso il cielo, con una croce segnata e impressa nella lor fronte. Laonde Carlo, ringraziando di tal cosa Dio, gli fece tutti seppellire nelle dette sepolture. Nientedimanco la comune opinione è, ch'elle fusser fatte anticamente da' paesani, per avere in quei tempi in costume di seppellire i morti a la campagna, come usavan già ancora anticamente molti cristiani di seppellirgli fuori delle chiese ne' cimiteri. E questa opinione si vede che tiene il Poeta; perciò che dicendo egli: <emph>sì come ad Arli fanno i sepolcri</emph>, bisogna intender per nominativo gli abitatori di quel luogo e i paesani. Pola è ancora ella similmente una città, posta in capo d'Istria in sul lito del mare Adriatico presso al Carnaro, golfo di esso mare; il quale golfo è largo circa a quaranta miglia, onde egli è chiamato da molti <emph>Quarnaro</emph>. Ed è questo golfo molto pericoloso rispetto a' venti di mezzogiorno, i quali racchiudendovisi dentro, e non avendo dipoi uscita, lo fanno gonfiare e tumultuare grandemente. E fu chiamato <emph>Carnaro</emph> questo golfo da certi popoli chiamati <emph>Carni</emph>, che vi abitarono già attorno. Appresso adunque a questo golfo è la città di Pola; la quale città fu edificata, secondo che scrive il Leonico nella sua <title>Istoria</title>, da certi di Colchi, i quali furono mandati da 'l Re Oeta dietro a Medea sua figliuola, quando ella se ne andò con Iasone, del quale ella s'innamorò, e portaronne il vel de l'oro ch'ella tolse al padre. I quali non la raggiugnendo, e dubitando della ira del Re, si risolverono non ritornar più in Colcos; ma si fermarono in questo luogo, e edificaronvi questa città, e chiamaronla così, perchè <emph>Pola</emph> nella lor lingua significa <emph>esilio volontario</emph>. E intorno a questa città sono medesimamente, come intorno ad Arli, gran quantità di sepolture di pietra, fatte, secondo che scrive lo Imolese, perchè anticamente era costume per tutta la Schivonia di arrecare a seppellire in quel luogo i corpi di quei che vi morivano. A questi due luoghi assomiglia adunque il Poeta, per essere ancora egli similmente tutto pieno di arche e sepolture di pietra, questo sesto cerchio dell'Inferno; dicendo che in quel modo che è appresso ad Arli, città di Provenza, ove <emph>stagna</emph>, cioè fa uno stagno, <emph>il Rodano</emph>, fiume grossissimo; il quale nascendo nelle montagne di Briga, appresso dove nascono ancor similmente e hanno origine il Danubio e il Reno, fiumi notabilissimi di Europa, e correndo con tanta velocità, ch'ei passa pel mezzo del lago Usana (chiamato già anticamente, secondo il Boccaccio, <emph>Lemanna</emph>) senza torgli o dargli acqua, e ricevendo nel suo corso la Sagona, l'Isara, la Durenza e molti altri fiumi, diventa appresso ad Arli tanto grosso, che non potendo star ne' suoi argini, sbocca in certi luoghi bassi, e fa uno di quei laghi, che noi chiamiamo <emph>stagni</emph>, simile a quel ch'è infra Pisa e Livorno; i quali stagni son differenti da i laghi in questo, che i <emph>laghi</emph> son ricettacoli delle acque che piovono in su' luoghi più alti che son loro attorno, e gli <emph>stagni</emph>, d'acque che sboccano da fiumi grossi e dal mare: e come a Pola, posta in Istria presso al Carnaro, golfo del mare Adriatico, il quale <emph>chiudendo</emph> e termiminando quivi la <emph>Italia</emph>, <emph>bagna</emph> con le sue acque <emph>i termini</emph> e i confini di quella, fanno il luogo <emph>varo</emph>, cioè i varii abitatori di tali luoghi le lor sepolture; così n'eran quivi da ogni banda molte, cioè n'era pieno tutto questo sesto cerchio. Ma perchè le similitudini debbono essere simili fra qualcuna delle parti delle cose assomigliate, e non in tutto (perciò che se elle fussero in tutto, le cose che si comparano insieme sarebbero di necessità le medesime, e non simili), egli, da poi ch'egli ha dimostro in quel ch'elle sian simili a quelle d'Arli e di Pola, dimostra in quel ch'elle sian dissimili, dicendo: <emph>Salvo che il modo vi era più amaro</emph>. <add resp="ed">[118-123]</add> E la cagione per la quale il modo, nel qual sono fatte queste infernali, è più amaro e più doloroso di quello di quelle d'Arli e di Pola, è racconta e narrata da lui, dicendo:
<quote rend="block"><lg><l>Ch'entro li avelli fiamme erano sparte,</l>
<l>Per le quali eran sì del tutto accesi,</l>
<l>Che ferro più non chiede veruna arte.</l></lg>
<lg><l>Tutti li lor coperchi eran sospesi,</l>
<l>E fuor ne uscivan sì duri lamenti,</l>
<l>Che ben parean di miseri ed offesi.</l></lg></quote>
Era la prima qualità, mediante la quale questi <emph>avelli</emph>, cioè sepolture infernali (ma chiamate da lui <emph>avelli</emph> per variare, e per non infastidir, con lo usar troppo le medesime voci, gli orecchi di chi legge), <add resp="ed">[eran dissimili da quelli di Arli e di Pola]</add>, che <emph>entro di loro</emph> (e non <emph>infra loro</emph>, come hanno alcuni testi, cioè infra l'una e l'altra, come bisognerebbe esporre leggendo così), erano fiamme <emph>sparte</emph>, cioè larghe e aperte talmente ch'elle apparivan tutte piene di fuoco. <emph>Per le quali</emph>, cioè mediante le quali fiamme, elle eran sì accese e infocate, che nessuna arte ed esercizio che maneggi e lavori ferro, lo chiede più acceso e infocato per farne i lavori ch'ella vuole; essendo il ferro di natura, che quanto egli è più acceso e più infocato, tanto è più agevole a lavorare, e facile a cedere al martello e a ubbidire a la mano dello artefice che lo maneggia; il che nasce perchè il caldo rarefà e apre, e il freddo ristringe e ricondensa e serra. La seconda qualità, nella quale elle eran dissimili, dice il Poeta che è, che quelle d'Arli e di Pola son tutte serrate e chiuse, onde non esce cosa alcuna di loro; e queste, avendo tutte i coperchi sospesi e sollevati, erano aperte, e uscivano di loro lamenti e rammarichi tanto duri e gravi, ch'ei pareva <emph>bene</emph>, cioè certo, ch'ei fussero di <emph>miseri ed offesi</emph>, cioè d'infelici e tormentati aspramente. <add resp="ed">[124-126]</add> I quali desiderando sapere il Poeta chi ei fussero, dice il testo:
<quote rend="block"><lg><l>Ed io: maestro, chi son quelle genti,</l>
<l>Che seppellite dentro di quelle arche</l>
<l>Si fan sentir con gli sospir dolenti?</l></lg></quote>
Al che dice il testo che Virgilio rispose, ch'egli erono gli eresiarchi e i loro seguaci; con ciò sia che questo sesto cerchio dello Inferno, e primo dentro a la città di Dite, sia il luogo ove il Poeta mette che sian puniti, dentro a queste arche piene di fiamme ardenti, gl'inventori e capi dell'eresie, e quegli che le hanno dipoi seguitate e favorite. Per intendimento della qual cosa è, secondo il mio iudizio, da considerare, prima ch'ei si venga alla dichiarazione delle parole del testo, queste tre cose. La prima, quello che sia eresia. La seconda, per quel che il Poeta ponga la eresia per il primo di quei peccati che nascon da malignità e perversità di mente; il che egli dimostra mettendolo nel primo luogo dentro a la città di Dite, dentro della quale son puniti (come noi dicemmo disopra) così fatti peccati. E la terza, quello che significhino le pene, e il modo con il quale ei pone ch'ei sieno puniti. Laonde incominciandoci da la prima, che è quello che sia propiamente la <emph>eresia</emph>, è da sapere che la erezia è una spezie d'infedelità. Ma perchè ei non si può aver perfetta cognizione delle spezie, se ei non si ha prima cognizione del lor genere, vedremo prima quel che sia la <emph>infedelità</emph>, e dipoi quel che sia <emph>eresia</emph>. Per il che fare voi avete a notare, che la <emph>infedelità</emph> è uno abito dello intelletto nostro, cioè radicato e fondato nella parte nostra che intende e discorre le cose, mediante il quale abito l'uomo repugna e non acconsente ch'ei sieno o possino essere quelle cose, che ne dimostra il lume della fede cristiana, per le sacre scritture, che sieno, e obliga la cristiana legge a credere. E le spezie di questa infedelità son, secondo i nostri teologi, tre. La prima delle quali è chiamata da loro semplicemente, con il nome medesimo del genere, <emph>infedelità</emph>; la seconda, infedelità <foreign lang="lat">secundum quid</foreign>, dicon loro, cioè secondo certe condizioni; e la terza, <emph>eresia</emph>. La infedelità <foreign lang="lat">simpliciter</foreign>, per usare i termini loro, è una mera e semplice negazione della fede (intendendo sempre per <emph>fede</emph>, per antonomasia ed eccellenza, la <emph>fede cristiana</emph>), cioè un negarla interamente, e non la credere nè tutta nè parte; e però quegli che hanno tale infedelità, come sono per grazia di esempio i Turchi e i Mori, si chiamano <emph>infedeli</emph>, cioè privi di fede, in quel modo che son chiamati medesimamente ingiusti e incontinenti quegli che son privi e non hanno nè giustizia nè continenza. E questa così fatta infedelità dicono i nostri teologi esser più tosto la pena che hanno ereditato gli uomini da 'l peccato de' primi parenti, che vizio o peccato. Con ciò sia che tale ignoranza di Dio e di Cristo suo figliuolo e del regno celeste, in che consiste principalmente la fede, procedesse e conseguitasse in loro da tal colpa; essendo per quella stato discacciato Adamo e la sua prole dal conspetto di Dio, onde caddero i suoi descendenti nella ignoranza di esso Dio, e della eterna beatitudine, ordinata e preparata da esso Dio loro per l'uomo insin da la constituzione del mondo, come è scritto nel sacro Evangelio. Onde, se bene questi così fatti infedeli vanno a la eterna dannazione, ei si dannon più tosto (dice San Tommaso) per altri peccati commessi da loro, de' quali non si può trovar remissione appresso a Dio se non ne' meriti di Cristo suo figliuolo applicati e concessi a noi mediante la fede, che per la infedelità loro; o almanco per il peccato originale, quando ei non commettesser mai degli attuali, come quei parvoli innocenti che il Poeta nostro mette nel limbo. E questa opinione tien San Tommaso, fondato in su quelle parole che scrive San Giovanni nel tredicesimo capitolo, parlando de' Giudei: <emph>se io non fussi venuto, e non avessi parlato e predicato loro, ei non arebbero peccato</emph>, intendendo del peccato di questa infedelità, come scrive Agostino. Ma di questa infedelità non occorre parlare, perchè il Poeta non intende di lei, scrivendo egli secondo i fondamenti e i principii cristiani, e non potendo ella cadere ne' Cristiani, per aver cognizione delle sacre scritture e di Cristo. La seconda spezie d'infedelità e quella di quegli che hanno avuto cognizione delle sacre scritture, e mediante quelle potuto averla di Dio, di Cristo e delle altre cose appartenenti a la fede; ma hanno riputate tali scritture vane e fabulose, dicendo (senza accorgersi, che se la fede provassi le sue cose, ch'ella non sarebbe <emph>fede</emph>, ma sarebbe <emph>scienza</emph>) ch'elle son cose frivoli e da persone idiote; onde hanno riputati semplici o stolti quegli che credono e approvono tali scritture, come fece Averroe in più luoghi parlando de' Cristiani. E questi sono stati i Gentili, e molti filosofi i quali non hanno voluto, perchè elle repugnano al lume naturale, credere in parte alcuna a le sacre scritture. O veramente è quella di coloro che hanno vedute le sacre scritture, e le hanno credute e approvate in qualche parte, e qualcuna altra no, come fanno gli Ebrei; i quali accettono e appruovono le scritture della legge antica, e rifiutano e non accettano quelle della nuova, non avendo voluto accettar Cristo per Figliuolo di Dio, e per quel Messia ch'era stato promesso loro, ancorchè ei prendesse carne di loro, e nascesse e predicasse e publicasse la sua legge in fra loro; onde disse di loro Giovanni Evangelista: <foreign lang="lat">in propria venit, et sui non receperunt eum</foreign>; e dei Gentili che lo accettarono: <foreign lang="lat">et qui receperunt eum, dedit eis potestatem filios Dei fieri</foreign>, che siamo noi Cristiani, che siamo fatti per adozione figliuoli di Dio, e coeredi con Cristo (come scrive San Paolo) del regno del cielo. E perchè questa specie d'infedelità non è una pura negazione di fede, come la prima (perciò ch'ella crede pure in parte, e non niega tutto, come la prima), i teologi non la chiamon semplicemente, come la prima, <emph>infedelità</emph>, ma con questo aggiunto, <emph>secondo certa considerazione</emph>; cioè, in quanto a quella parte ch'ella non crede, e debbe credersi. E di questa non intendendo ancora il Poeta, non occorre che parliamo ancor noi. La terza spezie d'infedelità è quella di coloro i quali credono in Dio e in Cristo suo figliuolo, e appruovono e credono tutte le sacre scritture che debbon credersi, ma errano in alcune cose che sono in quelle, interpretandole ad altri sensi e ad altro fine ch'elle non sono state dettate dallo Spirito Santo, o interpretate dai Dottori santi e cattolici, e confermate dai Sinodi e Concilii universali; e che vogliono prepor l'opinion loro a tutte l'altre, e tenerla ostinatamente senza cedere a persona. Onde non vengono questi tali a errare nel fine, come i primi che non credon cosa alcuna, o come i secondi che non hanno voluto credere che Cristo sia figliuolo di Dio, e consequentemente al suo Evangelio; ma errano ne' mezzi, eleggendo più tosto e tenendo l'opinion loro nello interpretare i sensi delle Scritture, che quelli da' Dottori approvati e tenuti da la Chiesa catolica. E per questa cagione i nostri teologi chiamon questa loro infedelità <emph>eresia</emph>. Con ciò sia che questa voce <emph>eresia</emph>, secondo San Ieronimo (come è notato nel Decreto), significhi propiamente <emph>elezione</emph>; onde non vuol finalmente dire altro <emph>eretico</emph>, che uno il quale abbia eletto una opinione delle cose appartenenti a la fede, contraria a quel che tiene la Chiesa catolica e universale; e vuole ostinatamente tenerla. Io dico così, perchè il dubitar qualche volta di cose, che non sien però direttamente contro agli articoli della fede, non è peccato, insino a tanto che altrui non si risolve ch'e' sia secondo l'opinion ch'ei tiene, e a volerla tenere ostinatamente. E però diceva Agostino, che poteva bene <emph>errare</emph>, ma non già <emph>essere eretico</emph>; e Ieronimo (scrivendo a Damaso Papa), che se fusse caduto, nell'interpretar le sacre scritture, in opinione alcuna che non fusse retta e catolica, che si sottometteva, e desiderava di essere emendato e corretto da l'autorità ecclesiastica; il che non vuol far lo eretico, ma vuol mantenere ostinatamente la opinion sua. E per tal cagione la eresia è peccato e mortale, riducendosi ella a superbia e a vanagloria. Onde dice Gregorio nel trentunesimo libro de' suoi <title>Morali</title>, che le novità e le presunzioni avevano avuto origine nella Chiesa da superbia e da vanagloria. E questo è quel che è propiamente eresia, che fu la prima cosa che noi proponemmo di sopra da doversi esaminare. Per il che passeremo ora a la seconda; la qual fu, perchè il Poeta ponga che tal peccato sia punito nel primo luogo dentro a la città di Dite, e innanzi a ciascuno altro che sia commesso da gli uomini per malizia. La cagion della qual cosa, secondo l'opinion nostra, è questa (io dico così, perchè io non ho trovato negli espositori ch'ella sia mai stata considerata da persona), che avendo naturalmente tutti gli uomini, come noi vi dimostrammo nella penultima lezion nostra, una credulità d'intelletto e una inclinazion d'animo ch'ei sia Dio, quegli che hanno di più (che sono i Cristiani) il lume della fede che dimostra lor, non solamente ch'egli è, ma dà loro quella cognizion di lui, della quale è capace il nostro intelletto, e non voglion sottometterlo a questo lume, nè a determinazioni de' sacri Dottori e de' Sinodi approvati da la Chiesa cattolica, ma si eleggono per malignità di esso intelletto una opinione particulare, e quella vogliono ostinatamente credere e tenere, vengono a commettere il primo peccato che possa commetter l'uomo per malizia. Perciò che essendo, come io vi ho detto, una delle prime cognizioni che abbia il nostro intelletto, come l'uomo entra negli anni del potere intendere, che Dio sia, il sentir male e perversamente della essenzia e delle operazion sue viene a essere ancor egli per consequenza un de' primi peccati che possa commetter malignamente l'uomo; onde è a ragion punito da la divina iustizia, secondo che finge il Poeta, nel primo cerchio della città di Dite, luogo assegnato (come si è più volte detto) a' peccati che commetton gli uomini per malizia. E a chi si opponesse a questa nostra opinione, dicendo ch'ella non par conveniente, nè ch'ella abbia del verisimile, con ciò sia che i peccati naschin da la volontà, ed ella sia il lor subbietto, e non lo intelletto, non essendo peccato lo intendere male, ma il volerlo e lo eleggerlo; si risponde che il peccato si dice essere in una potenza universalmente e particolarmente, come quello che ha due cagioni e due principii, una universale e una particulare. La universale è la volontà, onde si dice che ogni peccato è volontario; e in questo modo si intende, quando si dice che il subbietto de' peccati è la volontà, e che il peccato non è peccato, se ei non è volontario. E la particulare è quella potenza, la quale è principio particulare di essa operazione che noi diciamo esser peccato, come è verbigrazia la parte nostra concupiscibile, cagion particulare e propia de' peccati nostri carnali; onde si dicono essere in lei come in cagione e in subbietto propio e particulare, e nella volontà, come in subbietto e cagione universale. E in questo modo avviene del peccato della eresia; perciò che in quanto ella è una elezione d'una opinione erronea, e contro a quel che debbon credere i Cristiani e a quel che tiene la Chiesa cattolica, ella è fondata ed è nello intelletto, ed è l'intelletto il suo subbietto particulare; e in quanto al volerla di poi ostinatamente tenere, ella è fondata e ha per suo subietto la volontà. Ed è la volonta, ella, la cagion ch'ella sia peccato; non essendo peccato lo aver tal volta, come noi dicemmo disopra, qualche opinione contro a le cose della religion cristiana, ma il volere ostinatamente tenere e difender tal opinione. E questo basti per dichiarazion della seconda quistion nostra; la qual fu, perchè il Poeta ponga che gli eretici sien puniti in questo primo cerchio della città di Dite. Restaci or la terza; la qual fu, quel che significhino il modo e le pene, con le quali il Poeta nostro descrive ch'ei sien puniti. Nella qual cosa convengono tutti gli espositori e antichi (come sono il nipote del Poeta e lo Imolese) e moderni (come il Landino), dicendo che i sepolcri significono la opinione falsa dello eretico; la quale serra il suo animo nella falsità, onde egli non può, a guisa di morto, uscirne e tornare a la verità, la quale è veramente la vita dell'anima. Imperò che, come la verità del lume della fede partorisce nell'anima de' fedeli la grazia che dà lor vita eterna, la eresia spegnendo nello eretico tal lume, lo priva della grazia, e lo racchiude e serra nella ostinazione e nella durezza; il che dimostra il Poeta nel porre che tali sepolture sieno di pietra. E il fuoco, del quale ei racconta che tali sepolture sono piene e affocate, significa il troppo e sfrenato amor propio, che muove e spigne gli eretici, o per acquistar gloria o altri beni temporali, a farsi autori di nuove opinioni, o al seguitarle; non volendo, per parere loro abbassarsi, credere e cedere a le autorità de' Dottori santi e a le determinazioni della Chiesa. Le fiamme del qual fuoco dice il Poeta che uscivano fuori per la bocca di essi sepolcri, e ch'elle farebbero così, com'ei dirà di sotto, insino a che ei sarebbero serrati dopo il giorno del giudizio. Il che significa le male dottrine, ch'escono sempre dalle lor bocche, infino a tanto ch'elle non son serrate, mediante la morte, eternalmente. A queste sepolture arrivato adunque il Poeta nostro, guidato da Virgilio, lo domanda chi sono quegli <emph>che si fan sentire con i lor sospiri dolenti</emph> e pieni di miseria dentro a essi sepolcri. A la qual domanda rispose Virgilio quel che voi intenderete nella seguente lezione.</p></div3>
<div3 type="capitolo"><head>LEZIONE SECONDA <add resp="ed">[vv. 127-133]</add></head>
<p><quote rend="block"><lg><l>Ed egli a me: qui son gli eresiarche</l>
<l>Co' lor seguaci d'ogni setta, e molto</l>
<l>Più che non credi, son le tombe carche.</l></lg></quote></p>
<p><add resp="ed">[127-129]</add> Molte e varie sono state le opinioni che son nate infra gli uomini, contrarie a la religion cristiana, cioè discordanti da 'l vero sentimento delle sacre scritture e da le esposizioni de' Dottori santi e cattolici, e contro a le determinazioni della Chiesa Apostolica; onde sono state per consequenza molte e varie le eresie che son nate al mondo, e le sette degli eretici i quali hanno perseguitato la republica cristiana con falsi dogmi e con false e perverse dottrine. E se qualche curioso si maravigliassi che Dio avessi comportato e permesso ch'ei sia stata fatta questa persecuzione alla sua Chiesa, e desiderasse d'intenderne la cagione, sappia ch'egli lo ha fatto, dicono i nostri teologi, principalmente per due cagioni, l'una delle quali appartiene a essi eretici, e l'altra a la Chiesa dei suoi fedeli. La cagione per la quale egli ha permesso e tollerato tal cosa da la parte degli eretici è stata per non tor loro quella libertà dello arbitrio, la quale gli è piaciuto dare a l'uomo. Perciò che come egli dispose e volse, quando egli creò nel principio di niente il mondo, che il fuoco fusse caldo e che l'acqua fusse fredda, così volse ancor similmente che l'uomo fusse libero; e per tal cagione egli, creato ch'ei lo ebbe, lo lasciò (come dice il sapientissimo Salomone) libero nelle mani del suo consiglio, e nella podestà del suo arbitrio. Laonde così com'ei non sarebbe fuoco il fuoco, stante questa determinazione divina, s'ei non fusse caldo, nè acqua l'acqua, stella non fusse fredda; così non sarebbe ancor similmente uomo l'uomo, s'e' gli fusse tolta quella libertà che a Dio è piaciuto dargli. Arebbe ben potuto Dio (e chi ne dubita di questo?), quando ei nascevan nelle menti di questi eretici che noi parliamo quelle opinioni false ed erronee, proibir con l'autorità e con la potenza sua assoluta a le volontà loro l'eleggerle e seguitarle; ma questo sarebbe stato un violentargli, e un impedir l'ordine de l'operare della natura loro, e un tor loro, per dirla brevemente, ch'ei non fusser più uomini; se ben tal cosa sarebbe stata a benefizio e salute loro, e sarebbe stato non un tor loro, ma un dar loro un dono ottimo e grandissimo, perchè sarebbe stato un far ch'ei non potesser peccare. E se qualcuno opponesse che Dio ha pure usato qualche volta farlo in qualcuno, si risponde <foreign lang="lat">quod pauci sunt electi</foreign>, se bene ei son molti i chiamati, com'ei disse nel suo Evangelio, cioè che a rarissimi è stato dato da lui simil dono, e se ne truovan solamente tre nelle sacre scritture. E questi sono Isaia profeta, Giovanni Batista e Maria Vergine; chè Isaia aveva a profetare apertamente la incarnazion di Cristo; Maria a portarlo nel ventre, Giovanni Batista a render testimonianza di lui, mostrandolo a dito. E a chi replicassi: adunque ei non furono uomini; si risponde ch'ei non è dubbio ch'ei non furon semplicemente uomini come gli altri, ma furono uomini santificati nel ventre e nella concezione loro, come disse Isaia; e uomini maggiori che gli altri, come disse Cristo di Giovanni Battista, e l'Angelo di Maria, chiamandola benedetta fra l'altre donne. La cagione di poi per la quale Dio ha permesso gli eretici da la parte della Chiesa, è assegnata da Paulo Apostolo nella Epistola a Tito, ov'ei dice ch'egli è di bisogno ch'ei sieno degli eretici, acciò che i probati e i fedeli si manifestino. Laonde esponendo i Dottori santi quel detto ch'è in San Matteo al tredecimo, che il signore e padrone del campo, nel quale ei trovò seminata la zizzania, comandò a' suoi servi che la lasciassero crescere insino al tempo della mietitura, dicono che la zizzania significa gli eretici; de' quali è permesso da Dio che ne sia sempre qualcuno nella sua Chiesa insino alla consumazione del secolo, acciò che la constanzia e fermezza de' fedeli sia comprobata, come disse disopra lo Apostolo, e acciò che noi discacciamo, come dice Agostino, con maggior diligenza da noi la pigrizia, ed esercitiamoci con maggior sollicitudine nelle sacre scritture. E in questo modo gli eretici, se bene ei son cagione per sè, cioè principalmente, di male (con ciò sia che la intenzion loro sia di corromper la fede), son cagion per accidente, cioè secondariamente, della confermazione de' fedeli. Sono adunque per tali cagioni state comportate e permesse da Dio, ch'ei sieno state molte e varie le sètte degli eretici. Ciascuna delle quali è denominata, cioè ha preso il nome, da colui il quale n'è stato il primo inventore e autore; sì come la setta <emph>Arriana</emph>, la quale tiene che il Padre non sia il medesimo che il Figliuolo, ma sia separato distintamente da lui, da Arrio vescovo d'Alessandria, il quale fu inventore di tale opinione; la setta <emph>Nestoria</emph>, da Nestorio vescovo di Costantinopoli, il quale diceva che Maria non fu madre di Dio, ma solamente del corpo; e la <emph>Manichea</emph>, da Manicheo, il quale voleva che Cristo non avesse patito, ma ch'egli avesse formato un corpo fantastico simile al suo, e quello avesse lasciato crucifiggere a' Giudei; e la <emph>Sabelliana</emph>, da Sabellio; e va' discorrendo. Della maggior parte delle quali fa menzione nel suo comento il Landino; onde può vederle chi vuole facilmente in lui. E chi desiderasse, come più curioso, di avere notizia di tutte, legga uno Alfonso de Castro Frà minore spagnuolo, il qual ha fatto modernamente una opera sopra tal materia; nella quale ei tratta pienamente di tutte l'eresie le quali sono state insino a' tempi nostri, e in quel ch'elle consistino, e da chi elle abbino avuto origine, e sieno state seguitate. Dimandando adunque il nostro Poeta Virgilio, chi fussero quegli i quali erano in quei sepolcri e si lamentavano così dolorosamente, Virgilio gli risponde ch'eglino sono gli <emph>eresiarche</emph> e i <emph>loro seguaci</emph>, cioè i capi e gli autori dell'eresie; perciò che <emph>eresiarca</emph> vuol dir capo e principe di eresia. E a chi dicesse, seguitando le regole della grammatica, ch'egli aveva a dire (a voler parlar pur secondo la lingua nostra, ma rettamente) <emph>eresiarchi</emph>, si risponde che il Poeta ha fatto così per cagion della rima, con licenzia di quella figura la quale concede ch'ei si possa mutare l'ultima lettera d'una sillaba e d'una parola; sì come fece ancor Virgilio, quando ei disse, per cagion della misura del verso, in cambio d'<foreign lang="lat">impetu</foreign>, <foreign lang="lat">impete</foreign>, facendo d'una sillaba lunga una breve, come fa qui il Poeta d'una rima un'altra. E i <emph>lor seguaci</emph>, cioè quegli che seguitarono dipoi tali eresie. Il numero de' quali volendo egli mostrare esser grandissimo, soggiugne: e <emph>molto più che</emph> tu <emph>non credi</emph> e non pensi <emph>son carche</emph>, cioè piene, queste <emph>tombe</emph>; chè così si chiamano ancor le sepolture, onde disse il Petrarca ne' Sonetti e ne' Trionfi:
<quote rend="block"><l>Giunto Alessandro a la famosa tomba...</l>
<l>Avea color di uom tratto d'una tomba.</l></quote>
<add resp="ed">[130-133]</add> E detto ch'egli ha questo, egli per dimostrargli che ciascuna setta di eresia era punita insieme con il suo capo e col suo inventore, e tanto più o manco, se bene quegli avelli apparivan tutti d'una maniera medesima, quanto era stato più o manco grave il peccato loro, o contro a l'onor di Dio, o in danno del prossimo, ei dice:
<quote rend="block"><lg><l>Simile qui con simile è sepolto;</l>
<l>E i monumenti son più o men caldi;</l></lg></quote>
dimostrando che il fuoco era in essi monumenti tanto maggiore o minore, onde eran più o manco caldi, quanto era maggiore o minore, cioè più grave o manco grave, il peccato della eresia di coloro che vi eran puniti e gastigati dentro. Ove è da notare che il Poeta con grandissima dottrina, volendo nominare questi sepolcri, usa in questo luogo questa voce latina <emph>monimento</emph>, ma passata nella nostra lingua mutando lo <emph>i</emph> in <emph>u</emph>, onde diciamo <emph>monumento</emph>; per ciò che <emph>monimento</emph> chiamano i Latini ogni cosa edificata o fabricata in onore e memoria de i morti (onde disse Virgilio: <foreign lang="lat">.... et veterum monimenta virorum</foreign>), ma particularmente i sepolcri; con ciò sia ch'ei fussero all'uomo uno ammonimento e uno ricordargli ch'egli era mortale, e ch'ei vivesse in modo ch'ei fussero fatti simili onori ancora a la memoria sua. Volendo adunque il Poeta ammonirci, mediante questi sepolcri, che i peccati son puniti di ciascuno secondo ch'ei merita, gli chiama <emph>monimenti</emph> per la cagion detta. E così ragionando insieme, dice il Poeta che Virgilio, entrato nella città, si volse in su la man destra, pigliando il cammino fra le mura della città ed essi sepolcri; onde dice il testo:
<quote rend="block"><l>E poi che a la man destra si fu volto,</l>
<lg><l>Entrammo fra i martiri e fra gli spaldi.</l></lg></quote>
Ove è da notare, che se bene ei pare, dicendo qui il Poeta che si volsero, entrati ch'ei furono dentro a la città, in su la man destra, ch'ei fussero camminati prima in su la sinistra, egli non è così: chè ei son camminati sempre in su la destra, cioè avendo da man destra i fianchi dello sfondato, e in su la sinistra l'anime delle quali egli ha fatto menzione, e il resto del vano, come può vedere chi osserverà bene le parole del testo, e come dimostra chiaramente il Giambullari in quella operetta ch'ei fa <title>Del sito e forma</title> di questo Inferno. Ma il Poeta dice così, perchè quando eglino arrivarono, girando il quinto cerchio, pure in su la man destra, a quella torre ch'ei mette che sia al dirimpetto della porta di Dite, eglino montarono in barca e passarono la palude Stige. Onde vennero a camminare attraversandola inverso il mezzo di esso vano, non si volgendo nè in su la destra nè in su la sinistra, insin ch'ei furono entrati dentro a la porta della città; e di poi si volsero e ripreser medesimamente il cammino in su la man destra come prima, entrando per una vietta la quale ei finge che sia lungo le mura di dentro e le sepolture, delle quali è pieno (come voi avete inteso) il resto del suolo e del piano di questo cerchio sino a lo sfondato del mezzo. Onde dice: noi <emph>entrammo fra i martìri</emph>, cioè fra esse arche, <emph>e fra gli spaldi</emph>, cioè le mura, ponendo e dell'una cosa e dell'altra, per quella figura che lo concede, la parte per il tutto; cioè per i sepolcri <emph>i martìri</emph> de' quali ei son pieni, e per le mura <emph>gli spaldi</emph>, cioè certi <emph>ballatoi</emph>, diciamo noi, ch'ella aveva da la parte di dentro appresso al fine, come se ne vede ancora oggi alcuni in certe castella antiche, fatti per potervi star sopra e affacciarsi, quando ei bisognassi, a difendere la terra, e poter dipoi ritirarsi (per fuggire l'offese de' nimici) dietro a' merli; perciò che <emph>spaldi</emph>, dice il Giambullari, e lo cava da lo Imolese, significa propiamente quelli che noi chiamiamo a Firenze <emph>sporti</emph>.</p></div3></div2>
<div2 type="parte" n="CANTO X">
<div3 type="capitolo" n="LEZIONE SECONDA"><head><add resp="ed">[vv. 1-21]</add></head>
<p><add resp="ed">[1-3]</add> E qui, dubitando il Poeta di non offendere con esser troppo lungo i lettori, pon fine a questo nono capitolo, e incomincia il decimo dicendo;
<quote rend="block"><lg><l>Ora sen va per un segreto calle</l>
<l>Fra il muro della, terra e gli martiri</l>
<l>Lo Duca mio, ed io dopo sue spalle.</l></lg></quote>
Finì il nostro Poeta, come noi abbiamo detto, il capitolo precedente; perchè egli aveva sospetto di non infastidire con la troppa lunghezza i lettori, e non perchè egli avessi finita la materia della quale ei trattava. E perciò, avendone egli a trattare nuovamente in questo, egli lo incomincia da questa parola <emph>ora</emph>; la quale ha forza di continovare le cose dette con quelle che si hanno a dire, come dice in questo luogo il Nipote: onde dice <emph>ora</emph>, cioè da poi che <emph>il mio duca</emph> e la mia guida, cioè Virgilio, mi ebbe dette le cose ch'io vi ho narrate, egli <emph>sen va</emph>, cioè piglia il cammino, <emph>per un segreto calle</emph>, cioè per uno <emph>viottolo</emph>, usiamo dire noi, celato e coperto; il quale era infra le mura della cittade e <emph>gli martiri</emph>, cioè fra le sepolture, ch'io vi ho detto ch'erano in questo luogo, pigliando (come noi dicemmo di sopra) per figura la parte per il tutto, o per dir meglio il contenuto per il continente. <emph>Calle</emph> significa nella nostra lingua una strada o via piccola e mezza nascosa, o per meglio dire (come io dissi di sopra) uno di quegli che noi chiamiamo <emph>viottoli</emph>, che attraversano i campi o i boschi, i quali son più tosto continovati e usati dalle fiere che da le persone; onde noi chiamiamo <emph>callaiuole</emph> certe rete, che si tendono in qualche passo più occulto di quelli, per pigliare esse fiere. E perchè questa vietta, che il Poeta mette che fusse d'attorno alle mura della città di Dite, era, rispetto a la moltitudine dei sepolcri ch'ei mette che sieno in questo luogo, simile a uno de' sopradetti viottoli, egli lo chiama <emph>calle</emph>, e dice: Il mio duca sen va <emph>ora</emph>, cioè detto ch'egli mi ebbe questo, per un segreto calle fra le mura della terra e le sepolture, e <add resp="ed">[io]</add> men vo dietro a le sue spalle, cioè lo seguito. <add resp="ed">[4-9]</add> Ove venendogli desiderio di parlare con qualcuno di quegli spiriti che giacevano in questi sepolcri, racconta come ei ne pregò Virgilio, dicendo:
<quote rend="block"><lg><l>O virtù somma, che per gli empi giri</l>
<l>Mi volgi, incominciai, come a te piace</l>
<l>Parlami, e sodisfammi a' miei desiri.</l></lg>
<lg><l>La gente, che per gli sepolcri giace,</l>
<l>Potrebbesi veder? già son levati</l>
<l>Tutti i coperchi, e nessun guardia face.</l></lg></quote>
Avendo inteso il nostro Poeta come quegli ch'erano in questi sepolcri erano gli eretici, i quali conveniva che fussero uomini litterati, se non tutti, almeno i capi, gli venne non piccol desiderio di vederne qualcuno; onde si volse a Virgilio, e con un modo (per parer manco impronto) di domandarnelo ne lo pregò strettissimamente, e con grandissima dottrina e arte. Imperò ch'egli lo chiama, per renderselo primieramente benevolo, <emph>virtù somma</emph>, cioè eccellente e perfettissima. Dipoi egli gli dimostra, ch'egli è in certo modo suo obligo il dimostrargli quello ch'ei desidera vedere, menandolo egli per quei luoghi; onde ei dice, che mi guidi e meni, come a te piace, per gli <emph>empi</emph>, cioè scelerati, <emph>giri</emph>, cioè cerchi dello Inferno; chiamati così, per essere luoghi e abitazioni di quei de' quali è scritto: <foreign lang="lat">non sic impii in inferno laudabunt te</foreign>. Di poi gli dice quello ch'ei desidera, che era di vedere qualcuno di essi spiriti; e dipoi, che tal cosa era in potestà sua, dicendogli: tu mi guidi come pare a te; e ultimamente, che tal cosa era facilissima, sì perchè i coperchi di essi sepolcri eran tutti <emph>levati</emph>, onde ei venivano a essere aperti, e sì perchè ei non vi era alcun che gli guardasse; perciò che i demoni, come io vi dissi nella lezion passata, erano tutti, per la paura ch'egli ebbero del messo celeste che venne aprir la porta, fuggitisi e ascosisi. <add resp="ed">[10-12]</add> A la qual domanda volendo rispondere, Virgilio risponde la prima cosa a quella parte dello essere i coperchi di tutti i detti sepolcri sospesi, e quelli per conseguenza aperti, onde dice il testo:
<quote rend="block"><lg><l>Ed elli a me: tutti saran serrati,</l>
<l>Quando di Giosafat qui torneranno</l>
<l>Co' corpi che là su hanno lasciati.</l></lg></quote>
Se bene ei non si può cavar da le sacre scritture demonstrativamente il luogo nel quale abbia particularmente a essere il giudicio universale, tutti i teologi e gli scrittori sacri che ne parlano tengono ch'egli abbia a farsi in una valle ch'è infra la città di Ierusalem e il monte Oliveto, a' piedi di esso monte, chiamata la Valle di Giosafat. E adducono in testimonianza e confirmazion di questa loro opinione due autorità delle sacre scritture, una nel vecchio Testamento e l'altra nel nuovo. Quella del Testamento vecchio è in Ioel profeta, ov'egli parlando, in persona di Dio, di esso iudizio, dice queste parole: io congregherò e ragunerò insieme tutte le genti, condurrolle in Giosafat, e quivi esaminerò e giudicherò ciascuno. E quella del nuovo Testamento è nel primo capitolo degli <title>Atti degli Apostoli</title>, ove narrando e raccontando Luca l'ascensione di Cristo al cielo, dice come essendo egli elevato dinanzi agli occhi de' suoi Apostoli in alto, e preso e ricoperto da una nube, ecco che mentre ch'ei tenevano gli occhi dietrogli volti al cielo, che due giovani vestiti di vestimenti bianchi stettero appresso di loro, e dissero: uomini di Galilea, che state voi qui a reguardare in cielo? questo Iesù, ch'è stato assunto in cielo, verrà in quel modo medesimo che voi lo avete veduto salire al cielo. Le quali parole dicono i nostri teologi che non vogliono dire e significare altro, se non che come egli ascese al cielo glorioso, partendosi di sopra il monte Oliveto, così discenderà ancor similmente da 'l cielo a giudicare il mondo sopra esso monte Oliveto, acciò ch'ei si vegga ch'egli è il medesimo quello che ascese e quello che descenderà da 'l cielo. E appiè di questo monte, non solo nella valle particulare di Giosafat, ma in tutte le altre che gli son dattorno, ond'ei possin vedere esso Cristo in aria sedere sopra il trono della potenza e della gloria sua, dicon che staranno le genti che aranno a essere giudicate da lui. Questa opinione tenendo adunque ancora, come cattolico, il Poeta nostro, risponde a quella parte prima della domanda, ch'egli fece dello essere così sospesi e sollevati i coperchi di quelle sepolture, in persona di Virgilio: Da poi che quegli spiriti, che vi son dentro, aranno ripresi i loro corpi lasciati da loro mediante la morte nel mondo, cioè saranno risuscitati e andati al giudizio universale, ove renduto ragione e de' veri e de' falsi guadagni, prendendo (come dice il nostro Petrarca) <emph>ciascun suo viaggio</emph>, ei torneranno <emph>da Giosafat</emph>, cioè da esso giudizio, ei saranno tutti eternalmente serrati e racchiusi in questi sepolcri. E questo è il senso litterale di questa risposta di Virgilio. Il morale è che lo eretico, da poi ch'egli ha giudicato, cioè da poi ch'egli ha determinato dentro al suo cuore di voler mantener l'opinion sua, è racchiuso di maniera e serrato nella ostinazione, ch'ei non può più ravvedersi, o difficilissimamente, abbruciandolo e infiammandolo continovamente lo ardore della vanagloria e del troppo amor propio. <add resp="ed">[13-18]</add> Da poi che Virgilio ebbe sadisfatto con la sua risposta a la prima parte della domanda fattagli da 'l Poeta nostro, egli gli dice, seguitando il suo ragionamento, per voler satisfare all'altre:
<quote rend="block"><lg><l>Suo cimitero da questa parte hanno</l>
<l>Con lo Epicuro tutti i suoi seguaci,</l>
<l>Che l'anima col corpo morta fanno.</l></lg>
<lg><l>Però alla dimanda che mi faci</l>
<l>Qui dentro sadisfatto sarai tosto,</l>
<l>Ed al desio ancor che tu mi taci.</l></lg></quote>
Essendo stato mandato Virgilio a cavare il nostro Poeta della selva nella quale egli si era ritrovato smarrito (la qual selva non può essere altro, come noi vi abbiamo quasi che demostrativamente provato, che una confusione di dubitazioni che gli eran nate, negli anni ch'egli aveva cominciato aver l'uso e il discorso della ragione intero e perfetto, nello intelletto e nella mente circa ad alcune cose appartenenti a la fede), lo va continovamente, con il modo che gli aveva imposto Beatrice, traendo di essa selva, cioè illuminandolo, e dimostrandogli che i dubbii che lo avevan fatto così smarrire eron falsi, e ammaestrandolo della verità. Infra i quali dubbii si vede, per il testo che noi abbiamo oggi a le mani, ch'era uno dei più importanti quello della immortalità e della resurrezione universale. E perchè questa dubitazione è direttamente contro alla religion cristiana (con ciò sia che, dato l'anima sia mortale, sarebbe stata vana la incarnazione e passion di Cristo, e vani tutti i precetti che ci son stati dati da lui, e vana e superflua la sua dottrina e il suo Evangelio, onde diceva Paulo Apostolo: se noi non abbiamo a risuscitare, vana è ogni azione e ogni operazion nostra), il Poeta nostro (e questo è un luogo notabilissimo), che aveva fatto pur professione di cristiano, vergognandosi dimandarne apertamente Virgilio, prese questa occasione, subito ch'egli gli fu detto da lui che questo era il luogo ove eran puniti gli eretici, di domandargli se essi avelli starebbero sempre così aperti e con i coperchi sospesi, come eglino erano allora, o veramente sarebbero serrati, e quando, e se quelle genti che vi eran dentro si potevan vedere; sperando, o con la risposta che gli farebbe Virgilio, o col parlare con qualcuno di quegli spiriti, avere a chiarire in tutto e per tutto lo intelletto suo, se l'anime sono immortali o no, e quel che abbia a essere eternalmente di loro. Nè sia alcuno che si maravigli di tal cosa; chè questa è una dubitazione che piglia, o almanco offende e perturba, gran numero d'uomini, e massimamente quegli che si danno a le scienze umane: e questo si è, perchè la esperienza del veder tutte le cose naturali sottoposte alla corruzione e a la morte par che ne inclini ch'ei sieno mortali ancor similmente l'anime nostre, e manchino insieme co' corpi. E ch'elle sieno immortali, non si può aver cognizione demonstrativa e certa con il lume naturale e per discorso umano: e chi vuol esser certo e capace di quel che io dico, consideri che Aristotile, il quale ebbe cognizion tanto perfettamente delle cose, e seppe tanto, che Averroe suo comentatore disse ch'egli era da esser reputato più presto divino che umano, e andò più là con il lume naturale che andassi mai nessuno altro nella speculazione delle cose, ne scrisse in modo (e questo fu perchè ei non se ne risolvette), ch'ei ci è chi cava della sua dottrina che l'anima sia mortale, e chi ch'ella sia immortale. E ne avete lo esempio ne' tempi nostri di due grandissimi uomini, amendue Generali dell'Ordine di San Domenico, e questi sono il Cardinal Gaetano e il Romeo Castiglionese; che l'un tiene, nel comento ch'egli fece sopra i libri <title>Dell'anima</title> di esso Aristotile, che secondo la mente sua ella sia mortale; e l'altro, in quel libro ch'egli fece <title>Della necessità delle opere e della libertà dello arbitrio</title>, medesimamente secondo la mente sua, ch'ella sia immortale. Ma notate, che quando io parlo se l'anima è immortale o no, io intendo dell'anima particulare, e mia e di ciascun di voi, e non dell'anima umana in generale: chè io so ben, che considerando l'anima e l'intelletto umano come una sustanza, o per dire meglio come una natura, ch'ei si può dir ch'ei sia immortale; perchè sempre ch'ei saranno nel mondo uomini, saranno delle anime e degl'intelletti umani. Ma la difficultà non è qui, ma è ne l'accertarsi se, quando morrò io, mancherà e arà fine insieme meco l'anima e lo intelletto mio, e così del terzo e del quarto. E questa, come io vi dico, è cosa la quale non si può umanamente sapere, cioè averne certezza demonstrativa, se bene ei se ne può mediante qualche coniettura averne opinione. Ma la opinione non è mai, come voi sapete, senza qualche poco di sospetto, ch'ei non potessi essere il contrario; perchè s'ella fusse senza, ella sarebbe certezza e scienza, e non opinione. Ritrovandosi adunque il Poeta nostro molestato ancora egli da questa dubitazione, e vergognandosi di dirlo apertamente per le cagioni dette di sopra da noi, ne dimandò, conoscendo di non potere accertarsene per via naturale, nel modo ch'io vi ho detto, ascosamente Virgilio, il quale gli aveva detto ch'era mandato a lui da Beatrice per trarlo della selva e della confusione delle dubitazioni, nella quale egli si ritruova smarrito. Il qual Virgilio conoscendo per gli ammaestramenti e avvisi ch'egli aveva avuti da Beatrice, ancora che il Poeta lo domandasse d'altro, quel ch'ei desiderava e gli faceva di mestieri sapere, risponde a questo, e non a quello, dicendogli che l'anime che giacevano in quei sepolcri ripiglierebbero i lor corpi, e risusciterebbero tutte, dipoi andrebbero al giudizio nella valle di Giosafat, e da poi ch'elle sarebbero giudicate, elle tornerebbero insieme con i lor corpi dentro a essi sepolcri, e i sepolcri sarebbero allor serrati in eterno. E per mostrargli ch'ei conosceva quel ch'egli aveva racchiuso nello animo, se bene egli aveva altro in bocca (il che era, come noi abbiam detto di sopra, il desiderio di accertarsi se l'anime nostre son mortali o no), egli oltre alle parole predette gli dimostra solamente quegli eretici (senza far menzione alcuna degli altri) i quali hanno tenuto ch'elle sian mortali, dicendo:
<quote rend="block"><lg><l>Suo cimitero da questa parte hanno</l>
<l>Con Epicuro tutti i suoi seguaci,</l>
<l>Che l'anima col corpo morta fanno;</l></lg></quote>
cioè: in questa parte (mostrandogliela a dito) hanno <emph>lor cimitero</emph>, cioè le lor sepolture (perciò che <emph>cimiteri</emph> si chiaman quei luoghi che son deputati per sepoltura comune di ciascuno; onde dice il Boccaccio, esponendo questo luogo, che <emph>cimitero</emph> vuol dir <emph>comune terra</emph>), tutti quegli che tengono che l'anima muoia col corpo, insieme con Epicuro, filosofo ateniese, al quale è stato attribuito comunemente ch'ei fusse inventore di questa opinione: la quale opinione parve tanto assurda a Platone, suo contemporaneo e condiscepolo (perciò ch'ei furono amendue a un tempo medesimo, e amendue discepoli di Socrate), ch'egli si mosse a comporre il libro <title>Della immortalità dell'anima</title>. Tenne oltre di questo, questo Epicuro, mediante il tener che l'anime fusser mortali, quest'altra opinione, che la felicità dell'uomo consistessi nella indolenza e nel diletto, cioè nel non sentir dolore, e fruir diletto: la quale opinione, per esser stata male interpretata da molti, i quali si hanno pensato ch'egli intendesse solamente de' dolori e de' diletti del corpo, è stata cagione nel vulgo di grandissimi errori. Imperò che credendosi i più, che il mancare d'ogni dispiacere fusse il fuggire ogni noia e ogni fatica, e darsi senza freno alcuno a' diletti e piaceri del corpo, hanno fatto che gli uomini che tengon simil modo di vivere son chiamati <emph>Epicurei</emph>. E nientedimanco egli non intendeva così; ma intendeva de' dispiaceri e della mala contentezza che arreca all'uomo il vivere viziosamente, e del diletto che gli arreca per il contrario il darsi alle virtù e il vivere onesta e santamente. E questo dimostra manifestamente quello che scrive di lui Ieronimo a Ioviano, dicendo ch'egli fu uomo molto virtuoso e sobrio e temperato. Ma perchè la vita sua, e per quel che ne scrive Laerzio, e racconta nel suo comento il Landino, è notissima, e puolla vedere a sua posta ciascuno, io non vo' più parlarne, ma vo' tornare al testo. Nel quale volendo Virgilio mostrare al nostro Poeta più chiaramente, ch'egli intendeva non solamente le parole che gli eran dette da lui, ma ch'egli intendeva e conosceva ancor quel ch'egli aveva dentro all'animo egli gli dice:
<quote rend="block"><lg><l>Però alla dimanda che mi faci</l>
<l>Qui dentro sadisfatto sarai tosto,</l>
<l>Ed al desio ancor, che tu mi taci;</l></lg></quote>
cioè: se tu parli con questi spiriti che son dentro a questi avelli, tu sarai sadisfatto prestamente da loro, non solo di quel che tu mi domandi, il che è s'ei si posson vedere, e se questi avelli staranno co' coperchi così sospesi sempre, ma a quel che tu desideri sapere, e me lo hai taciuto per vergogna; onde io, conoscendolo, ti ho risposto nel modo che tu hai udito.
<quote rend="block"><lg><l>Ed io: buon duca, non tengo riposto</l>
<l>A te mio dir, se non per dicer poco;</l>
<l>E tu mi hai non pur mo a ciò disposto.</l></lg></quote>
<add resp="ed">[19-21]</add> Veggendo il nostro Poeta come Virgilio aveva conosciuto apertamente quello ch'egli aveva dentro all'animo e desiderava sapere, se bene ei non ne lo aveva dimandato alla scoperta, pensò subitamente di scusarsi in questo modo, cioè di dargli a intendere che non lo aveva taciuto per occultargnene, ma per tema di non lo infastidire col troppo domandarlo, e per cagione solamente di essere ne' suoi ragionamenti breve, soggiugnendo di avere imparato tal cosa da lui, non solamente allora, ma molte altre volte prima; il che conrobora e conferma la esposizion nostra; onde gli dice nel testo, chiamandolo primieramente <emph>buon duca</emph>, cioè scorta, non aver celatogli l'animo suo, se non per temer di non parlar troppo. Del che egli dice, perchè la scusa apparisca ancor più legittima e ragionevole, essere stato ammaestrato e instruito da lui, cioè dalla sua dottrina, in più e in più luoghi. E questo è il vero senso di questo luogo; e se gli espositori non lo espongono così, questo nasce da lo error ch'eglino hanno fatto nel principio, di non intender quel che volesse significare la selva, nella quale il Poeta finge che si ritrovò smarrito. Perchè s'eglino avesser considerato, e che l'aiuto che gli fu mandato venne da Beatrice, ch'egli pone per la Teologia, e quelle parole che gli disse Virgilio, che s'ei voleva uscire di essa selva gli bisognava tenere altro viaggio (cioè non andar più dietro alle scienze umane, com'egli aveva fatto insino allora, onde si era in tal maniera smarrito, ch'ei non scorgeva più la diritta via; ma gli bisognava camminar per la via delle sacre scritture, andando seco, ch'era mandato da Beatrice, lume di Dio vero, a vedere come l'anime sono immortali, e ch'egli è l'Inferno, il Purgatorio e il Paradiso), eglino arebber conosciuto, com'abbiam fatto noi, ch'ei non poteva intendere altro per essa selva, che una confusione e dubitazion di cose appartenenti a la fede, e che venendo Virgilio a trarnelo, tutte le parole sue non potevano tendere ad altro fine, che levargli tali dubbii da l'animo, e disporlo a credere, come vi dimostra continovamente la nostra esposizione. E qui sia fatto per oggi fine a questa lezione.</p></div3>
<div3 type="capitolo"><head>LEZIONE TERZA <add resp="ed">[vv. 22-93]</add></head>
<p><quote rend="block"><lg><l>O Tosco, che per la città del fuoco</l>
<l>Vivo ten vai così parlando onesto,</l>
<l>Piacciati di fermarti in questo loco.</l></lg>
<lg><l>La tua loquela ti fa manifesto</l>
<l>Di quella nobil patria natio,</l>
<l>A la qual forse fui troppo molesto.</l></lg></quote></p>
<p><add resp="ed">[22-27]</add> Tutte le lingue e le favelle, così quelle che son mancate e non si parlon più, come quelle che son vive e parlonsi, hanno, oltre a quelle parole che son lor propie, e non d'altre lingue, delle quali esse sono per lo più composte e fatte, un certo modo di proferirle, e una certa pronunzia particulare e propia, che non la sa e non la impara mai appunto e perfettamente se non quegli a chi ella è materna, e che son nati ove ella si parla naturalmente, imparandola sotto il cielo natio, come si dice, da la culla e da le fasce in quei primi anni ch'eglino hanno volto principalmente l'animo per inclinazione naturale (come dice il Filosofo nel principio della <title>Poetica</title>), a imitare tutto quello ch'ei veggono fare od odono dire ai maggiori di sè, come fanno communemente tutti i fanciulletti. Da la qual cosa avviene ch'ei non si truova mai, o rarissime volte, uno che pronunzii e parli tanto bene una lingua che gli è forestiera, che quegli di chi ella è natia e propia non si accorghino ch'egli non è nato nella patria loro, e che quella non è la sua lingua, ma ch'egli è forestiere, e halla imparata poi ch'egli è uscito di fanciullo, sentendola parlare ad altri. E che questo ch'io vi dico avvenisse a le lingue che son mancate, com'è per grazia di esempio la latina, ci è restata a' tempi nostri questa chiara testimonianza, che Asinio Pollione usava dire di Tito Livio, il quale è reputato da i più uno de' begli scrittori che abbia la lingua latina, <foreign lang="lat">quod sapiebat aliquam patavinitatem</foreign>. E questo era che Asinio conosceva, per esser cittadino romano nato e allevato in Roma, nella lingua e negli scritti suoi una certa pronunzia e un certo che, che non era romano, ma era di Padova sua patria, ove egli era nato e allevato. Di quelle che sono vive e parlonsi non voglio io addurre esempio, se non della nostra fiorentina, sì per essere ella la più bella, o almanco delle più belle che si parlino, e sì perchè ella sente meglio e meglio conosce, quando uno che non sia nato e abbila imparata in Firenze la parla, che non fa nessuna altra lingua, che sia viva oggi, gli altri che faccino il simile della loro. E la cagione è, perchè ritrovandosi Firenze nel mezzo di Toscana, provincia tanto nobile e celebrata dagli scrittori, e producendo il cielo, sotto il quale ella è posta, come confessa comunemente ognuno, gli uomini di sottile ingegno e di acuto iudicio, hanno (come dice il nostro Lodovico Martelli, che procacciò e ad essa lingua e a sè stesso non poco onore con le sue opere) sempre cerco di fuggire tutte quelle pronunzie e quegli accenti aspri e spiacevoli a gli orecchi, ch'eglino hanno sentito usare ai loro vicini, come sono verbigrazia quello O grosso de' Pistolesi, quella E acuta de gli Aretini, quel ZETA ottuso de' Pisani, quegli accenti, che dispiaccino ai più, de' Sanesi, e va' discorrendo; onde hanno fatto un orecchio tanto temperato, ch'egli è offeso da ogni minima cosa e da ogni accento che abbia punto troppo del sensibile. E si hanno, oltre a di questo, fatto con una scelta di parole una lingua tanto dolce, facile e piana, che chi l'ode parlar bene, oltre al pigliarne diletto, si promette e si pensa subito di potere impararla e parlarla nel medesimo modo ancora egli. E nientedimanco ei non si truova mai alcun che lo faccia perfettamente; io parlo de' forestieri che non sono nati in Firenze, o non l'imparano in Firenze da fanciulli. Anzi vi vo' dir più là, che voi non troverrete mai, non che Toscano, Fiorentino alcuno che sia nato e allevato fuori di Firenze, nel nostro contado, e insin nelle ville che son presse a la città, che subito ch'ei comincia a parlar in presenza d'un Fiorentino nato e allevato in Firenze, quel Fiorentino, se non alle parole (perchè ei potrà usarle fiorentine), non conosca almanco a la pronunzia ch'ei non è natio di Firenze propia, ma d'altronde; tanto sente, e tanto è offeso l'orecchio fiorentino, rispetto a la dolcezza della favella nella quale egli è avvezzo in casa sua, da ogni minimo accento di pronunzia, o dura, o aspra, o effemminata, o troppa acuta, o troppa ottusa, ch'ei senta. Nè troverrete mai forestiere alcuno, che per non avere abituato ne' primi anni l'orecchio nella facilità e dolcezza e modo del parlare fiorentino, che lo impari e pronunzii bene, come fa un Fiorentino. E quegli che mossi da invidia (e notate questo) hanno voluto o voglion biasimar la nostra favella, non l'hanno mai saputa biasimare se non in certe parole o accenti o modi di favellare, che non gli usano nella lingua nostra se non i plebei e quei che non sanno; non considerando i poco accorti, che quando e' si ha a imparare e pigliare una lingua, ella si ha a imparare e pigliare da quegli che la sanno e la parlon bene, che sono i primi e più nobili di quella patria della quale ella è; i quali, per essere stati allevati da chi ha avuto a parlare di cose di Stati, di Governi, o di scienze, e così avere avuto a far similmente loro, conviene che la parlin bene; e non da' plebei, che non avendo altri concetti, che, se ei son buoni, di procacciarsi il pane con mestieri il più delle volte vili, e se ei son rei, di cose viziose, hanno una lingua bassa e vile e da non farne conto alcuno: e non considerando che una Roma, che fu la città nobile che sa ognuno, ebbe un Cicerone e un Cesare, che parlaron quella lingua di maniera, che quegli che vogliono impararla si eleggono per maestri principali lor soli. Per queste cagioni dette di sopra è adunque l'orecchio fiorentino tanto purgato, ch'ei sente e conosce ogni minimo accento di pronunzia forestiera: onde gli avviene propio in questo quello che dice Aristotile che avviene a l'uomo nel senso del tatto; nella perfezione del quale egli vuole ch'egli ecceda e superi tutti gli animali, come è negli altri superato in alcuni di loro egli, come nel vedere da l'aquila, nell'odorare da 'l cane, e nel sentire <add resp="ed">[da]</add> l'oca. E la cagione è questa: tutte le sensazioni si fanno, ricevendo ne gli organi de' sensi le impressioni e i moti delle cose sensibili; donde ne avviene che non si potendo ricevere nuovamente quel che altrui ha in sè, la natura ha fatto che l'occhio non ha in sè colore, nè lo strumento del gusto sapore alcuno. Perciò che se l'occhio avesse in sè un colore, tutte le cose ch'ei vedesse gli parrebbero di quel colore, come avviene a chi si pone innanzi a gli occhi un vetro di qualche colore: ed il simile avverrebbe de' sapori a chi avesse lo strumento del gusto infetto di qualche sapore; e se ne vede l'esempio in quegli che hanno febbre che nasca da collora, che per avere infetta la lingua di essa collora par loro amara ogni cosa. Ma ei non avvien già il simile del senso del tatto; perciò che egli ha a sentire le qualità <emph>prime</emph> delle cose, che son caldo, freddo, secco e umido, e le altre che nascon da loro, chiamate per tal cagione <emph>seconde</emph>, come sono duro, molle, liscio, ruvido e simili; e il suo strumento, o sia nervo o sia la pelle, essendo composto di carne o sangue o cartilagine, conviene che abbia in sè parte di esse qualità prime, onde non può nuovamente riceverle. Da 'l che nasce ch'ei non riceve se non il più o il meno di loro in questo modo, ch'ei non sente mai una cosa o calda, o fredda, o secca, o umida, o grave, o delicata, o ruvida, nella medesima proporzione che è egli, ma solamente più o manco calde, fredde, umide, e secche, e va' discorrendo. E se ne vede talvolta lo esempio in uno che sia ferito, e non senta il colpo, che non sente ancora il sangue ch'esce di essa ferita e se gli sparge su per la carne, insino a tanto ch'ei non diventa un poco più freddo di essa carne. E perchè l'uomo è di più temperata complessione che alcuno altro animale, egli sente meglio ogni minina differenza che non fanno gli altri; e in questo modo, secondo il giudicio mio, avviene propiamente a l'orecchio fiorentino delle favelle. Perciò che essendo egli, per le ragioni che noi dicemmo disopra che ne adduce Lodovico Martelli, più temperato di dolcezza che gli altri, sente medesimamente e conosce ancora egli, meglio che gli altri, ogni minima differenza e sproporzione di suono, di accenti, di pronunzia e di favella, che non fanno gli altri. Non è adunque maraviglia, per le cagion dette, se un M. Farinata Uberti, il quale fu un cavaliere e cittadino nobilissimo della città nostra, sentendo favellar Dante, cognobbe a le parole ch'egli era toscano, e a la pronunzia ch'egli era fiorentino. Onde lo chiamò, come voi vedete, <emph>Tosco</emph>, dicendo: O Tosco, che ten vai parlando così onesto, e con tanta modestia, per la città del fuoco, cioè di Dite; soggiugnendo poi: <emph>la tua loquela</emph>, cioè la tua pronunzia, manifesta che tu sia nato di quella città, alla quale io fui forse troppo molesto; la quale è la città di Firenze, patria ancora di esso M. Farinata. Il quale avendo sentito, come voi avete veduto, parlare il nostro Poeta, si rizzò; e tirato da l'amor della patria uscì fuori, dal mezzo in su, dell'arca nella quale egli era, per vederlo e parlar seco. <add resp="ed">[31-33]</add> Onde Virgilio si volse al nostro Poeta, e dissegli:
<quote rend="block"><l>Vedi là Farinata che si è ritto;</l>
<l>Da la cintola in su tutto il vedrai.</l></quote>
<add resp="ed">[34-36]</add> Il che raccontando il nostro Poeta di aver fatto, lo descrive, dicendo:
<quote rend="block"><l>Ed ei surgea col petto e con la fronte,</l>
<l>Come avesse lo inferno in gran dispitto;</l></quote>
dimostrando ch'ei si era levato su di maniera, per la voglia ch'egli avea di vedere Dante per essere fiorentino, ch'ei pareva ch'ei non tenesse conto alcuno dello inferno, nè delle pene nelle quali egli si ritrovava. <add resp="ed">[37-39]</add> Il che veggendo Virgilio, e avendogli detto il Poeta che aveva gran desiderio di favellare con qualcuna di quelle anime, lo spinse con le man fra esse arche, dicendogli che parlasse seco accuratamente, come si conveniva far con un uomo simile. Onde dice il testo:
<quote rend="block"><lg><l>E l'animose man del duca e pronte</l>
<l>Mi pinser fra le sepolture a lui,</l>
<l>Dicendo: le parole tue sien conte,</l></lg></quote>
cioè ornate, e parole da usare con una persona grande, come era questo M. Farinata. <add resp="ed">[40-42]</add> Al quale appressandosi il nostro Poeta, dice che come ei fu a piè della sua tomba, ch'egli lo riguardò prima così un poco, e poi lo dimandò con un volto quasi che disdegnoso (il che egli dice per dimostrare la grandezza e la alterigia del suo animo), chi fussero stati i maggiori suoi. <add resp="ed">[43-51]</add> Il che dicendogli Dante, e sentendo M. Farinata che egli era di parte avversa e contraria a lui, dice ch'egli alzò alquanto le ciglia in su, mostrando di ricordarsi della inimicizia e dell'odio il quale era infra i suoi e quei di Dante; e dopo tale atto egli rappiccò il suo parlare, e disse: <emph>fieramente</emph> furono i tuoi nimici e <emph>avversi</emph>
<quote rend="block"><l>A me ed a' miei primi ed a mia parte,</l>
<l>Sì che pur due fiate gli dispersi.</l>
<lg><l>S'ei fur cacciati, ei tornàr d'ogni parte,</l>
<l>Risposi io lui, l'una e l'altra fiata;</l>
<l>Ma i vostri non appreser ben quell'arte.</l></lg></quote>
Per notizia di quel che fa qui dire il Poeta a questo M. Farinata è da saper che quelle due parti, che noi chiamammo di sopra la parte <emph>bianca</emph> e la <emph>nera</emph>, nelle quali era divisa in quei tempi la città nostra, si chiamavano ancora l'una <emph>Guelfa</emph> e l'altra <emph>Ghibellina</emph>; nelle quali due fazioni era in quei tempi, e pare che sia ancora oggi, divisa tutta la Italia. E per tal cagione, ricercandolo ancora il testo rispetto ad alcuni fatti di dette parti, che narra in quello il Poeta, e di più discordando in qualche parte gli scrittori, volendo io, offerendosene questa occasione, per non mancare in tutto dell'officio dello espositore, ragionare alquanto, dico che queste parti, secondo che scrive il Boccaccio (la qual cosa egli narra che udì dire a un messer Luigi Gianfigliazzi, nostro cittadin fiorentino, il quale affermava averlo avuto da Carlo quarto Imperadore, essendo oratore appresso di lui), ebbero principio e origine circa al mille settanta, per cagione della Contessa Matelda. La quale, non trovando marito in Italia che le paresse conveniente a sè, si maritò nella Magna a un grandissimo barone, chiamato il Duca Ghibellino, e lo fece venire in Italia a governare quelle città e una gran parte del patrimonio; delle quali cose ella era stata dotata da 'l padre, il quale era Imperadore di Costantinopoli. Aveva questo Duca Ghibellino un suo consanguineo, chiamato il Duca Guelfo; il quale venuto seco ad accompagnarlo in Italia, e veduta la grandezza nella quale egli era salito mediante questo sponsalizio, ne prese tanta invidia, ch'egli operò per via d'incanti e di malie ch'ei non potette mai consumare il matrimonio; e di più lo fece avvelenare e morire, sperando di redare almanco lo stato suo nella Magna. Ove finalmente tornato, e risaputasi la cosa, dispiacque tanto questo tradimento ad alcuni baroni e signori di quei paesi, ch'ei preser l'armi e andarongli contro, per torgli lo Stato e gastigarlo; ma ei non potettero farlo, perchè alcuni altri Signori, per lor comodi particulari, presero ancora eglino l'armi per difenderlo; in aiuto delle quali parti concorsero e andaron molti Italiani, parte mandati da la Contessa Matelda in aiuto di quei che volevano offendere il Duca Guelfo, e parte chiamati da quei che cercavano di difenderlo. Dai quali, tornando eglino, finita questa guerra, in Italia, prese la parte <emph>bianca</emph> e la <emph>nera</emph> questo nome di <emph>Guelfa</emph> e di <emph>Ghibellina</emph>. La qual cosa, se bene ei la scrive il Boccaccio, dimostra il Giambullari in quella Istoria da 'l mille al mille trecento, ch'egli ha scritta cavandola con grandissima diligenza da molti istoriografi esterni (perciò che ei non si trova scritto cosa alcuna o pochissimo di quei tempi da nostri Italiani), non può esser in modo alcuno vera. Con ciò sia che di tre mariti ch'ebbe questa Contessa Matelda, fu il primo Gottifredo, Signore di gran parte di Toscana e di Lombardia; il secondo Azzone, Marchese della Casa da Esti, oggi Duchi di Ferrara; e il terzo il Duca di Baviera. Ecci di poi uno istoriografo, chiamato Ottone Frisiense, il qual scrivendo la elezione di Federigo, nominato Barbarossa, che occorse negli anni mille cento cinquantaquattro, dice queste propie parole: "Due sono state le Case e le famiglie celebratissime nel Dominio romano in Francia e in Alamagna, una quella degli Enrici di Giubilinga, e l'altra quella de' Guelfi di Alidorsio. Delle quali la Giubilinga è solita produrre gl'Imperadori, e la Guelfa duci e baroni grandissimi. Queste due famiglie hanno, come avviene per lo più fra gli uomini grandi e desiderosi di gloria, perturbata più e più volte la republica, e gli Stati di molti signori. Ma per il voler di Dio, che provede a la pace de' suoi, avvenne che sotto Enrico quinto il Duca Federigo, padre di Federigo Barbarossa, nato della Casa Giubilinga imperiale, tolse per moglie una figliuola del Duca di Baviera, il qual era di Casa Guelfa di Alidorsio, della quale egli acquistò esso Federigo, chiamato di poi Barbarossa, eletto imperadore (come noi dicemmo di sopra) nel MCLIIII; pensandosi gli elettori, che mediante tale elezione queste Case e famiglie, per essere egli nato e de l'una per padre e dell'altra per madre, dovessero diventare amiche e star in pace." Queste son le parole propie di questo autore; e questo ch'egli scrive fu più di ottanta anni inanzi che questi nomi <emph>Guelfi</emph> e <emph>Ghibellini</emph> si sentissero in Italia nominare; imperò che, secondo il Biondo e gli altri istoriografi di quei tempi, ei cominciarono a sentirsi in Italia circa al mille dugento quaranta. Sono adunque i <emph>Ghibellini</emph>, e così si vede ancora oggi, quei della Casa e fazione imperiale; ed i <emph>Guelfi</emph> quei della Casa di Baviera e della parte franzese. Ma o l'una o l'altra di queste origini che abbino avute queste parti, elle sono state perniziosissime a tutta Italia, e particularmente a la città nostra, e massimamente ne' tempi del Poeta nostro, e poco avanti in quei di questo M. Farinata; il quale fu uno de' capi principali di parte Ghibellina, non solamente nella città nostra, ma quasi per tutta Toscana, per la sua grandezza. E perchè egli dette fama di sè di tenere questa opinione, che l'anime nostre fusser mortali, il Poeta lo mette qui con Epicuro e tutti i suoi seguaci, <emph>Che l'anima col corpo morta fanno.</emph> Fu oltre a di questo, per tal cagione, molto dedito a' piaceri del corpo, e particularmente al diletto del mangiare e del bere; onde scrive di lui il Boccaccio queste parole: "Egli non seguitava la opinione Epicurea nella forma che faceva Epicuro, cioè digiunando per avere di poi piacere di mangiare del pan secco; ma fu disideroso di buone e dilicate vivande, e quelle eziandio senza aspettare la fame usava." E per tal cagione il Poeta nostro, se ei vi ricorda bene, quando ei passò per il cerchio ove son puniti i golosi, dimandò Ciacco di lui insieme con certi altri. Essendo adunque questo M. Farinata stato Ghibellino, non è maraviglia se veggendo Dante, ch'era Guelfo, egli lo riguardò (com'ei disse disopra) con volto disdegnoso, e di più gli rimproverò, come dice il testo, ch'e' gli aveva cacciati due volte. Che una fu, come scrive il Boccaccio, quando Federigo secondo, privato d'ogni degnità imperiale e scomunicato da Innocenzio Papa, mandò, ritrovandosi in Lombardia, in aiuto della parte Ghibellina in Firenze millesecento cavalieri; la venuta de' quali sentendo i Guelfi, sì uscirono addì due di febraio 1248 di Firenze, ov'ei ritornaron di poi infra due anni, seguìta la morte di Federigo, richiamati da 'l popolo. E l'altra, quando i Fiorentini furono sconfitti e rotti da' Sanesi per lo aiuto ch'eglino ebbero, per opera di questo M. Farinata, da Manfredi. Perciò che sentendo questa novella i Guelfi ch'erano in Firenze, e di più che le genti di Manfredi venivano a' danni della città, si uscirono un'altra volta di Firenze, e questo fu addì XIIII di settembre 1259. Ma avendo poco di poi il Re Carlo primo vittoria contro a Manfredi, e avendolo morto, ei ritornarono in Firenze, e uscironsene i Ghibellini senza mai più ritornarvi. E però sentendosi il Poeta raffacciare da questo M. Farinata, che si era ritrovato due volte a cacciare i suoi Guelfi di Firenze, gli risponde, come voi sentiste: S'ei fur cacciati, ei sepper ritornarvi; ma i vostri Ghibellini non appresero e non impararon già eglino bene tale arte; poi che ne furon cacciati una volta, e non sepper mai ritornarvi. <add resp="ed">[52-60]</add> Dopo la qual cosa segue il testo:
<quote rend="block"><lg><l>Allor surse a la vista scoperchiata</l>
<l>Un'ombra lungo questa insino al mento;</l>
<l>Credo che si era inginocchion levata.</l></lg>
<lg><l>Dintorno mi guardò, come talento</l>
<l>Avesse di veder s'altri era meco.</l></lg></quote>
Era in questa medesima arca di M. Farinata uno altro cavaliere, nostro cittadino fiorentino, chiamato M. Cavalcante, della famiglia de' Cavalcanti, per avere ancora egli tenuta similmente questa opinione; onde dice di lui il Boccaccio queste propie parole: "Fu M. Cavalcante Cavalcanti un nostro cittadino fiorentino, molto ricco e leggiadro. E perchè ei seguitò l'opinione dello Epicuro in credere che l'anima dopo il corpo non vivesse, e che il sommo bene fusse ne' diletti carnali, egli è qui dannato come eretico da 'l Poeta." Questo M. Cavalcante fu padre di quel Guido Cavalcanti, filosofo e dicitore in rima di non poca fama in quei tempi, che compose quella canzone: <title>Donna mi prega perchè io voglia dire,</title> nella quale ei tratta tanto dotta e altamente quello che sia amore, ch'ei si messero a comentarla Dino del Garbo, medico e filosofo, ed Egidio Romano, filosofo e teologo; onde fu amico e familiarissimo del Poeta nostro. Laonde, riconoscendolo egli nel sentirlo favellare, e desiderando di vederlo, e di più veder s'egli era per sorte seco Guido suo figliuolo, essendo eglino soliti di stare assai insieme, dice che si levò suso con la vista e col volto scoperto insino al mento da quelle fiamme. Per il che dice il Poeta, che cavando egli fuori dell'arca solamente il volto, e non da la cintola in su come M. Farinata, si pensò ch'egli si fusse ritto ginocchioni. E riguardò intorno al nostro Poeta come se egli avesse talento e voglia di veder se egli era persona seco. <emph>Ma poi che il sospicciar fu tutto spento</emph>, seguita il testo,
<quote rend="block"><lg><l>Piangendo disse: se per questo cieco</l>
<l>Carcere vai per altezza d'ingegno,</l>
<l>Mio figlio ov'è? e perchè non è teco?</l></lg></quote>
Io vi ho dimostrato molte volte, ascoltatori nobilissimi, con più ragioni, che la intenzion del nostro Poeta in questa sua opera è descrivere uno inferno <emph>morale</emph>, e non <emph>essenziale</emph> e <emph>reale</emph>; cioè di mostrare agli uomini in che stato e in che miseria conducono i vizii, e universalmente e particularmente, quegli che si lascion vincere e superare da loro. E s'ei fusse alcuno che non gli fusser parute sufficienti le ragioni che io ho addotte a provar tali cose, eccone or qui l'autorità del Poeta stesso, non volendo significare altro il dirgli M. Cavalcante, <emph>Se tu vai per questo cieco carcere per altezza d'ingegno</emph>, se non: Se tu sei entrato in questa speculazione de' vizii col tuo ingegno, mediante gli studii delle cose morali, perchè non ha fatto il simile il mio figliuolo, che attendeva pure ancora egli a gli studii di filosofia? <add resp="ed">[61-63]</add> Al che dice il testo che rispose il nostro Poeta: <emph>da me non vegno</emph>;
<quote rend="block"><l>Colui che attende là, per qui mi mena,</l>
<l>Forse cui Guido vostro ebbe a disdegno.</l></quote>
E questo era Virgilio, sua guida, che lo aspettava: dimostrandogli che il suo Guido poteva essere entrato molto bene ancora egli nella cognizione de' vizii <emph>filosoficamente</emph>, ma ch'ei non vi era entrato <emph>figuratamente</emph> e sotto velame poetico, come aveva fatto egli; perciò che Guido aveva avuto la poesia a disdegno, cioè non vi aveva mai dato opera, nè stimatola. <add resp="ed">[64-66]</add> E in questo modo dice il Poeta che gli fu risposto da lui, per aver conosciuto, e mediante la pena nella quale egli era (avendo egli avuto fama, come noi dicemmo di sopra che scrive il Boccaccio, di avere avuta questa opinione, che l'anima nostra sia mortale) e le parole ch'egli aveva usate, ch'egli era M. Cavalcante, padre di Guido suo dimestico. <add resp="ed">[67-69]</add> Dopo questo segue il testo:
<quote rend="block"><lg><l>Di subito drizzato disse: come</l>
<l>Dicesti: <emph>egli ebbe?</emph> non vive egli ancora?</l>
<l>Non fiere gli occhi suoi più il dolce lome?</l></lg></quote>
Egli è tanto grande l'amore che portano i padri a i figliuoli, che tutti comunemente, com'egli accade sentir dir di lor cosa che apparisca loro cattiva, ei dubitono e sospettono ch'ei non sia loro accaduto qualche disavventura. Onde dice (come voi sapete) Terenzio, che uno che abbia padre e moglie, si farebbe per lui di essere ove pensa la moglie, e non dove dubita il padre. Perciò che la moglie dubita ch'ei non sia in qualche luogo a far buon tempo; e il padre, ch'ei non gli sia avvenuto qualche disgrazia, come mostra il Poeta che fece questo M. Cavalcante di Guido suo figliuolo; chè sentendo dire a Dante di lui: egli <emph>ebbe</emph> a sdegno i poeti, e non <emph>ha</emph>, si pensò ch'ei non fusse più vivo; onde ne lo dimandò apertamente, se ben ei soggiunse di poi quel modo poetico di dire: <emph>non fiere</emph>, cioè non ferisce, <emph>più il dolce lume</emph> dell'aria inluminata dal sole <emph>gli occhi suoi</emph>, com'egli fa di tutti i viventi? <add resp="ed">[70-72]</add> A la qual cosa tardando Dante di rispondergli, ed egli per tal cagione risolvendosi ch'egli fusse morto, dice ch'egli n'ebbe tanto dolore, ch'egli ricadde supino e a rovescio in quell'arca.
<quote rend="block"><lg><l>Quando s'accorse d'alcuna dimora</l>
<l>Che io faceva dinanzi a la risposta,</l>
<l>Supin ricadde, e più non parve fora;</l></lg></quote>
cioè non si vide e non apparì più fuora di quella, com'egli aveva fatto fino allora. <add resp="ed">[73-78]</add> Dopo la qual cosa seguita il testo:
<quote rend="block"><lg><l>Ma quell'altro magnanimo, a cui posta</l>
<l>Restato mi era, non mutò aspetto,</l>
<l>Nè cangiò collo, nè mutò sua costa;</l></lg>
<lg><l>E se, continovando al primo detto,</l>
<l>Egli han quell'arte, disse, male appresa,</l>
<l>Ciò mi tormenta più che questo letto.</l></lg></quote>
Egli è tanto grande il valore della virtù, che gli uomini son forzati non solo a lodar lei considerata in sè stessa, ma lodare ancor tutti quelli ne' quali ella è, insin a quei che son lor nimici e contrari. E ne vedete lo esempio qui nel Poeta nostro, il quale scorgendo in questo M. Farinata quella constanza e grandezza d'animo, che lo ferma e fa constante nelle infelicità e ne' pericoli per cagione de l'onore (che il Filosofo chiama nel quarto dell'Etica <emph>magnanimità</emph>), è forzato, ancor ch'egli gli fussi avverso e nimico, a lodarlo e chiamarlo <emph>magnanimo</emph>, descrivendolo tale, prima dai gesti, e di poi secondariamente da le parole. Onde dice ch'egli <emph>non mutò aspetto, nè cangiò collo</emph> o <emph>mutò costa</emph>, come si suol fare comunemente per i più, quando ei senton cosa che dispiaccia loro; ma disse, continuando il parlar suo con quel ch'egli aveva detto prima, per dimostrare com'egli stimava l'onore più che alcun'altra cosa, ch'ei non gli dava manco martire la vergogna che quei della fazion sua avesser male appresa quell'arte del ritornar nella patria, che si faceva il letto delle fiamme di quell'arca, sopra delle quali egli era sentenziato a giacere sempre. E questa è l'opinion mia sopra questo luogo, ancor ch'ei sia chi dica che Dante non gli fa dire queste parole per dimostrare la grandezza dello animo suo, ma per dimostrare la mala volontà che hanno i dannati; dicendo ch'ei si doleva che i suoi non fussero tornati nella città, non per rispetto de l'onore, ma perchè ei si vendicassero contro a' Guelfi. <add resp="ed">[79-81]</add> Dopo le quali parole ei soggiugne:
<quote rend="block"><lg><l>Ma non cinquanta volte fia raccesa</l>
<l>La faccia della donna che qui regge,</l>
<l>Che tu saprai quanto quell'arte pesa;</l></lg></quote>
annunziandogli (per rendergli il contraccambio di quello che il Poeta avea detto a lui, che gli era dispiaciuto, cioè che i suoi Ghibellini non erano ancora mai ritornati in Firenze) la cacciata sua particulare di Firenze, la quale seguì da poi circa a quattro anni. E gli descrive tal tempo da 'l voltar della luna, che in quattro anni si volge e gira intorno a la terra, per il suo moto naturale da occidente verso oriente, circa a cinquanta volte. Onde dice ch'ei non sarà <emph>raccesa</emph> e rialluminata cinquanta volte <emph>la faccia</emph> di Proserpina, regina dello Inferno (chè così chiamarono i poeti la Luna, per le cagioni ch'eglino reciton nella sua favola, la quale io trapasso per essere notissima), cioè non passerà cinquanta volte la luna sotto il sole (nel quale mentre, essendo quella parte di lei ch'è inluminata dal sole quella di sopra, noi non la veggiamo inluminata, ma cominciamo a rivederla com'ella gli trapassa innanzi verso oriente; per il che noi diciamo vulgarmente <emph>esser tornata la luna nova</emph>, e il Poeta qui, ch'ella è <emph>raccesa</emph>), <emph>che tu saprai</emph>, e proverai ancor tu, <emph>quanto pesa quell'arte</emph> del non sapere ritornar nella patria, quando altrui n'è cacciato. <add resp="ed">[82-84]</add> E dopo questo, mutando il ragionamento e tornando a le cose sue, ei dice:
<quote rend="block"><lg><l>E se tu mai nel dolce mondo regge,</l>
<l>Dimmi: perchè quel popolo è sì empio</l>
<l>In contro a' miei in ciascuna sua legge?</l></lg></quote>
pregandolo che gli dica la cagione, per la quale il popolo fiorentino era sì crudo in tutte le leggi e le provisioni che faceva contro a la sua Casa; con ciò sia ch'ella fusse stata più danneggiata in quella cacciata de' Ghibellini, che alcun'altra famiglia di Firenze. E per ottener tal cosa da lui egli lo scongiura nel modo che voi vedete, dicendo: se tu mai <emph>nel dolce mondo regge</emph>; ove se bene s'intende ch'ei vuol dir <emph>ritorni</emph>, io non intendo le parole, se già io non dicessi ch'egli ha posto <emph>regge</emph> in cambio di <emph>riedi</emph>, cioè <emph>ritorni</emph>. Ma io per me dubito che questo luogo non sia scorretto, e non ho con tutto ciò trovato mai modo nè autorità alcuna da correggerlo. E quel che dice il Vellutello, ch'egli abbi detto <emph>regge</emph>, per <emph>regni</emph> e torni in grande e felice stato, non può stare; perciò ch'ei ne seguirebbe, che 'l Poeta avessi poste due parole e due rime medesime nel significato medesimo; il che è (come voi sapete) contro a l'arte del rimare. <add resp="ed">[85-87]</add> Ma sia come vuole, questo non è cosa che guasti il senso del testo; e però torneremo a quello. Il quale dice:
<quote rend="block"><lg><l>Onde io a lui: lo strazio e il grande scempio,</l>
<l>Che fece l'Arbia colorata in rosso,</l>
<l>Tale orazion fa far nel nostro tempio.</l></lg></quote>
Ove il Poeta gli risponde, che la cagione che fa fare tali deliberazioni, ottenute per via d'<emph>orazioni</emph> e persuasioni nel Senato fiorentino (il quale ei chiama per traslazione <emph>tempio</emph>, orandosi in tal luogo agli uomini, come si fa ne' tempii a gli Dii), è il <emph>grande scempio</emph> e la gran mortalità, che fu data da i Ghibellini fiorentini a la lor parte Guelfa, per opera e consiglio di questo M. Farinata, appresso a Monte Aperti in su l'Arbia; ove essendo morti, come scrivono il Boccaccio e Benvenuto da Imola, più che quattro mila Fiorentini, si tinsero e fecer rosse de 'l lor sangue l'acque di esso fiume d'Arbia. <add resp="ed">[88-93]</add> Il che udendo M. Farinata, cominciò a sospirare e a muovere il capo, e disse: a questo <emph>non fui io solo</emph>, nè mi mossi <emph>senza cagione</emph>,
<quote rend="block"><lg><l>Ma io fui sol colà, dove sofferto</l>
<l>Fu per ciascuno di tor via Fiorenza,</l>
<l>Colui che la difesi a viso aperto;</l></lg></quote>
dimostrando che s'ei si trovò nella rotta dell'Arbia a danneggiare i Fiorentini Guelfi, ch'ei fu in compagnia di molti altri, e per cagion giusta, cercando egli di tornare in casa sua; ma che fu ben <emph>solo</emph> in quella dieta, che fecero tutti i capi de' Ghibellini di Toscana in Empoli per disfare e <emph>tor via</emph> Firenze come capo e ridotto principale della parte Guelfa, a difenderla, e vietare che tal cosa non si facesse. Nella qual dieta racconta M. Lionardo Aretino nel secondo delle sue <title>Istorie</title>, ch'egli si levò in piè, sentendo (come io ho detto) consultare di spianare la città di Firenze; e dopo ch'egli ebbe provato con più ragioni ciò non dovere farsi, egli, tratto fuori la spada, disse ch'era per difenderla con quella, e metter mille vite, s'ei le avessi, contro a chiunche volessi esequire così empio consiglio; e uscissi del Senato, adirato. Laonde entrò tanto spavento nello animo di ciascuno, temendo che il suo sdegno, per essere egli uomo di gran credito, non partorisse gran danno a la parte Ghibellina, che non si ragionò più di tal cosa, ma si attese solamente a rappacificarlo e fermarlo. Scusasi adunque M. Farinata dello essersi ritrovato nella rotta dell'Arbia, dicendo (come voi vedete) che lo fece insieme con gli altri per tornare in casa sua, non per nuocere e offender la sua patria, la quale egli amava quanto si facesse alcuno altro suo cittadino, o più; e ne adduce la testimonianza, dicendo che s'ei si ritrovò accompagnato a venirle contro, avendone cagione, che si ritrovò ben dipoi solo a difenderla a viso scoperto, nella maniera che voi udite. A la qual cosa quel che rispondesse il Poeta vi sarà dichiarato da noi in quest'altra lezione che verrà.</p></div3>
<div3 type="capitolo"><head>LEZIONE QUARTA <add resp="ed">[vv. 94-136]</add></head>
<p><quote rend="block"><lg><l>Deh, se riposi mai vostra semenza,</l>
<l>Pregai io lui, solvetemi quel nodo,</l>
<l>Che qui ha inviluppata mia sentenza.</l></lg>
<lg><l>Ei par che voi veggiate, se bene odo,</l>
<l>Dinanzi quel che il tempo seco adduce,</l>
<l>E nel presente tenete altro modo.</l></lg></quote></p>
<p><add resp="ed">[94-99]</add> Conoscendo il nostro Poeta che quel che diceva questo spirito magnanimo di M. Farinata era il vero, e ch'egli si doleva a ragione che il popolo fiorentino fusse stato tanto ingrato e tanto empio contro a di lui e della sua famiglia; con ciò sia cosa che, se bene egli era venuto insieme con gli altri Ghibellini contro a la città di Firenze (il che non era stato fatto da lui per offenderla e danneggiarla), lo essere stato dipoi egli solo a impedire e ovviare, come voi intendeste nella lezion passata, a la deliberazione, che avevan fatta insieme gli altri capi di parte Ghibellina, di disfarla e torla via, meritasse ch'ei non fusse trattato come gli altri rebelli, e non fusse solamente avuto qualche rispetto a la sua famiglia, ma ch'ei meritasse che fusse stata onorata la sua memoria con qualche onor publico, come hanno sempre avuto in costume di fare le città ben governate a i lor cittadini, quando eglino hanno fatto qualche opera egregia per la patria; fece come certi, i quali veggendosi vincere da la parte avversa nel disputare di qualcosa, che non volendo, per mantener la lor sentenzia, cedere loro e dire loro ch'eglino abbino ragione, tagliono e mozzono quel ragionamento, ed entrono, così bellamente ch'ei non par lor fatto, in uno altro. Perciò che, veggendo che questo M. Farinata diceva il vero e aveva ragione, e non volendo, per esser di parte contraria, confessarlo, tagliò il ragionamento, ed entrò in dimandarlo da che ei nasceva che pareva ch'ei tenessero un modo diverso nello intender le cose future e le presenti. Onde dice il testo ch'egli disse (pregandolo e scongiurandolo con dire: se mai vostra semenza <add resp="ed">[<emph>riposi</emph>]</add>; s'intende: non sia così molestata e mal trattata da 'l popolo fiorentino, com'ei par che voi desideriate): <emph>scioglietemi questo nodo</emph>, cioè chiaritemi questa dubitazione che mi è nata nella mente (perciò che uno che dubita è simile a un che è legato, e chi gli chiarisce il dubbio ch'egli ha, a uno che scioglie); chè ei pare, s'io odo e intendo bene le parole di M. Cavalcante, ch'ei non sappia quel che è di Guido suo figliuolo, che è cosa presente, e le vostre, che mi predite ch'io sarò cacciato fra quattro anni di Firenze, che voi veggiate innanzi <emph>quel che adduce</emph> e reca <emph>seco il tempo</emph>, cioè le cose future. Imperocchè questa dubitazione ha scompigliata e inviluppata la mia sentenzia, cioè il mio intelletto e il mio giudicio. <add resp="ed">[100-108]</add> Al che seguita il testo:
<quote rend="block"><lg><l>Noi veggiam, come quei che ha mala luce,</l>
<l>Le cose, disse, che ne son lontano;</l>
<l>Cotanto ancor ne splende il sommo Duce.</l></lg>
<lg><l>Quando s'appressano, o son, tutto è vano</l>
<l>Nostro intelletto; e s'altri non ci apporta,</l>
<l>Nulla sapem di vostro stato umano.</l></lg>
<lg><l>Però comprender puoi, che tutta morta</l>
<l>Fia nostra conoscenza da quel punto</l>
<l>Che del futuro fia chiusa la porta.</l></lg></quote>
Questa dubitazione del modo come intendino l'anime separate da i corpi le cose o presenti o future o passate, è fondata (secondo la lettera) da 'l Poeta, come io vi dissi, in su le parole dette di sopra da questi due cavalieri, mostrando l'uno di non saper le cose presenti, e l'altro di prevedere le future. Ma secondo l'opinion nostra, e secondo la nostra esposizione, ella nasce e depende da quella dubitazione della immortalità de l'anima, ch'io vi dissi nella nostra lezion penultima che molestava e noiava la mente del Poeta. Perciò che una delle più potenti ragioni, che abbino quegli che la tengono mortale, è questa: che la natura non fa cosa alcuna in vano, e che l'anima, non potendo intendere senza il corpo, verrebbe a esser vana; perciò che questa sola è l'operazion sua propia, onde togliendogliela si verrebbe a torle ancora insieme l'essere, com'ei si torrebbe ancor l'essere al fuoco, togliendogli lo scaldare, ch'è l'operazion sua propia. E s'ei par che Aristotile concedesse ch'ella possa intender fuori del corpo, quando mostrando egli che tutte l'operazioni nostre si dovevano attribuire al tutto (cioè al composto de l'anima e del corpo, ch'è quel che noi chiamiamo <emph>uomo</emph>), ei disse nel primo <title>Dell'anima</title>: e se l'anima ha operazione alcuna propia, <foreign lang="lat">erit ipsum intelligere</foreign>; questa condizionale fu destrutta dipoi al tutto da lui nel terzo, quando ei disse: <foreign lang="lat">oportet intelligentem phantasmata speculari</foreign>, e quando ei disse dipoi nel fine, che o l'intelletto era la fantasia, o che almeno ei non era senza fantasia; perciò che la fantasia, e i fantasmi de' simulacri delle cose ch'ella riserba, son fondati nel cuore e negli spiriti corporei. Avendo adunque sentito il Poeta da Virgilio, domandandogli di quelle anime ch'erano in quelle arche, ch'elle risusciterebber tutte nel giorno del giudizio e andrebbero a ripigliare i lor corpi, gli nacque subito nella mente quest'altra dubitazione, com'elle potessero intendere in questo mentre senza essi. E non volendo per modestia e onestà dimandarne scopertamente, parendogli ch'ei non si convenissi a uno che fussi introdotto nelle cose cristiane, com'era egli, dubitare di tal cosa, prese la occasion che voi vedete di dire che gli pareva ch'ei tenessero altro modo a intender le cose future da quello delle presenti; sperando di non potere avere risposta, ch'ei non sapesse mediante quella quel ch'era il suo principale intento. Al che rispose M. Farinata quello che voi avete sentito nel testo. A la esposizione del quale avanti che noi vegnamo, fa di mestieri, se noi vogliamo intenderlo bene, che noi esaminiamo queste due cose: la prima, come l'intelletto nostro intenda le cose, essendo nel corpo; e la seconda, com'ei possa intenderle senza il corpo. Per intendimento della prima delle quali è da sapere, che la cagione per la quale l'intelletto nostro non è tenuto tanto perfetto quanto quello de l'angelo e delle intelligenze superiori, ma è tenuto nell'ultimo grado delle sustanze che intendono, è ch'egli non è di tanto valore, per non essere stato creato da Dio a essere di sua natura o pieno di specie di cose intelligibili o atto a intendere in uno stante quelle che gli fussero presentate, come quel de l'angelo. Laonde dove quel de l'angelo, per essere ripieno di esse specie, è di tanto valore ch'egli le intende, subito ch'ei ragguarda in loro, in uno instante; il nostro, ch'è spogliato e nudo d'ogni cognizione, e simile a una tavola rasa, come disse il Filosofo, bisogna primieramente che se le acquisti per mezzo della fantasia, e di poi le intenda. Perciò che ei non son le cose quelle ch'egli intende ma le forme e le quiddità loro, nude e separate da la materia. E per tal cagione egli fu unito col corpo, e datogli la fantasia che potessi astrarre da le cose i simulacri e i fantasmi; ne' quali di poi ragguardando esso intelletto, a guisa che fa uno che legge i caratteri d'uno libro, come disse Temistio, egli intenda e comprenda la natura di esse cose. Il che egli non può anche fare in istante, ma gli bisogna tempo; e questo è, perchè ei non ha tanto lume, ch'ei possa intendere quel ch'egli intende, mediante esso lume; ma va intendendo col comporre o col dividere. Perciò che, essendo per natura in potenza a intendere, e non in atto, non può, subito ch'ei se gli appresenta la natura d'una cosa, intenderla in stanti tutta perfettamente, ma ne va intendendo prima una parte, e di poi una altra, come è verbigrazia prima la quiddità sua, cioè che ente ella è, e di poi le circunstanze e le abitudini concernenti a lo essere suo. Il che egli non può far se non componendo l'una cosa con l'altra, o per il contrario dividendo l'una da l'altra; ond'ei vien trapassando di mano in mano da la potenza a l'atto, al che fare si ricerca tempo. Per la qual cagione diceva Dionisio Ariopagita che lo intelletto dello angelo teneva infra gl'intelletti quel luogo che tengono i cieli fra i corpi, e quel de l'uomo, quel che tengon fra essi corpi le altre cose che son prodotte da la natura per via di generazione in processo di tempo. Imperò che come i cieli furon creati, ed ebbero da Dio, insieme con l'essere, tutte quelle perfezioni che si ricercono e convengono a la natura loro, e se le conservono dipoi mediante il moto circulare, non mancando mai per tempo alcuno di quella operazione per la quale ei furon creati; così ancor furon similmente creati gl'intelletti angelici con tutta quella perfezione che si conveniva loro, cioè pieni delle intellezioni di quelle cose che si conveniva loro ch'ei sapessero; il che eglino si mantengono dipoi col contemplare e intender continovamente esse specie intelligibili, o se alcuna altra fusse loro revelata nuovamente da Dio. Il che ei sono atti a intendere, per la cagion ch'io vi ho detto di sopra, in istante; dove l'intelletto nostro essendo stato creato da Dio imperfetto, cioè spogliato d'intellezioni, ma atto ad acquistarle nel modo detto di sopra, come son generate e prodotte da la natura nel lor principio tutte le cose naturali, ma atte ad acquistar la lor perfezione mediante il moto, onde se la vanno acquistando dipoi crescendo e nutrendosi in processo di tempo; così bisogna ancor similmente che lo intelletto nostro si vada acquistando, da poi ch'egli è prodotto in essere, la perfezion sua. La quale è empiersi e arricchirsi di cognizioni in processo di tempo, mediante i sensi esteriori e interiori, cioè mediante il vedere e lo udire (chiamati per tal cagione da i filosofi i sensi della disciplina), per i quali passando le specie e le forme delle cose s'imprimono nella fantasia, senso nostro interiore; nella quale ragguardando di poi esso nostro intelletto, si empie d'intellezioni. E per questa cagione avendo lo angelo la perfezion sua mediante il lume di esso suo intelletto solo senza aiuto di altri mezzi, ei si chiama <emph>creatura intellettuale</emph>; e l'uomo, per acquistare la perfezione del suo intelletto nel modo detto di sopra, componendo e dividendo per via del discorso della ragione, ch'è una operazione del suo intelletto, si chiama <emph>creatura razionale</emph>. Avendo veduto la prima cosa, cioè come intenda l'anima nostra mentre ch'ella è unita e insieme col corpo, bisogna or vedere la seconda, cioè come ella intenda quando ella è fuori del corpo. Della qual cosa non ci potendo dare cognizione i filosofi (e questo è perchè tal cosa trapassa e supera il discorso e il lume naturale, col quale ei camminono), noi gli lasceremo da parte; e dimanderenne i teologi. I quali scorti e guidati da più chiaro e più splendido lume dicono che l'anime nostre, quando elle son fuor de' corpi, intendono per un modo diverso da quello ch'elle fanno quando elle son ne' corpi; con ciò sia cosa che ciascuna cosa operi solamente quanto ella è in atto, e che si conviene al suo essere. Laonde essendo uno altro essere quel dell'anima quando ella è fuori del corpo, che non è quello quando ella è nel corpo, non intende le cose passate rivolgendosi a fantasmi sensibili, perch'ella non gli ha, chè ei si corrompono insieme col corpo; ma si rivolge a quelle specie intelligibili, di che ella è piena, e si ha acquistate mediante quello abito delle scienze e degli universali, ch'ella aveva fatto in vita. Il quale, per esser fondato e piantato nello intelletto, le rimane, ancor ch'ella si separi da 'l corpo; con il quale abito ella può intendere e aver cognizione di molte cose passate, e così conietturare ancor, benchè alquanto confusamente, delle future. Ma, le cose presenti e le particulari, non avendo ella i sensi i quali possino mandare e imprimere i fantasmi e le loro immagini nella fantasia, ov'elle diventino atte a diventare specie intelligibili, non può ella già intendere, se già elle non sono revelategli da Dio o da angeli o da demonii, o da altre anime che si partino allora de' corpi e venghino dal mondo. Queste due cose, così esaminate da noi, vi faranno non solamente intendere questa risposta di M. Farinata, ma elle vi scopriranno la dottrina e l'arte grandissima, la quale ha usata questo Poeta in questa sua opera. Imperò che non volendo egli lasciar indietro cosa alcuna, in descriver questa sua invenzione, che la faccia e bella e verisimile, non ha voluto mancare (poi ch'egli aveva a trattar dello stato delle anime, quando elle son fuori de' loro corpi, e massimamente delle dannate; perciò che le beate posson vedere in Dio tutte le cose, onde disse il nostro leggiadrissimo Petrarca a la sua madonna Laura, in quei sonetti ch'egli fece dopo la sua morte:
<quote rend="block"><lg><l>O delle donne altero e raro mostro,</l>
<l>Or nel volto di lui, che tutto vede,</l>
<l>Vedi il mio amore e la mia pura fede,</l>
<l>Per ch'io tante versai lacrime e inchiostro),</l></lg></quote>
di esaminare s'elle intendono o no, e il modo com'elle intendino, pigliando questa occasion tanto bella e tanto a proposito da le parole di questi due cavalieri. E per tale cagione domanda di tal dubbio questo M. Farinata; da 'l quale gli è soluta tal dubitazione, dicendo (come voi avete nel testo) che veggono e intendon solamente le cose passate, e da quelle conietturano di poi con l'abito del discorrere, il quale è restato loro nell'intelletto, in qualche modo le future. Le quali cose egli chiama esser <emph>lontane</emph> da loro, a differenza delle presenti le quali si dicono <emph>appresso</emph>; perciò ch'elle sono nel tempo presente, o in quello instante e in quello <emph>quando</emph> del tempo, il quale si può dire che sia solamente <emph>appresso</emph> di noi. E gli altri <emph>quandi</emph> di esso tempo, o passati o futuri, si posson dire esser di poi tanto più o manco <emph>lontani</emph> da noi, quanto ei sono o più o manco lontani a esso instante del tempo presente. E per darci ancora ad intender meglio tal cosa, egli usa, come voi vedete nel testo, la comparazione di quegli che hanno (come dice egli) mala vista; i quali veggono e discernon meglio quelle cose che son loro lontane e discosto, che quelle che son lor presenti e dappresso. Per dichiarazione della qual cosa fa di mestieri ritrovar la cagione, per la quale quegli che hanno (come dice il testo) mala vista, quand'ei voglion veder le cose, se le discostino da gli occhi per vederle meglio, come fanno la maggior parte de' vecchi. Sopra della qual cosa dicono alcuni ch'ei procede da l'aver l'occhio e la virtù visiva, o per natura o per la debilità che apporta la vecchiezza, tanto ebete e pigra, che a voler ch'ell'operi bisogna che il moto, che fa in lei la cosa visibile, sia gagliardo e prontissimo. E perchè la visione che si fa nell'occhio, si fa in lui per modo di piramide, la basa della quale è la cosa che si vede (perciò che da lei si partono le linee e congiungonsi insieme nell'occhio, e le linee che nascon da una basa, quanto si congiungono insieme più appresso a essa basa, tanto fanno, come pruova Euclide nel primo, il loro angulo più ottuso e spuntato, e quanto più si congiungon discosto, tanto più acuto e appuntato), chi ha la sua virtù visiva pigra, e che sente difficilmente, si discosta la cosa visiva, perchè la piramide che nasce da lei abbia il suo angulo più acuto, e meglio atto a ferir la pupilla nell'occhio e muover la virtù visiva, onde ella operi meglio e più facilmente. Sono stati dipoi altri i quali hanno detto che il vedere meglio da lunge che dappresso nasce da lo aver lo spirito visivo (cioè quello spirito che il cuore sommmistra a gli occhi e a i nervi ne' quali si fa la visione, perch'ei possino operare, sì com'egli fa ancora a tutti gli altri organi e strumenti de' sentimenti) molto, cioè in gran quantità, e grosso. E di questa opinione fu Galeno; onde disse nel libro che egli fe' <title>Degli occhi</title>, che quegli che hanno lo spirito visivo molto e sottile, veggono e discernon bene le cose e da lunge e dappresso; quegli che lo hanno poco e sottile, veggon bene solamente dappresso; quegli che lo hanno poco e grosso, non veggon bene nè dappresso nè da lontano; e quei che l'hanno molto e grosso, che son quegli de' quai noi parliamo, veggon me' da lontano, ch'ei non fanno dappresso. E la ragione di tal cosa ne è assegnata dottissimamente nella <title>Perspettiva comune</title>, nella quarantottesima preposizione del primo, ove lo autore dice che la maggior distanza è più proporzionata a la vista di coloro, che per veder meglio si discoston le cose dagli occhi; perchè il lume loro intrinsico, per il quale ei viene a intendere lo spirito, se bene egli è molto, perchè egli è grosso, non è chiaro. Laonde, disgregandosi in quella distanza e quantità maggior d'aria, la quale è interposta e in mezzo fra la cosa visibile e l'occhio, si rasserena e si rischiara di sorte, ch'egli riceve più pienamente le specie delle cose visibili, che in quell'aria se gli rappresentano; onde elle passon più facilmente dentro a la pupilla dell'occhio. E questo è quel ch'io credo che volesse inferire Aristotile quand'ei disse, per soluzion di questo che i vecchi veggon meglio da lunge che dappresso, ne' suoi <title>Problemi</title>: "Ubi igitur ipsi visio concidit, obducit quod inspicitur, et quae maxime videre debet, longe autem concidit;" salvo però sempre ogni miglior giudicio, perchè a me par tal luogo difficilissimo, e non ne so cavare altro senso. Tutte queste ragioni reducendo a una, cioè a debilità e imperfezione degli strumenti che son necessarii a la visione, nel suo terzo libro, chiamato <title lang="lat">Colliget</title>, Averroe dice che la cagione del veder me' da lunge che dappresso è la debilità degli strumenti visivi. Perciò che, non si potendo vedere le cose se non col mezzo e con l'aiuto dell'aria inluminata, gli occhi deboli hanno bisogno di maggior aiuto e di più aria che quei che son gagliardi. E quando le cose son più lontane da <add resp="ed">[gli occhi]</add>, la luce che è in fra quelle e l'occhio viene a esser più e in maggior quantità, e il moto che fanno le cose è più debole e più temperato, onde l'occhio le può me' ricevere e sopportare. E quando elle gli sono per il contrario appresso, egli non può per la debolezza sua sopportarle. E questa debolezza dell'occhio può nascere e da mala temperatura de' loro umori e da 'l sito e da la forma loro; come si vede per grazia d'esempio in quegli che gli hanno troppo in fuori e grossi, che hanno tutti mala vista. Questa opinione tenendo ancora il Poeta nostro, per esser peripatetico, usa questa comparazione, la quale non poteva certamente essere più a proposito. Perciò che come, chi ha l'occhio (per le cagion che voi avete vedute) tanto debole, ch'ei non può veder le cose che gli son presenti, s'ei non lo aiuta il mezzo più che non fa di bisogno a chi lo ha gagliardo e perfetto; così chi ha l'intelletto debole e imperfetto, com'è quel de l'uomo, non può intender le cose presenti, s'ei non lo aiuta la fantasia. Del qual mezzo mancando l'anime spogliate de' corpi veggono, come dice qui M. Farinata, meglio le cose lontane che quelle che son loro presenti, cioè le passate e future, che le presenti. Perciò che le presenti non possono elle intendere, per non aver lo aiuto della fantasia; e delle passate possono in qualche modo avere intendimento, rispetto a l'abito fatto d'intendere mentre che elle eran ne' corpi; e da quello si può far col medesimo modo similmente qualche cognizione delle future. E ch'ei sia il vero che tal cosa nasca da imperfezione e debilità d'intelletto, lo dimostrano chiaramente le parole ch'ei soggiugne dicendo: <emph>Cotanto ancor ne splende il sommo Duce</emph>. Perciò che elle non voglion dire altro: cioè, cotanto ci è ancora restato d'intelletto; non essendo altro lo intelletto che una participazione del lume divino, e della similitudine del volto e della immagine del <emph>sommo duce</emph>, cioè di Dio, come ne dimostra il Profeta nel salmo quarto, ove dimandando egli chi ci darà la cognizione de' beni e delle cose create da Dio, dicendo: <foreign lang="lat">Quis ostendet nobis bona?</foreign> risponde: <foreign lang="lat">Signatum est super nos lumen vultus tui</foreign>, cioè l'intelletto (chè così lo espongono i Dottori santi, e particularmente S. Tommaso), lume del tuo volto, cioè immagine e similitudine di Dio, impressa e segnata in noi da le sue mani. Conclude adunque M. Farinata, che quando le cose sono dappresso, cioè presenti, l'intelletto loro, non potendo per la debolezza sua operare senza aiuto del mezzo della fantasia, la quale ei non hanno perchè è cosa corporea, è del tutto <emph>vano</emph>, cioè non può fare operazione alcuna; onde non possono intenderle altramente che (come noi dicemmo disopra) per revelazione. Da la qual cosa, ei soggiugne, tu puoi comprendere e concludere da te stesso, che la cognizione nostra sarà <emph>morta</emph> e mancherà tutta in noi, da quel punto in là <emph>Che del futuro fia chiusa la porta,</emph> cioè da 'l giorno del giudicio in là, delle cose che accaderanno. Perciò che qui non verrà più chi ce ne possa dare notizia, o veramente perchè da tal punto in là non sarà più cosa alcuna futura o passata, essendo chiusa la porta donde abbia a passare il tempo (misura delle cose mortali, che da lui prendono l'esser passate, e per tal cagione è chiamato tempo), ma sarà solamente eternità e presenza. Onde disse, parlando di tal cosa, il nostro M. F. Petrarca:
<quote rend="block"><l>Non arà luogo <emph>fu, sarà</emph> o <emph>era</emph>,</l>
<l>Ma <emph>è</emph> solo in presente e <emph>ora</emph> e <emph>oggi</emph></l>
<l>E sola eternità raccolta e intera;</l></quote>
cosa della quale non può esser capace il nostro intelletto per via naturale, ma bisogna rimettersene a le scritture sacre. <add resp="ed">[109-114]</add> Sciolto in questa maniera tanto cortesemente il Poeta nostro da M. Farinata da 'l dubbio che gli aveva legata e perturbata la mente, s'accorse e conobbe subito come egli era stato non poco scortese a non aver risposto e sodisfatto a la dimanda, che gli aveva fatta M. Cavalcante, di Guido suo figliuolo, come aveva fatto M. Farinata a la sua. Onde volendo emendare la sua scortesia, dice il testo:
<quote rend="block"><lg><l>Allor, come di mia colpa compunto,</l>
<l>Dissi: or direte dunque a quel caduto,</l>
<l>Che 'l suo nato è con noi ancor congiunto.</l></lg>
<lg><l>E se io fui dianzi a la risposta muto,</l>
<l>Fate ei saper che io fei, perchè io pensava</l>
<l>Già nello error che mi avete soluto.</l></lg></quote>
Ove ei dimostra, come pentendosi egli e sentendosi compungere di tal colpa, non solamente commesse a M. Farinata che dicesse a M. Cavalcante (ch'era caduto, come voi sentiste di sopra) che il suo figliuolo era ancor <emph>congiunto</emph> e nel numero de' vivi, ma lo scusasse, se egli tardò e non gli rispose allora; dicendo ch'ei lo fece per aver occupato l'animo e il pensiero nella dubitazione ch'egli gli aveva soluta e tolta via. <add resp="ed">[115-120]</add> Nel qual mentre sentendosi egli richiamare da Virgilio, pregò questo M. Farinata, come voi avete nel testo, che gli dicesse <emph>avaccio</emph>, cioè più presto, chi eron gli altri ch'eran seco dentro a quella arca; al che ei dice ch'ei rispose:
<quote rend="block"><lg><l>..... con più di mille giaccio:</l>
<l>Qua entro è lo secondo Federico,</l>
<l>E il Cardinale, e degli altri mi taccio.</l></lg></quote>
Tutti gli espositori antichi dicono che il Poeta intende qui di Federigo di Svevia secondo, e del Cardinale degli Ubaldini, chiamato in quei tempi il Cardinale per antonomasia, cioè per la grandezza sua, perciò ch'ei governava in gran parte la Corte di Roma. Ma nessuno sa già assegnare la cagione, perchè quel Federico sia messo fra questi che tenevan la mortalità de l'anima; ma dicono che tal cosa è, perch'ei fu nimico della Chiesa, e scomunicato da Papa Onorio; chè quando così sia, non par che questo sia il luogo ove ei meritava esser punito. Nientedimanco, perchè delle istorie di quei tempi non si ha molta notizia, bisogna rapportarsene a loro. Del Cardinale ne assegna la cagione giusta il nipote del Poeta, dicendo ch'ei fu, mentre ch'egli era in vita, udito più e più volte dire, che non sapeva se ei si era anima o non era, ma che sapeva bene, che se ella era, che l'aveva perduta infinite volte per l'affezione ch'ei portava a la sua parte Ghibellina. <add resp="ed">[121-126]</add> E qui ponendo l'ombra di M. Farinata fine a le sue parole, dice il Poeta che rivolse i passi suoi verso lo antico suo poeta, cioè dietro a Virgilio sua solita guida, andando <emph>ripensando</emph> e rivolgendo dentro a l'animo suo quel parlare <emph>nimico</emph>, cioè contro a l'animo suo, che gli aveva fatto M. Farinata, accennandogli la sua cacciata di Firenze. Del che accorgendosi Virgilio, per vederlo star sospeso e pensoso, dice che lo dimandò per qual cagione egli pareva così <emph>smarrito</emph> e fuori di sè. <add resp="ed">[127-132]</add> Il che dicendogli e scoprendogli il Poeta, soggiugne il testo:
<quote rend="block"><lg><l>La mente tua conservi quel che udito</l>
<l>Hai contro a te, mi comandò quel saggio,</l>
<l>E ora attendi qui; e drizzò il dito.</l></lg>
<lg><l>Quando sarai dinanzi al dolce raggio</l>
<l>Di quella, il cui bell'occhio tutto vede,</l>
<l>Da lei saprai di tua vita il viaggio.</l></lg></quote>
Tutti quei che fanno vera professione di cristiani debbono indirizzare la lor via e tutte l'azioni loro secondo il lume e il consiglio della sacra scrittura; perciò che quella sola n'è stata data da Dio per scorta e guida de' suoi eletti e nella vecchia e nella nuova Legge. Nè si danna o proibisce per questo ch'ei non si possa dare ancor qualche opera alle scienze umane; ma elle si debbono tenere per ancille, e questa per signora. Laonde tutti quegli ammaestramenti, che si cavan da' savi naturali e da esse scienze umane, si debbono confrontar con la sacra scrittura; e tanto quanto ei confrontono con quella, tanto debbono solamente seguitarsi, e non punto più: perciò che solamente la parola di Dio, e non alcuna altra cosa, ha essere, come dice il medesimo Profeta, la lucerna a' piedi e il lume a i passi nostri. E questo ne insegnano le parole, le quali riferisce qui il Poeta che, alzando il dito in segno ch'ei voleva dirgli una cosa di grandissima importanza, gli furon dette da Virgilio. Il quale non essendo stato mandato ad altro fine a lui, che ammaestrarlo delle cose appartenenti a la fede vera informata di carità, e non a la istoriale, veggendo che le parole di M. Farinata gli avevan tutto confuso e perturbato l'animo, predicendogli le avversità le quali gli dovevano avvenire, gli dice ch'ei conservi tutto quel ch'egli ha udito nella mente, per conferirlo a Beatrice, cioè con la sacra Teologia; da la quale ei saprà tutto il viaggio della sua vita, cioè com'egli debba governarsi in tutte le cose che gli accadranno, non essendo altr'il viver nostro, come disse l'Apostolo, che un viaggio, ed una peregrinazione. <add resp="ed">[133-136]</add> E detto che Virgilio ebbe questo, dice il Poeta ch'ei <emph>volse a man sinistra il piede</emph>; e dipoi
<quote rend="block"><lg><l>Lasciammo il muro, e gimmo inver lo mezzo</l>
<l>Per un sentier che a una valle fiede,</l>
<l>Che insin lassù facea spiacer suo lezzo.</l></lg></quote>
Era la scesa e la tagliata, per la quale si scendeva nel cerchio di sotto a questo, cioè nel settimo, a rincontro per il diritto a la porta della città; laonde avendo Virgilio guidato Dante lungo le mura di drento d'essa cittate perch'ei parlassi con quei due cavalieri, convenne, poi ch'ei n'ebbe girata quella tanta parte che parve a Virgilio, non solamente discostarsi da le mura e ricidere il piano del cerchio per linea retta, ma ritornare in su la man sinistra, ricidendolo per il traverso, tanto ch'ei tornassero a ritrovar la scesa al dirimpetto della porta della città. Onde disse: noi lasciammo il muro ed andammocene verso il mezzo, per un sentiero e per una strada che <emph>fiede</emph>, cioè ferisce e percuote e arriva, a una valle, la quale <emph>fa spiacere</emph> (e così leggono il Boccaccio e l'Imolese, e non <emph>spicciar</emph>, come il Landino) <emph>suo lezzo</emph>, cioè offende insino chi è lassù col cattivo odore; chè così significa <emph>lezzo</emph>. Ed arrivati in questa maniera i poeti nostri a la scesa detta disopra, Dante pon fine al capitolo; per il che porremo ancor similmente fine a la nostra lezione.</p></div3></div2>
<div2 type="parte" n="CANTO XI">
<div3 type="capitolo"><head>LEZIONE QUINTA CAPITOLO XI DELL'INFERNO DI DANTE <add resp="ed">[vv. 1-15]</add></head>
<p><quote rend="block"><lg><l>In su l'estremità d'un'alta ripa,</l>
<l>Che facevan gran pietre rotte in cerchio,</l>
<l>Venimmo sopra a più crudele stipa.</l></lg>
<lg><l>E quivi per l'orribile soperchio</l>
<l>Del grave puzzo, che l'abisso gitta,</l>
<l>Ci ritirammo dietro a un coperchio</l></lg>
<lg><l>D'un grande avello.....</l></lg></quote></p>
<p><add resp="ed">[1-9]</add> Da poi che i nostri poeti ebber girato tanto del sesto cerchio de l'Inferno, che a Virgilio parve che Dante potesse aver molto ben conosciuto il peccato, e le anime che son punite in quello, Virgilio prese (come voi sentiste nella lezione passata) il cammino verso il mezzo, attraversandolo a ricisa. Laonde arrivarono in su l'orlo del restante del vano, ov'ei furon forzati, per il gran puzzo che usciva di quello, ascondersi (come dice il testo) dietro a un coperchio d'una di quelle sepolture. Da la narrazion della qual cosa incominciando il Poeta questo undicesimo capitolo, dice: noi arriviamo <emph>in su la estremità</emph> e in su la sponda d'un'<emph>alta</emph>, cioè profonda, <emph>ripa</emph>, e scoscesa; perciò che <emph>ripa</emph> non vuol dire altro, secondo che scrive in questo luogo il Boccaccio, che una scesa o di pietre o di terra da un luogo a un altro, tanto ritta e repente, ch'ei non si possa andarvi, o vi si vadia con difficultà grandissima; nel qual modo figura il Poeta che fusse questa, fatta da pietre grandissime, che essendo rotte facevan cerchio e sponda al resto del vano. A la quale sponda arrivati, dice il Poeta, venimmo sopra a più crudele <emph>stipa</emph>, cioè massa e moltitudine d'anime racchiuse dentro a quella. Perciò che questa voce <emph>stipa</emph> (quando ella è nome, com'ella è qui) significa una massa di sterpi, come sono i pruni, ginestre e altre cose simili, tagliate e inviluppate insieme a caso, e fattone fastella per la comodità del portarle, per arderle dipoi nelle fornaci, o adoperarle a riempiere fosse, o bastioni, o altre simili macchine. Onde è presa qui questa tal voce, metaforicamente e per traslazione, da 'l Poeta per la multitudine delle anime racchiuse in questo baratro infernale; e la esposizione del Boccaccio sopra questo luogo lo dimostra chiaramente, dicendo egli così: "Intende qui l'autore per <emph>stipa</emph> le cose stipate, cioè accumulate insieme, sì come fanno i navicanti, chiamando le cose poste ne' loro legni strette insieme, <emph>stipate</emph> o vero <emph>stivate</emph>." E da questo modo del parlare prendendo l'autore quasi forma, vuole ch'ei s'intenda che sotto il luogo dov'ei pervennero erano stivate grandissime moltitudini di peccatori in più crudeli e maggiori pene, che non eran quegli che fino a quel luogo veduti aveva. E <emph>quivi</emph>, cioè in su l'orlo di questa ripa, dice il Poeta (tornando al testo) che arrivati ch'ei furono, ei furon constretti, <emph>per l'orribile soperchio</emph>, cioè eccessivo sopravanzamento, del puzzo (<emph>orribile</emph> per la qualità, e <emph>soverchio</emph> per la quantità che getta e manda fuori di sè <emph>il profondo abisso</emph>, cioè cupo e gran burrato, chè così chiamerà di sotto esso Inferno), di ritirarsi dietro al <emph>coperchio</emph> e a la lapida d'un <emph>grande avello</emph> e di una gran sepoltura. Il quale male odore, per il quale i nostri poeti si ebbero a cansare, è chiamato da lui <emph>puzzo</emph>, per denotare ch'ei non era naturale di quel luogo, ma nasceva accidentalmente da le pene che sono in quello; come da lo sterco nel quale son puniti i barattieri, da la corruzione delle piaghe con le quali son puniti quei che senton male della religione, e da molte altre brutture che voi vedrete di mano in mano di sotto, ch'ei mette che sieno nel restante dell'Inferno. E questa tal cosa non è tanto finta da lui per far verisimile la favola (per parlar secondo la lettera), o per mostrare quanto puzzino appresso a Dio e appresso a gli uomini da bene questi simili peccati enormi e brutti, quanto per pigliare un poco di tempo, e cattare una occasione per fare il ragionamento che voi udirete poco disotto, per la cagione che io vi dirò. Scrive Aristotile nel proemio della sua <title>Filosofia naturale</title>, parlando della via e del modo come si acquistino le scienze e le cognizioni perfette delle cose, ch'egli è congenita e innata in noi una via e uno ordine, nello acquistar le scienze e le discipline, d'incominciarsi e procedere sempre da quel che ci è più noto e più certo a quel che ci è manco noto e manco certo; dimostrando che quelle cose che ci son più note sono le più universali, e che quelle che ci son manco note son le manco universali. E questa conclusione è provata quivi da lui e per ragione e per esemplo. Per ragione, dimostrando che essendo lo intender nostro, com'egli è, simile al sentire, come al senso è più noto e prima conosce il tutto e il composto, che le parti che lo constituiscono, così è ancor similmente più noto a l'intelletto nostro lo universale, che non son le parti ch'egli contiene e comprende dentro di sè; onde gli è prima noto, per causa di esempio, nella cognizion dell'uomo, questo universale, <emph>corpo</emph> o <emph>animale</emph>, che <emph>terreste</emph> e <emph>bipede</emph> e <emph>capace di ragione</emph>, che son le parti che lo constituiscono, e con le quali ei si diffinisce e si dichiara. E per esempio, dimostrando che i fanciulli chiamon primieramente tutti gli uomini e le donne, <emph>padri</emph> e <emph>madri</emph>; e dipoi, quando la cognizione diventa in lor più perfetta, ei chiamono solamente <emph>padre</emph> e <emph>madre</emph> quegli che son lor padri e lor madri; il che è segno manifestissimo (soggiugne in quel luogo il Filosofo), che la cognizion nostra comincia e conosce prima in universale, e dipoi va al particulare, cioè incomincia da 'l più noto, e dipoi descende al manco noto. E però ei tien sempre in tutte le cose ch'egli scrive, come vi si è detto altra volta, per il più certo e per il miglior modo di generare in noi scienza questo, di cominciare dagli universali e dipoi discendere a' particulari. Nè sia alcun che dubiti che questa sia la vera via e il vero modo d'acquistar le scienze e le cognizioni delle cose, dicendo per il contrario, che avendo ogni nostra cognizione intellettiva origine dal senso, e non conoscendo il senso se non particulari, bisogna di necessità che l'intelletto nostro abbia ancora egli similmente prima cognizion de' particulari, e dipoi passi a gli universali. Chè a questo si risponde, che se bene il senso non conosce se non particulari, ch'ei procede ancora egli similmente, in questa cognizione de' particulari, da quel ch'è in loro più universale, che è il tutto che gli è più noto, al manco universale e più distinto, che sono le sue parti. Onde disse Aristotile nel luogo medesimo, ch'ei ci son prima note le cose composte, e di poi le semplici, cioè il tutto, che non è altro che un composto, che le sue parti, che son semplici e non composte. E che il senso proceda ancora egli, come voi avete inteso che fa l'intelletto nelle cognizioni sue, da 'l più noto e più universale al distinto e al particulare, e in quanto al tempo e in quanto al luogo, si vede (dice San Tommaso) manifestamente per lo esempio detto disopra de' fanciulli che chiamono primieramente tutti gli uomini e le donne padri e madri, e di poi in processo di tempo gli distinguono e conoscon particularmente. E uno che vede da lunge uno uomo conosce prima ch'egli è corpo; dipoi, nel vederlo muovere, ch'egli è animale; dipoi, appressandosegli più, ch'egli è uomo; e dipoi finalmente, ch'egli è Socrate o Platone. E a chi opponesse, che questa cognizion di conoscer prima ch'egli è corpo e animale e uomo, che Socrate o Platone, nasce da la distanza ch'è in fra l'occhio e la cosa ch'egli ragguarda, la quale è fuor della debita proporzione; e che s'ei fussero in debita proporzione, l'occhio: comprenderebbe ch'egli è corpo e animale e uomo e Socrate e Platone in uno instante di tempo medesimo; si risponde, che se bene tutte queste cognizioni si farebbero allora, o parrebbero (per parlar più rettamente) che si facessero, nel medesimo instante di tempo, ei non sarebbe però che quelle più universali, come sono verbigrazia <emph>corpo</emph> e <emph>animale</emph>, non precedessero almanco di ordine quella de' più particulari e più distinti, che sono <emph>uomo</emph> e <emph>Socrate</emph> e <emph>Platone</emph>. Questo modo e questo ordine volendo osservare similmente Virgilio nel dare cognizione al nostro Poeta di questa città di Dite, gliela dimostrò di fuori da discosto; e gli parlò primieramente di quella come d'uno universale e d'un tutto, quando egli gli disse nel capitolo passato:
<quote rend="block"><lg><l>........... omai, figliuolo,</l>
<l>S'appressa la città, che ha nome Dite,</l>
<l>Co' gravi cittadin, col grande stuolo.</l></lg></quote>
Chè queste due son le principali parti che constituischino e faccino le cittati, il sito circundato di mura, e una moltitudine di cittadini che l'abitino. E ora ch'egli lo ha introdotto dentro a quella, egli (come voi vedrete disotto) gli parlerà delle sue parti, e descenderà a' particulari, e circa a i luoghi che sono in quella, e circa gli abitatori, che son l'anime che l'abitono. E per aver maggior commodità a far questo ragionamento, e parer ch'ei venga a proposito, ei piglia questa occasione di aversi avuto a fermare così alquanto, rispetto al puzzo grande che gittava fuor di sè il vano dell'Inferno, in su la estremità della ripa del quale eglino erano arrivati. Per il che fare egli dice che si ritirarono, come voi vedeste disopra, dietro al coperchio d'un grande avello; <emph>ove</emph>, e nel quale avello, racconta il Poeta che vide una <emph>scritta</emph>, e un breve,
<quote rend="block"><l>Che diceva: Anastasio Papa guardo,</l>
<l>Lo qual trasse Fotin della via dritta.</l></quote>
Questo Anastasio, papa ed eretico, il quale mette il Poeta ch'era in questo sepolcro, fu Anastasio secondo; il quale fu per nazione romano, figliuolo d'un patrizio il quale ebbe nome Fortunato, e tenne il papato sotto Teodorico re de' Goti, circa a gli anni 500 del Signore. Nel qual tempo trovandosi egli in un concistoro ch'egli aveva ragunato, ove alcuni volevano, ancor che il clero non se ne contentassi, ribenedirlo, perchè era di già stato notato per eretico; egli, sentendosi gravare da 'l peso delle superfluità naturali del corpo, se ne andò a la sedia ordinaria, e postosi sopra di quella gittò fuori tutte l'interiora, e morì miseramente, come scrivono il Sabellico, il Volterrano e il Platina; e questo non ha dubbio alcuno. Ma egli è bene per il contrario dubbioso chi fusse questo Fotino, che lo <emph>trasse</emph> e tirò fuora della <emph>via dritta</emph>, cioè della verità cristiana, e fecelo diventare eretico: chè questo è il vero senso di queste parole, se bene elle son poste da 'l Poeta con uno ordine tanto anfibologico, ch'ei si potrebbe ancora intendere che Anastasio traessi egli Fotino fuor della dritta via, non Fotino Anastasio. Perciò ch'ei non potesse essere, come intendono comunemente gli espositori, quel Fotino Gallogreco, vescovo Smirnense, da 'l quale presero il nome gli eretici Fotiniani, per essere stato suscitatore e innovatore della eresia Ebionitica, la quale teneva che Cristo fusse nato di Maria e di Giosef secondo la via e il modo ordinario della natura; onde fu cacciato in esilio da Valentiniano Imperadore. Perciò che questo fu circa a gli anni del Signore 367; e Anastasio, che noi abbiamo detto, fu creato papa dipoi l'anno 500, secondo i tempi di Matteo Palmieri e di Giovanni Lucido; onde fu da l'uno a l'altro anni circa a 133. E se qualcuno dicesse ch'ei si ha intendere per questo Fotino la eresia Fotiniana, dicendo che quella, seguitandola egli, lo traesse fuor della via dritta, questo non è vero; perciò che Anastasio non cadde, secondo che si legge, nella eresia Fotiniana, ma cadde in quella di Acazio, Patriarca di Costantinopoli, e di Eutichio abate, i quali negavano in Cristo la natura umana, e lasciavangli solamente la divina. Per la qual cosa, o ei bisogna che questo fusse un altro Fotino, diverso da quello che noi abbiamo detto; e questo potrebbe molto bene essere, nominando Graziano nel Decreto fra gli eretici un altro Fotino, il quale ei dice che fu diacono Tessalonicense; o ei bisogna che il testo stia male, e abbia a dire, in cambio di Fotino, Plotino; il che io più tosto credo, scrivendo il Platina nella vita di Anastasio così:</p>
<p>"Anastasio, secondo alcuni scrittori, scomunicò Anastasio Imperadore, fautore di Acazio eretico; avvenga che, persuaso ancor dipoi egli da esso Acazio, mentre ch'ei tentava di liberarlo da la censura, s'inimicasse tutto il clero; il qual si sottrasse interamente dalla comunione e obbedienza di esso Pontefice, perchè egli si era senza consentimento de' cattolici communicato e intrigato con Plotino, diacono Tessalonicense, che seguitava l'errore e la eresia di Acazio."</p>
<p><add resp="ed">[10-12]</add> Era adunque in questa sepoltura, dietro al coperchio della quale si ritirarono i nostri poeti, questo Anastasio papa secondo, morto (come voi intendeste) per permissione divina, senza spazio di penitenza. E nel sepolcro finge il Poeta che fusse scritto il suo nome (il che non si ritrova nel testo che fusse in alcuno altro di quelli degli altri eretici), per dimostrare che la eresia può stare occulta in ogni altra persona, eccetto che in un papa. Nel qual luogo riferisce il Poeta che Virgilio gli disse:
<quote rend="block"><lg><l>Lo nostro scender convien che sia tardo,</l>
<l>Sinchè ei si ausi un poco in prima il senso</l>
<l>Al tristo fiato, e poi non fia riguardo.</l></lg></quote>
Tre sono, come voi potete aver inteso più volte, le parti che si ricercon principalmente a un poema, a voler ch'egli sia bello e approvato; la invenzione, la disposizione e la elocuzione ovver descrizione. E queste son tali e tanto belle in questo Inferno del Poeta nostro, ch'elle lo fanno, non che bello, bellissimo e maraviglioso. Ma ei ce n'è ben dipoi un'altra, che lo fa non manco bello e manco maraviglioso, che si faccino queste tre; la quale non è così conosciuta e considerata, come quelle, da ciascuno. E questo è il modo che usa il Poeta qualunche volta se gli offerisce, nel descriver le cose particulari ch'egli finge e mette in questo suo Inferno, la occasione di trattar di cose naturali e che appartenghino alla filosofia; e la dottrina e l'arte ch'egli usa in trattarle. E ne avete l'esempio particularmente in questo luogo; ove occorrendogli trattare de' mali odori, per descrivere più verisimilmente ch'ei poteva questo resto della voragine e del vano dell'Inferno (nel quale ei mette che sieno puzzi di fuochi sulfurei e sotterranei, acque torbide e sudice, animali schifi e puzzolenti, infermità e piaghe putride e corrotte, e molte altre cose simili), egli ci ammaestra dottissimamente come noi dobbiamo governarci circa a quegli, quando altrui non può fuggirgli. Per più chiara notizia della qual cosa è da sapere, ch'ei non si ritrova animale alcuno, se non l'uomo, che prenda diletto degli odori, in quanto odori, cioè che gli piaccino le cose odorifere, solamente perchè elle sono odorifere. E la cagione è, secondo che scrive Aristotile e ne' libri <title lang="lat">De anima</title> e in quello <title>Del senso e de' sensibili</title>, perchè gli odori sono stati posti nelle cose principalmente da la natura per un mezzo e per uno indizio, mediante il qual gli animali, che non hanno il discorso della ragione, possin conoscere quali cose sien quelle che sono a proposito per lor cibo e quali no, e dipoi per confortar quelle parti più nobili che fussin troppo fredde, e mediante tal freddo non potessin far perfettamente l'operazioni loro, essendo gli odori, o per meglio dire participando gli odori, per natura, di caldo e di secco. E che gli odori sien caldi e secchi si conosce manifestamente da questo, che tutti si aumentono e si accrescono col caldo e col secco, e per il contrario si diminuiscono e spengono col freddo e con l'umido; onde son sempre più odorifere quelle cose, ancor che le sien della medesima spezie, che nascon ne' luoghi caldi e secchi, che quelle che nascon ne' freddi e umidi. Per ciò diceva Teofrasto che i fiori dello Egitto, per le spesse inundazioni del Nilo, son manco odoriferi che quei de gli altri paesi. Della prima di queste due cose per le quali la natura ha fatti gli odori, cioè, acciò che gli animali per mezzo di quegli conoschino i cibi convenienti a la natura loro, hanno eglino bisogno universalmente tutti; perchè tutti hanno bisogno di nutrirsi, e di conservare e mantener col cibo la vita. Ma della seconda non ha bisogno se non l'uomo, per confortar e in certo modo riscaldare il cervello. E questo nasce, perchè l'uomo ha maggior quantità di cervello a proporzione di qual sia altro animale; il che gli è stato dato da la natura per le molte e varie operazioni de' sensi suoi interiori, che si fanno <emph>effettivamente</emph> in quello; onde è assegnata da Avicenna e da Albertomagno la parte dinanzi alla fantasia e al senso comune, quella del mezzo a la estimativa, e quella di dietro a la memoria. Io ho detto <emph>effettivamente</emph>, perchè così accordon molti Aristotile che dice che le sensazioni si fanno nel cuore, e Galeno che dice ch'elle si fanno nel capo, dicendo ch'elle si fanno nel cuore <foreign lang="lat">originaliter</foreign>, e nel capo <foreign lang="lat">effective</foreign>. Avendo avuto adunque l'uomo, per le cagioni dette, bisogno di sì gran quantità di cervello, ed essendo il cervello per sua natura frigido; onde quel sangue e quegli spiriti, che son per quelle vene che sono sparse per esso cervello per mantenerlo vivo, può facilmente esser tanto raffreddato, che l'operazioni che si hanno a fare in esso cervello si farebbon più tarde e più imperfette, e oltre a di questo ne potrebbe patir la vita, mediante le distillazioni che potrebbon cadere in molte parti del corpo per cagion di questo raffreddamento de' sangui; la natura per soccorrere a questo pericolo ha ordinati gli odori, che con la lor siccità e con la lor caldezza lo confortino e riscaldino, e posto in loro quel diletto e quel piacere ch'ei porgono al senso dell'odorato, acciò che l'uomo gli cerchi e gli usi. E però si dice, come voi sentiste disopra, che solamente l'uomo prende diletto degli odori, come odori, infra gli animali. Perciò che gli altri animali, se voi avvertite bene, non prendono piacere d'altri odori, che di quei delle cose ch'ei si cibano. Onde non vedrete mai ch'ei cerchino di fiori o d'altre cose odorifere, come fa l'uomo; che ha ritrovato per tal cagione insin al musco, il quale ei dicono ch'è la sanie e la marcia d'una apostema di non so che animale, e l'ambra, la quale ei dicono ch'è la sperma della balena, e il zibetto, che è un sudiciume che genera intorno a le parti, onde ei si purga il ventre, un animale chiamato ancora egli similmente <emph>zibetto</emph>. E se qualcuno si opponesse, dicendo ch'ei non è verisimile che la natura abbia fatte le cose odorifere e gli odori solamente per l'uomo, trovandosi degli animali che hanno il senso dello odorato migliore e più acuto di lui, come è il cane (il che parrebbe stato fatto da la natura vanamente, ed ella non suol però far mai nulla invano, s'ei non prendesse piacere degli odori, obbietto di tal senso), e veggendosi degli animali che fuggono alcuni odori particulari, come fanno per grazia di esempio le serpi quello delle corna o de' cuoi arsicciati, onde si può far coniettura (tenendo i filosofi, che dato un contrario si dia di necessità l'altro) ch'ei si truovino degli odori che per il contrario piaccino loro e dien loro diletto; a questo si risponde, che il senso dell'odorato può considerarsi in quanto al sentir gli odori più da lunge, e in quanto al conoscergli e giudicargli meglio. In quanto al primo modo del sentir gli odori più da lontano non è dubbio alcuno che il cane supera e vince l'uomo; perciò che l'uomo non odora molto da discosto; e la cagione è, come scrive il Filosofo nel quinto <title>Della generazione degli animali</title>, perchè egli ha molto piccolo il sensorio e lo strumento de l'odorato, rispetto a gli altri animali. E però dice Aristotile nel medesimo luogo, che i cani di Laconia senton più da lunge gli odori, che gli altri, perchè eglino hanno il muso più lungo degli altri; laonde andando l'odore per più lungo spazio per tal sensorio, va manco interrotto, e arriva più unito al luogo ove si fa la sensazione; ed ogni virtù quanto ella è più unita, tanto più opera. In quanto dipoi al sentire e discernere e conoscere le differenze degli odori, l'uomo lo fa meglio di ciascuno altro animale; perchè egli ha lo strumento e l'organo del sentire (dice Aristotile nel luogo medesimo) manco terreo e più purgato, e di più temperata complessione, che nessuno altro animale. Laonde, dove gli altri animali piglion diletto solamente degli odori che son nelle cose delle quali ei si cibono, e di questi anche non sempre, ma solamente quando eglino hanno voglia di mangiare (onde non vedrete mai, quando ei son satolli, star dipoi a fiutarle), l'uomo prende diletto, non solamente de l'odore de' cibi e del vino, ma di tutte le cose odorifere, e sempre. Da la qual cosa nasce ch'ei cerca bene spesso, per maggior diletto, di mescolare i cibi con gli odori, mescolando con le cose che ha fatto la natura per mangiare, quelle ch'ella ha fatte per odorare, per sentire, o con un senso solo quegli obbietti che son di due, o in un medesimo tempo il piacer del gusto e dell'odorato; il qual diletto è più tosto adulterino e accidentale, che vero e naturale, e nato e ricerco più tosto da una lasciva consuetudine di costumi, che da un retto giudicio di mente. Quanto al dir dipoi che le serpi fuggono e dispiace loro l'odore delle corna e del cuoio arso, si risponde che tale odore non dispiace loro e non lo fuggono in quanto odore, ma come un fummo che le offende apportando loro con l'acutezza sua un certo travaglio e una certa alterazione, come fa il fummo e i vapori, che escono da carboni male accesi in una stanza ov'ei non abbia esito, a gli uomini; che n'ha di molte volte privi di vita, non con l'odore, ma con una esalazione e con un vapore, che riempiendo loro il capo e i meati donde hanno a passar gli spiriti che escon dal cuore, fanno che il cuore resta soffocato in essi spiriti, e spegnesi e manca in lui la vita. Per il che si conchiude finalmente che solamente l'uomo, come noi dicemmo disopra, prende piacere degli odori, come odori. Ma tanto quanto gli porgono diletto e piacciono gli odori, intendendo per <emph>odori</emph> i buoni, tanto gli danno fastidio e dispiacciono per il contrario i cattivi, cioè i puzzi e i tristi fiati. Al che volendo rimediare la natura il più ch'ella poteva, gli fece il <emph>sensorio</emph>, cioè il luogo donde hanno a passare detti odori al cervello e al luogo ove noi gli sentiamo, turato; per il che l'uomo non odora, o pochissimo, s'ei non scuopre, tirando a sè l'aria, quel buco; il quale, subito ch'egli ha restato di ritirare a sè l'aria, nel modo detto, si riserra e ricuopre come prima da una certa cartilagine, che la natura ha fatto in quel luogo per questo officio e a questo effetto. E in questo modo l'uomo può fuggire in gran parte, se non in tutto, quegli odori che gli dispiacciono; io dico <emph>in gran parte</emph>, e non <emph>in tutto</emph>, perchè ei può star gran pezzo da l'una volta a l'altra a tirare a sè il fiato, ma non già sempre; perciò ch'egli è animale che ha sangue e polmoni, e gli animali così fatti non posson viver lungamente, per le cagioni ch'io vi ho altra volta dette, senza respirare. Veggendo adunque Virgilio (per tornare al testo) che il nostro Poeta non poteva fuggire di non sentire l'orribil puzzo ch'era in questo Inferno, avendo egli a camminar per quello, piglia questo altro modo (fondato in su quel detto de' filosofi, <foreign lang="lat">quod ab assuetis non fit passio</foreign>, cioè ch'ei non si patisce di quelle cose a le quali altrui è avvezzo), di farlo assuefare appoco appoco a tal puzzo, avanti ch'egli lo faccia scender dentro a esso burrato, onde egli usciva. E così egli ci ammaestra primieramente del modo col quale noi dobbiamo governarci circa a' tristi odori, quando noi non gli possiamo fuggire; onde dice: ei conviene che noi scendiamo un poco più tardamente questa ripa, insino a tanto che il <emph>senso</emph>, cioè l'odorato, si avvezzi e assuefaccia al <emph>tristo fiato</emph>, cioè reo e malvagio, che esce di questo abisso; perciò che fatto questo poco dell'abito, non farà più di mestieri che noi ci riguardiamo. E dipoi piglia questo tempo, per avere occasione di fare il ragionamento che voi udirete disotto, distinguendo i luoghi principali ch'ei mette che sieno in questa città di Dite. <add resp="ed">[13-15]</add> E per far la cosa più verisimile, e cader meglio in su questo proposito, il Poeta nostro racconta com'ei pregò Virgilio, che in quel mentre ch'ei si stavan così ritirati dietro a quello avello, che pensasse a qualche ragionamento da ricompensare il tempo ch'ei consumavano standosi quivi, dicendo:
<quote rend="block"><lg><l>...... ed io: alcun compenso,</l>
<l>Dissi lui, truova, che il tempo non passi</l>
<l>Perduto; ed egli: vedi che a ciò penso.</l></lg></quote>
Onde incominciò il bellissimo e utilissimo ragionamento che noi vi esporremo, concedendolo Dio, nella lezione che verrà.</p></div3>
<div3 type="capitolo"><head>LEZIONE SESTA <add resp="ed">[vv. 16-51]</add></head>
<p><quote rend="block"><lg><l>Figliuol mio, dentro da cotesti sassi,</l>
<l>Cominciò poi a dir, son tre cerchietti</l>
<l>Di grado in grado, come quei che lassi.</l></lg>
<lg><l>Tutti son pien di spirti maladetti;</l>
<l>Ma perchè poi ti basti pur la vista,</l>
<l>Intendi come e perchè son costretti.</l></lg></quote></p>
<p><add resp="ed">[16-21]</add> Procedendo Virgilio nel voler dare a Dante cognizione e notizia della città di Dite, secondo quella via e quella regola che noi vi dimostrammo nella lezion passata che ne insegna il Filosofo, di andare a le scienze procedendo da 'l confuso e universale al distinto e particulare; e avendogli dato nell'ottavo capitolo, ritrovandosi fuora di essa città, cognizion di lei in confuso e in universale, con dirgli:
<quote rend="block"><lg><l>....... omai, figliuolo,</l>
<l>S'appressa la città, che ha nome Dite,</l>
<l>Co' gravi cittadin, col grande stuolo;</l></lg></quote>
incomincia, oggi ch'ei si ritrovon dentro a quella, a dargli cognizion di lei distintamente e in particulare. Onde gli dice: figliuolo, dentro a cotesti sassi, cioè a quelle pietre che il Poeta disse disopra, che rotte in cerchio facevan la grande e spaventevol ripa del vano dell'Inferno, sono tre cerchietti <emph>di grado in grado</emph>, cioè posti di mano in mano l'un sotto l'altro, nella maniera di quegli ch'egli aveva lasciati a dietro. E questi sono il resto de' nove cerchi, ne' quali il Poeta divide, come noi v'abbiamo più volte detto, questo suo Inferno; cinque fuori della città di Dite; uno immediatamente dentro a le mura di quella, nel quale ei si trovavano; e questi tre, de' quali ei parla chiamandogli <emph>cerchietti</emph>, perchè ei giron tanto manco che quei di sopra, rispetto al sito e a la forma del vano che va sempre ristringendo di mano in mano, ch'ei si posson chiamare meritamente <emph>cerchietti</emph>, a rispetto a gli altri che son disopra, ov'il vano ha maggior circunferenza e maggior diametro. E tutti a tre, dice Virgilio, son pieni di <emph>spiriti maladetti</emph>, cioè di anime dannate, chiamate da lui così per quell'autorità dell'Evangelio: <foreign lang="lat">ite maledicti in ignem aeternum</foreign>; soggiugnendo a questo: e perchè ei <emph>ti basti</emph> dipoi, quando tu arriverai a loro, solamente <emph>la vista</emph>, cioè accertarti col sentimento del vedere di quel che tu arai compreso con quel dell'udire, <emph>intendi</emph>, cioè ascolta, ch'io ti dirò <emph>come</emph>, cioè in che modo, e con che pene e per qual cagione ei sien constretti e ritenuti in tal luogo. <add resp="ed">[22-24]</add> Per il che fare egli dice:
<quote rend="block"><lg><l>D'ogni malizia, che odio in cielo acquista,</l>
<l>Ingiuria è il fine, ed ogni fin cotale</l>
<l>O con frode o con forza altrui contrista.</l></lg></quote>
Nelle quali parole ei fa, per principio del suo parlare, questo fondamento, che infra i vizii, i quali dispiacciono a Dio universalmente tutti (il che egli dimostra chiamandogli <emph>malizie</emph>, cioè mali, perciò che ogni male gli dispiace), ne sono e se ne ritruovano alcuni, che non solamente gli dispiacciono, ma che gli sono in <emph>odio</emph>. E questi sono quegli, il fine de' quali è la <emph>ingiuria</emph>, cioè qualche operazione e qualche effetto contrario a la iustizia; chè così significa questa parola <emph>ingiuria</emph>, essendo ella composta di <emph>in</emph>, dizione privativa, e <emph>iura</emph> che vuol dire iustizia o ragione; onde dice Aristotile nella <title>Rettorica</title>, parlando della ingiuria, ch'ella non è altro che quei nocimenti e quelle offese che si fanno volontariamente contro a l'ordine e a la disposizione della giustizia. E la ragione per la quale questi peccati, che hanno per fine la ingiuria, non solo dispiacciono a Dio, ma gli sono in odio, è perchè ei son dirittamente contro a la natura di Dio; perciò che Dio, essendo sommo bene, giova, e porge ben sempre; e questi per il contrario offendon sempre e fanno sempre male. E questo tal fine d'ingiuriare e offendere dice il Poeta che contrista e perturba sempre <emph>con frode o con forza</emph>; cioè si consegue e si manda sempre a effetto, o per mezzo di qualche frode e di qualche inganno, o per mezzo della forza, cioè con usar forza e violenza contro a chi si fa ingiuria.
<quote rend="block"><lg><l>Ma perchè frode è de l'uom propio male,</l>
<l>Più spiace a Dio; e però stan di sotto</l>
<l>Gli fraudolenti, e più dolor gli assale.</l></lg>
<lg><l>De' violenti il primo cerchio tutto.</l></lg></quote>
<add resp="ed">[25-27]</add> Da poi che Virgilio ha fatto questo fondamento, che i vizii, che hanno per fine ingiuriare o con frode o con forza, non solamente dispiacciono a Dio, ma sono odiati da lui, egli dice che quegli che ingiuriono per mezzo della <emph>frode</emph> gli sono ancor molto più in odio, che quegli che lo fanno con la <emph>forza</emph>. Ed assegnandone la ragione, dice che ciò è per esser la <emph>frode male propio</emph> e peculiar <emph>dell'uomo</emph> cioè usata solamente da lui. La cagione della qual cosa è, perchè essendo la frode una operazione la quale non apparisce e non si dimostra mai come ella è, ma tutto in contrario (perciò ch'ella è sempre rea e cerca d'offendere, e dimostrarsi per il contrario buona e di voler giovare), non la può usar se non l'uomo; il quale avendo il discorso della ragione, può mediante quello celare astutamente l'intenzion sua, e ancor ch'ella sia mala e cattiva, ricoprirla e asconderla sotto qualche velame e qualche ombra di bene. Dove gli altri animali, non avendo altra cognizion che la sensitiva, non possono celare o mutare quegli indizii, che dimostrano i sensi, di quel ch'eglino appetiscono o cercon di fare. Nè osta a questo il veder qualche animale, o per difendersi e scampar la vita (come fa quel pesce che noi chiamiam vulgarmente <emph>calamaio</emph>, che sparge quel licor nero, quando ei sente chi vuol pigliarlo, per intorbidar l'acqua onde ei non sia veduto), o pigliare altri animali (come fa il granchio marino, che vedendo l'ostriche aperte, mette lor fra l'un nicchio e l'altro uno sassolino, acciò che non potendosi elleno riserrare, ei possa metter le branche dentro e pigliarle), usar modi tanto astuti, ch'ei par ch'ei si possin chiamar fraude; chè questo è in lor un instinto e una proprietà naturale, non è fraude che sia usata da loro per elezione. E ch'ei sia il vero, vedete che tutti gli altri della sua spezie useranno di far il medesimo; onde non può tale astuzia chiamarsi <emph>fraude</emph>, sì come non si può chiamare <emph>arte</emph>, verbigrazia, nelle rondini il sapere elleno fabricarsi sì bene i nidi, facendogli elleno tutte nella maniera medesima. Per questa ragione adunque, e per aver l'uomo nella forza molti animali che lo superono e vincono, e nella fraude nessuno, non solamente che lo equipari, ma sappia o possa imitarlo, il Poeta dice che la <emph>frode</emph> è <emph>mal propio de l'uomo</emph>; e per tal cagione ella è più in odio a Dio e più gli dispiace, che non fa la <emph>forza</emph>. Al che si potrebbe aggiugnere ancora quest'altra ragione, che avendo Dio dato a l'uomo l'intelletto e la ragione, perchè egli avanzi e superi d'eccellenza e di perfezione tutti gli altri animali, e facendosi la fraude con discorso e con operazion della ragione, a Dio dispiace grandemente ch'egli usi così degna e nobil potenza, datagli da lui perchè egli operi bene, in offesa e danno e di sè e d'altri. E per tal cagione, dice il Poeta nel testo, <emph>stanno di sotto</emph> nell'ottavo e nel nono cerchio, che sono gli ultimi dell'Inferno, e sono <emph>assaliti</emph>, cioè tormentati da maggior pena e dolore, i <emph>fraudolenti</emph>, cioè quegli che ingiuriono e offendono con fraude; e il primo cerchio, ch'è il settimo, è tutto de' <emph>violenti</emph>, cioè di quegli che ingiuriono e offendono per forza e per violenza.
<quote rend="block"><l>Ma perchè ei si fa forza a tre persone,</l>
<l>In tre gironi è distinto e construtto.</l>
<lg><l>A Dio, a sè, al prossimo si puone</l>
<l>Far forza, dico in loro ed in lor cose,</l>
<l>Come udirai con perfetta ragione.</l></lg>
<lg><l>Morte per forza e ferite dogliose</l>
<l>Nel prossimo si danno, e nel suo avere</l>
<l>Rovine, incendi e tollette dannose.</l></lg>
<lg><l>Onde omicide e qualunche mal fiere,</l>
<l>Guastatori e predon, tutti tormenta</l>
<l>Lo giron primo per diverse schiere.</l></lg></quote>
<add resp="ed">[28-39]</add> Lascia il Poeta da parte i fraudolenti e il luogo ov'ei son puniti; e seguita di parlare de' violenti e del primo cerchio, cioè del settimo, ov'ei mette ch'ei sieno. Il qual ei dice ch'<emph>è distinto in tre gironi</emph>, cioè che il suolo e il pian suo è diviso in tre circunferenze, abbracciate e contenute l'una da l'altra, che ciascuna ha di diametro e di larghezza la terza parte del suo piano. Il che dimostra esser fatto, perchè potendosi fare violenza a tre sorti di persone, cioè a sè stesso, al prossimo e a Dio, sono ancor di tre maniere i violenti, cioè violenti contro a lor medesimi, contro al prossimo e contro a Dio. De' quali ei mette che sia punita la violenza usata nel prossimo nel primo cerchietto, subito che si scende in sul piano del settimo cerchio, come peccato manco grave; la violenza contro a sè stesso, come più grave, nel secondo, che viene a esser quel del mezzo; la violenza contro a Dio, come gravissima, ne l'ultimo. Il che è fatto da 'l Poeta secondo l'ordine della giustizia, devendo noi secondo l'ordine della carità amar primieramente sopra a ogni altra cosa Dio, dipoi noi medesimi, e dipoi il prossimo. E perchè ei si può (seguita il testo) far forza e usar violenza contro a Dio, contro a sè stesso e contro al prossimo, e in loro e nelle lor cose, egli incominciandosi da 'l prossimo dice ch'ei si può, in quanto a lui, torgli la vita o ferirlo e batterlo con battiture che gli dieno dolore, e in quanto a la roba, rovinargli le sue possessioni, ardergli le sue case, e spogliarlo del suo avere con <emph>tollette dannose</emph>, cioè con ruberie e rapine; chè così significa questa voce, la quale era in quei tempi assai bene in uso, e si truova nel Villano. Egli dice che nel primo cerchio son tormentati, per diverse schiere, quegli ch'hanno usato violenza contro al prossimo nella persona, e quegli che l'hanno usata nella roba, cioè micidiali e <emph>qualunche mal fiere</emph>, cioè fedisce e batte, e i <emph>guastatori e predoni</emph>, cioè rovinator di possessioni e di case, e predatori. Nella qual cosa, cominciandosi egli da i violenti contro al prossimo, egli viene non solamente a osservar l'ordine della giustizia e della carità che noi dicemmo di sopra, ma ei viene ancora a osservare l'ordine che noi dicemmo della dottrina e de l'acquistar la cognizion delle cose, incominciandosi da le più note, e procedendo a le manco note. Con ciò sia ch'ei sien molto più note e più palesi l'offese che si fanno nella persona e nell'aver del prossimo, che quelle che si fanno a sè stesso e ne' suoi beni; e più note ancor quelle che si fanno a sè stesso o nelle facultà sue, che quelle che si fanno a Dio e a le cose sue. <add resp="ed">[40-45]</add> Dopo questo seguita il testo:
<quote rend="block"><lg><l>Puote avere uom in sè man violenta</l>
<l>E ne' suoi beni; e però nel secondo</l>
<l>Giron convien che senza pro' si penta</l></lg>
<lg><l>Qualunche priva sè del vostro mondo,</l>
<l>Biscazza e fonde la sua facultate,</l>
<l>E piange là dove esser dee giocondo.</l></lg></quote>
Trattato che ha Virgilio de' violenti contro al prossimo, ei passa a trattar de' violenti contro a lor medesimi. De' quali, potendosi offender sè stesso medesimamente e nella persona e nello avere, egli dimostra come e il modo; dicendo che l'uomo può usar <emph>man violenta</emph> in sè stesso, togliendosi od offendendosi la vita, e ne' suoi beni, mandandogli male e consumandogli biasimevolmente. E questi dice che <emph>si pentono</emph>, per rispetto del dolor ch'ei sentono (ma in vano, perchè nello inferno non è redenzione alcuna) nel <emph>secondo girone</emph>, cioè son tormentati e puniti nel giron del mezzo. E dichiarando meglio la lor condizione e il loro peccato, dice che in quel luogo è tormentato <emph>qualunche priva sè del vostro mondo</emph>, cioè che si toglie da sè stesso la vita, e <emph>qualunche</emph>, cioè ciascuno che, <emph>biscazza e fonde la sua facultate</emph>. Questo è uno di quei luoghi, ascoltatori ingegnosissimi, ov'il Poeta ha usato in esprimere il suo concetto parole tanto proprie, e modo di dire tanto a proposito, ch'ei si può certamente chiamar bellissimo e artificiosissimo. E nientedimanco ci sono stati di quegli che non hanno solamente <add resp="ed">[non]</add> conosciuto la sua bellezza, nè intesa la sua arte, ma che l'hanno biasimato e tenuto per brutto, dicendo ch'egli arebbe fatto molto meglio a dire <emph>consuma e sperde</emph>, che <emph>biscazza e fonde</emph>; il che è nato, come voi vedrete, per non avere inteso bene la forza delle parole, nè considerato il modo del dire. Per il che far voi avete a sapere, che questa voce <emph>biscazza</emph> significa nella nostra lingua un luogo nel quale si ritenga il giuoco, ma non così publicamente come nelle <emph>baratterie</emph>; perciò che nelle <emph>baratterie</emph> va a giuocare chiunche vuole, senza esservi conosciuto e senza avere conoscenza di quei che vi giuocono, e nelle <emph>bische</emph> vanno a giuocar solamente quei che vi hanno pratica e conoscenza; e oltre a di questo vi vanno ancor con qualche riguardo e con qualche rispetto, il che non avvien nelle baratterie. Da la qual cosa nasce che molti, che si dilettano e sono vaghi del giucar meramente per avarizia, e hanno qualche rispetto, o per essere figliuoli di famiglia o per dare opera alla mercatura o per avere in custodia danari d'altri, s'inducono a giucare in queste bische, come in luoghi più segreti, dove molte volte avviene che uno si arà prima giucato ciò ch'egli ha, ch'ei si sappia fuori quasi per persona. E così si viene comunemente a far maggior disordini, e più persone rovinano per mezzo del giuoco in queste bische, che in altri luoghi. Trovasi oltre a questi un'altra sorte d'uomini che mandon male il loro, spendendolo senza regola alcuna, e si può dir violentemente; perciò ch'ei lo gettan via prodigalissimamente ad ogni occasione, senza considerazione o rispetto alcuno, e lo spendon, come noi diciamo vulgarmente, e non sanno in che. Queste due sorti d'uomini volendo descrivere il Poeta, dice della prima, <emph>biscazza</emph>, cioè manda male per mezzo del giuoco bruttamente, come voi avete sentito, <emph>per le bische</emph> il suo avere. Il che non arebbe significato a dir, <emph>giuoca</emph>; con ciò sia ch'ei si possa giucare, e per piacere, publicamente a giuochi di passatempo, ove non corra molti danari, come facevan gli antichi nostri per le loggie publiche, che voi vedete in Firenze, a tavole e a scacchi; e con persone onorate per le case a' trattenimenti, dove gli uomini non si giuocon e mandon mai male tutto il loro, come si fa in quei luoghi segreti, ove non si va, come si è detto, se non per giucare. Il che quando volessi ben dire alcuno che non possa esser senza vizio, e ch'ei sia contro a la carità cristiana, e conseguentemente pecca, ei non par che meriti di esser chiamato usar violenza ne' suoi beni, nè d'esser punito in luogo così basso e con pene così gravi, com'il Poeta pone che sien puniti questi violenti contro a lor stessi. E parlando dipoi de' secondi, che mandon male il loro avere senza saper in certo modo come (onde non si può veramente dire ch'eglino spendino le loro ricchezze, ma piuttosto ch'ei le distrugghino e se le lascino, come noi usiamo dir proverbialmente, cader di mano o uscir fra le dita), egli usa questo verbo <emph>fonde</emph>, pigliando la traslazione de la natura de' metalli (perchè per il più si giuoca argento o oro), i quali, quando si fondono, passano per ogni minima fessura, e perdonsi, e vanno agevolmente male. Questa traslazione di questo verbo <emph>fonde</emph> non considerando il Bembo, nè manco intendendo la proprietà di quell'altro <emph>biscazza</emph>, e volendosi far censore, come dice il nostro Carlo Lenzoni in quella sua difensione di Dante, d'una lingua che, non essendo sua natia, ei non intendeva ben la forza delle sue parole, biasimò (come io vi dissi di sopra) questo luogo, e disse che Dante arebbe fatto molto meglio a dire, in luogo di <emph>biscazza</emph> e <emph>fonde</emph>, <emph>consuma</emph> e <emph>sperde</emph>. Il che, come dice il Lenzoni, non sarebbe stato vero; con ciò sia che <emph>consuma</emph> e <emph>sperde</emph> sieno due parole generali, che non posson muovere altrui con alcuna particular similitudine o esempio, come muove il significato della metafora del verbo <emph>fonde</emph>. Seguita dopo questo il testo: <emph>E piange là dove esser dee giocondo.</emph> Questo verso, secondo me, è molto difficile a intendere. E tutti quei che lo espongono, che sono gli antichi (perciò che il Landino non ne parla, e il Vellutello dice quel medesimo che il Boccaccio), riferiscon questo <emph>e piange</emph> a colui che biscazza e manda male il suo; il che io non appruovo, e non mi par che sia la mente del Poeta. Per la qual cosa, essendo di contraria opinione a loro, e volendo portar loro quella riverenza che si conviene, e usar quella modestia che conviene a me, io reciterò l'opinion loro con le propie parole loro; dopo quella io vi dirò la mia, e poi lascerò liberamente nel giudicio di ciascuno il pigliare quella che più gli piace e che gli par che quadri più al testo. Quello espositore, ch'io ho senza nome, il quale io vi ho detto che fu contemporaneo di Dante, e che scrive che gli parlò più volte, dice esponendo questo luogo (per cominciarsi da lui come più antico): "Quello che manda male giucando il suo avere, quando ha perduto, piange; e doverebbe esser lieto. Però che sapendo male usare le sue ricchezze, commetteva con esse molti peccati. Dove, tolta la cagione, tolto è l'effetto; sì ch'ei si doverebbe allegrare di non poter più peccare, e di aver perdute le cose che, da che egli gli usava in mala parte, gli erano materia di peccare." Il Boccaccio lo espone in quest'altra maniera: "Egli piange d'aver così fatto, dove egli sarebbe giocondo avendo fatto il contrario, cioè conservato e non mandato male il suo." E Benvenuto da Imola dice: "Ei piange e s'attrista e si duole nella vita dov'ei doveva allegrarsi; perchè si ha da sè tolto il bene essere, cioè lo avere, senza il qual non può l'uomo vivere bene e acconciamente." E queste sono le opinioni degli antichi, le quali io non biasimo; ma io sento bene al contrario di loro. Con ciò sia ch'ei referischino tutti, come io dissi disopra, quel <emph>piangere</emph> a colui che ha mandato male il suo, dicendo che tal cosa gli è di poi sempre cagione del pianto; non essendo il <emph>maggiore dolore che ricordarsi del tempo felice nella miseria</emph>, come disse altrove il Poeta nostro; nè sia cosa alcuna più dura a incominciarla a provare nuovamente, nè più difficile a imparar a sopportare, che la povertà, come disse il Poeta lirico. E io tengo ch'ei si abbia a riferire a un'altra sorte di violenti contro a sè stesso; perchè a me pare che l'uomo possa usar violenza contro a sè stesso, e in quanto al corpo, togliendosi la vita, e in quanto all'anima, affigendosi o dandosi maninconia di molte cose ch'ei non doverebbe, e più ch'ei non doverebbe; il che guasta la complessione, accorcia la vita e genera ne l'uomo infiniti altri mali. E quello che mi fa aver questa openione è la prima cosa in fatto, avendo veduti molti ch'hanno lo stato loro di sorte ch'ei doverrebbono guidar lietamente la vita loro, e nientedimanco si danno tanto pensiero d'ogni minima cosa, non solamente loro, ma che vadia attorno pel mondo, e d'ogni minimo travaglio che ne apporti il tempo e la fortuna, ch'ei vivon sempre mal contenti e afflitti e tormentati da la maninconia; e di poi il modo del dire che usa il Poeta, mettendo quello <emph>e</emph> <add resp="ed">[a]</add> l'ultimo verso. Perciò che quando noi mettiamo uno <emph>e</emph> a l'ultima cosa di molte che noi abbiamo dette (e così usa la lingua nostra), ei mostra ch'egli ha ancora a essere a tutte l'altre; come sarebbe verbigrazia dire: Virgilio fu poeta, Orazio fu poeta e Dante fu poeta. Avendo dunque detto il Poeta: <emph>qualunque si ammazza da sè, qualunche manda male il suo</emph>, e dicendo poi: <emph>E piange là dove esser dee giocondo,</emph> s'intende: <emph>e qualunche piange là dov'ei doverebbe esser lieto</emph>; che son quegli che, com'io v'ho detto, stando maninconosi e affligendosi senza averne giusta cagione, vengono a usar violenza contro a di loro stessi nell'anima, come fanno quegli che si ammazzono nel corpo. E se alcun dicessi: O che vuol dire ch'ei non usa dipoi questo medesimo modo ne' violenti contro al prossimo, cioè non gli divide in chi usa violenza contro a la lor persona, e in chi l'usa contro a la loro anima? si risponde ch'ei lo fa, perchè nell'anima del prossimo non può usarsi violenza; perchè fagli che mal tu vuoi o nella persona o nell'avere, se ben tu lo contristi, tu non puoi però far voler a l'anima sua, se non quel che vuole ella volere. E però noi diciamo e tegnamo che questo ternale si abbia a esporre così: che nel primo girone de' tre, ne' quali è diviso il settimo cerchio dell'Inferno, son puniti i violenti contro a loro medesimi, che son quegli che si tolgono la vita da loro stessi; quegli che mandon male bruttamente le loro fecultà; e quegli che si danno maninconia e dolore, dovendo stare allegri, cioè senza cagione e a torto. E questa è l'oppenione nostra sopra questo luogo. Pigli or ciascun di voi liberamente quella che più gli piace; chè a noi basta avervela detta. <add resp="ed">[46-51]</add> Dopo questo seguita il testo, parlando della terza spezie de' violenti, che son quegli che la usono verso Dio:
<quote rend="block"><lg><l>Puossi far forza nella Deitate,</l>
<l>Col cuor negando o bestemmiando quella,</l>
<l>E spregiando natura e sua bontate.</l></lg>
<lg><l>E però lo minor giron suggella</l>
<l>Del segno suo e Sodoma e Caorsa</l>
<l>E chi, spregiando Dio, col cuor favella.</l></lg></quote>
Seguitando il Poeta il medesimo ordine nel parlar de' violenti contro a Dio, ch'egli ha fatto nel trattar de' violenti contro a lor stessi e contro al prossimo, dimostra primieramente qual sia la violenza che può usarsi contro a Dio, dicendo ch'ella è negare la Deità sua col cuore, o bestemmiarla. Ove dicendo <emph>col cuore</emph>, ei mostra che la violenza inverso Dio è diversa e contraria da quella del prossimo e di sè stesso; perciò che queste trapassano da l'agente nel paziente, e appariscon e rimangon nell'ingiuriato, così quella che si usa in sè stesso, come quella che si usa contro al prossimo (perciò che chi fa violenza a sè stesso è in tal caso agente e paziente, agente in quanto ei fa l'ingiuria, e paziente in quanto ei la riceve e sopporta); e la violenza e l'ingiuria che si fa contro a Dio e rimane totalmente nell'agente e in colui che la fa, e non trapassa in modo alcuno in Dio. Il che accenna il Poeta, dicendo ch'ella si fa <emph>col cuore</emph>, cioè riman nel cuore di chi la fa; perciò che Dio da la parte sua non può essere offeso in alcun modo dagli uomini, nè con fatti nè con parole; co' fatti, perchè egli non è sottoposto a la potenza umana, e con le parole, perchè essendo egli somma purità e somma perfezione, non si può dir di lui cosa alcuna in disonore e diminuzione della divinità e bontà sua; ma si può ben (come dice il testo) da la parte nostra negare la deità sua, o bestemmiarla, cioè attribuirgli cose che non se gli convengono, o torgli di quelle che se gli convengono, ma solamente, come si è detto, dentro a' cuori e a gli animi nostri, e non realmente. E puossi oltre a di questo, dice il testo, usar violenza contro a le sue cose, intendendo per quelle la natura e l'arte. Ove è da notare, che se ben tutte le cose sono di Dio, onde si posson chiamar universalmente <emph>sue</emph>, il Poeta chiama particularmente <emph>sue</emph> e la natura e l'arte; perchè la <emph>natura</emph> essendo quella legge e quella regola, con la quale egli ha ordinato che si faccino e si governino e mantenghino le cose, depende immediatamente da lui; e l'<emph>arte</emph> essendo quella prudenza fattiva (per chiamarla per ora così), che Dio ha dato a l'uomo, con la quale ei possa supplire a' bisogni della natura, imparando e imitando lei, depende di poi da essa natura; onde chiama disotto il Poeta la natura <emph>figliuola</emph> di Dio, e l'arte sua <emph>nipote</emph>. Contro a le quali due cose dice il Poeta che si può usar violenza in questi modi: contro a la natura, con impedire la generazione umana, sfogando quel prurito della carne, ch'ella ha dato a l'uomo perch'ei dia opera a essa generazione, in modi ch'ei non ne abbia a seguitar tal effetto; e contro a l'arte, cercando di acquistare avere, di accrescerlo con modi contrarii a essa natura, come voler far multiplicar per lor stesse quelle cose che non posson farlo, come fanno gli usurai i danari; e non di far multiplicar quelle, con la fatica delle nostre mani, che per loro non multiplicherebbero, o poco, come sono i frutti della terra, o aiutare l'uomo con sopperire di fargli di quelle cose ch'egli ha di bisogno, e non gli son fatte da la natura come agli altri animali, come son le veste, le abitazioni e altre cose simili, che tutto si fa con l'arte. E però dice il testo che il minor cerchio, cioè quel che è rasente il vano del restante dell'Inferno, ch'è minore per essere abbracciato e contenuto da gli altri due, <emph>suggella</emph> della sua stampa, cioè punisce con le sue pene, questi violenti contro a la natura e contro a l'arte; ponendo pei violenti contro a natura la città di Soddoma, nella qual multiplicò tanto questo peccato de l'impedire e guastar la generazione, ch'ella fu per tal cagione rovinata e disfatta da Dio; e per gli usurai, Caorsa città di Provenza, o veramente nel Tolosano, nella quale era in quei tempi tanto in uso l'usura, e tal abito ne avevano fatto gli abitatori di quella, che il Boccaccio riferisce, che quando ei si diceva a uno ch'ei fusse Caorsino, ei s'intendeva ch'ei fusse usuraio. E suggella, seguita il testo, chi <emph>spregiando Dio favella col cuore</emph>, cioè lo niega e bestemmia dentro a la mente e al pensiero suo. E lui ponendo ultimamente fine il Poeta al parlar de' violenti, porremo ancor noi insieme con lui fine a questa lezione.</p></div3>
<div3 type="capitolo"><head>LEZIONE SETTIMA <add resp="ed">[vv. 52-66]</add></head>
<p><quote rend="block"><lg><l>La frode, onde ogni coscienza è morsa,</l>
<l>Può l'uomo usare in colui che si fida,</l>
<l>Ed in quel che fidanza non imborsa.</l></lg></quote></p>
<p><add resp="ed">[52-54]</add> Due sono i modi, come voi sentiste di sopra nel principio delle parole di Virgilio, co' quali si nuoce e fa ingiuria al prossimo. Del primo de' quali, ch'è la forza, avendo egli parlato a bastanza, dimostrando in quanti modi e contro a quante maniere di persone ella può usarsi, parla oggi del secondo, il quale è la fraude. E perchè ei si truova di due sorti fraude; una che non è peccato, come sarebbe per grazia di esempio fuggirsi di man de' Mori un che fusse lor prigione, con usare qualche fraude; e un'altra ch'è peccato, e questa è quella che si usa ingiustamente contro al prossimo; ed egli intende parlar di questa, dice: <emph>La frode onde ogni coscienza è morsa,</emph> cioè quella frode che, per esser contro a la giustizia, quando l'uom la commette si sente mordere e riprender da la conscienza. Ove è da notare, che dicendo il Poeta che ogni uomo, quando ei frauda o inganna il prossimo, se ne sente rimorder la conscienza, dimostra che se ei si truova pure alcun che non abbia tal rimorso, ch'egli non è uomo. E la cagione è, perchè ei convien ch'egli abbia perduto quel che lo fa essere uomo; il che è la ragione. Perciò che la conscienza non è altro, secondo ch'io so cavar da' nostri teologi e particularmente da S. Tommaso (dicendo egli che il rimorso della conscienza conseguita a qualche applicazion della cognizion nostra di qualcosa che noi abbiamo fatta, o che noi discorriamo fare, contro al giusto e al dovere), che la ragione che ce ne riprende. Chi non ha adunque conscienza non ha ragione; e chi non ha ragione non è uomo, ma è trapassato in natura di fiera e di bestia, in quel modo che voi intenderete di sotto che fanno quegli che il Poeta chiama <emph>bestiali</emph>. Questa frode ch'è ingiuria e peccato, dice il Poeta che puote usarsi e in chi <emph>si fida</emph>, cioè ha qualche confidenza particulare in colui da 'l quale gli è usato frode, e in chi non si fida, cioè non ha in colui, dal quale gli è usato frode, confidanza alcuna altra che quella che pare che apporti naturalmente a gli uomini l'essere d'una specie medesima. E in questo modo viene il Poeta a aver diviso la frode in due specie; l'una delle quali egli chiama, come si cava più giù da 'l testo, <emph>inganno</emph>, e l'altra <emph>tradimento</emph>.
<quote rend="block"><lg><l>Questo modo di dietro par ch'uccida</l>
<l>Pur lo vincol d'amor che fa natura;</l>
<l>Però nel cerchio secondo s'annida</l></lg>
<lg><l>Ipocrisia, lusinghe e chi affattura,</l>
<l>Falsità, ladroneccio e simonia,</l>
<l>Ruffian, baratti e simile lordura.</l></lg></quote>
<add resp="ed">[55-60]</add> Divisa che ha Virgilio la frode in queste due specie, <emph>tradimento</emph> e <emph>inganno</emph>, egli lascia la prima, e parla della seconda, dicendo che questo modo ultimo, de l'usare frode in chi <emph>fidanza non imborsa</emph>, uccide e spezza <emph>solamente</emph> il vincol d'amore naturale; chè così significa quella dizione <emph>pure</emph>, onde disse il Petrarca:
<quote rend="block"><lg><l>Ferir me di saetta in quello stato,</l>
<l>E a voi armata non mostrar pur l'arco.</l></lg></quote>
Con la qual ragione egli pruova, la frode esser molto men grave peccato, che non è lo inganno. E lo argomento si forma così: Quella specie di frode, che ingannando gli uomini rompe solamente il vincolo d'amor della natura, è manco grave de l'altre; l'inganno rompe solamente il vincol d'amor ch'è da natura; adunque l'inganno <add resp="ed">[etc.]</add>. Per perfetta notizia della qual cosa è da sapere che la natura ha dato a ciascuno animale una inclinazione di amare e aiutare sempre gli altri della sua specie. E questo è stato fatto da lei, acciò ch'ei si conduca ciascuno a la perfezione che conviene a la natura sua, acciò ch'ei possa generar degli altri, onde venghino a mantenersi le specie; della qual cosa ella è, per conservazione e ornamento dell'universo, studiosissima. Nè osta a questo il vederne talvolta qualcuno nimico de gli altri, e che cerchi di offendergli; perchè chi ricercherà bene la cagione troverrà ch'ella sarà accidentale. E questo amor naturale è stato dato da lei ancor più a la specie umana, che ad alcuna altra; perchè l'uomo, essendo offeso in quanto al corpo, per cagion della complessione sua tanto temperata, da infinite più cose; e avendone bisogno di più, come sono di chi lo allievi, di casa, di veste, di cibi e d'altre cose; ha molto più bisogno de l'altro uomo, che animale alcuno altro degli altri animali della sua specie. Per il che egli fu fatto, dice il Filosofo nel primo della <title>Politica</title>, da la natura animal gregario e sociabile, cioè inclinato a vivere in compagnia e in schiera, come fanno i gru, e non solivago e che si diletti di viver da sè stesso, come fanno le passere solitarie. E per questa cagione disse Platone che l'uomo era nato per l'altro uomo. Chi adunque, in cambio di giovare e aiutar gli altri uomini, nuoce loro e gl'inganna, uccide, dice il Poeta, questo vincolo e questo legame d'amor <emph>naturale</emph>, cioè che ha ordinato la natura, chè tenga gli uomini insieme in unione e in pace, aiutandosi e giovando l'uno a l'altro; anzi gli è tanto propio, che Aristotile disse nel 14 capitolo dell'ottavo dell'<title>Etica</title>, ch'egli è cosa <emph>umana</emph>, cioè conveniente a l'uomo, non negare l'aiutar chi ne ha bisogno, senza esserne ricerco da l'amicizia. Non violando adunque e non spegnendo l'inganno fra gli uomini altro amor che il naturale, son puniti gl'ingannatori (dice Vergilio) nel secondo de' tre cerchietti ch'egli disse disopra, cioè nel penultimo de l'Inferno. Il quale cerchio egli divide in dieci bolge, perch'ei si ritruovon dieci specie d'ingannatori; e in ciascuna è punita, come voi vedrete al suo luogo, una specie di loro. Delle quali dieci specie ei ne nomina nel testo otto per i loro nomi proprii, e questi sono gl'ippocriti, lusinghieri, maliardi, falsi consiglieri, ladri, simoniaci, ruffiani e barattieri; e due sotto questo nome generale <emph>e simile lordura</emph>, cioè bruttezza e scelerità, e questi sono i seminatori di scandoli e i falsatori. <add resp="ed">[61-66]</add> E detto ch'egli ha questo, ei passa a ragionar de l'altra specie della frode, cioè del <emph>tradimento</emph>, e dice:
<quote rend="block"><lg><l>Per l'altro modo quell'amor si oblia</l>
<l>Che fa natura, e quel ch'è poi aggiunto,</l>
<l>Di che la fede special si cria.</l></lg>
<lg><l>Onde nel cerchio minore, ove è il punto</l>
<l>Dello universo, in su che Dite siede,</l>
<l>Qualunche trade in eterno è consunto.</l></lg></quote>
Nelle quali parole volendo dimostrar Virgilio che l'altra specie della frode (che è quella che si usa <emph>in chi si fida</emph>, onde lo chiama <emph>tradimento</emph>) è peggiore e più ingiusta che l'altra, ch'è usar frode in chi non si fida (chiamata da lui <emph>inganno</emph>), lo fa con questo mezzo, ch'ella <emph>uccide</emph> e spegne, e l'amor <emph>naturale</emph> ch'è in fra gli uomini, e l'<emph>accidentale</emph> che nasce dipoi oltre a questo fra loro, ch'è l'amor d'amicizia. Onde si potrebbe formare con tal mezzo l'argomento, nel modo che noi facemmo l'altro: Quella frode che spegne infra gli uomini l'amor naturale e l'accidentale, è peggior che quella che spegne solamente il naturale, come fa l'inganno; il tradimento spegne il naturale e l'accidentale; adunque il tradimento è peggiore che la frode. Ove è da notare che Virgilio chiama l'amor <add resp="ed">[nato oltre al]</add> naturale, <emph>amore aggiunto</emph>; non perch'ei sia accidentale, ma perch'egli è aggiunto al naturale, e perch'ei non nascerebbe mai amor d'amicizia intrinsica e vera, dove non fusse prima principio e inclinazione d'amor naturale. E questo avviene perchè la cagion donde nasce l'amicizia, e il fondamento principale ove ella si crea e che dipoi la nutrisce e la mantiene, è la conversazione; onde disse Aristotile: <foreign lang="lat">quod proprium munus amicitiae est convivere</foreign>. E però voi non vedrete mai nascere amicizie intrinsiche infra quei che non piace loro e non diletta la conversazione l'uno de l'altro; onde dice ancor Aristotile, che infra gli uomini severi e infra i vecchi si generano tanto manco amicizie, quanto ei son più fastidiosi e manco amon la compagnia. E quando pure ei nasca infra simil sorte d'uomini amicizie, Aristotile dice (perchè ei conversono e vivono poco insieme) ch'elle son più tosto benevolenze, che amicizie. Non potendo adunque nascere amicizie in fra quei che non piace il conversare insieme l'un con l'altro, ne avviene (come noi dicemmo disopra) ch'ei non si fa mai amicizie, se non con quei a' quali l'uomo è inclinato da natura a portar un certo amor particulare. E però chiama il Poeta l'amore dell'amicizia <emph>amore aggiunto</emph>; e questo può conoscer ciascun che vuole in sè stesso, perciò che l'uomo ha in fra l'altre proprietà sue questa, ch'egli gli piace ed è inclinato più inverso uno che un altro naturalmente, senza averne cagione alcuna e senza saper perchè. E questo si conosce manifestamente nello star a veder quei che altrui non conosce, o non ha più veduti, negoziare, ragionare, o far qual si voglia cosa insieme, e particularmente giucare, chè subito t'inclina l'animo a pigliar la parte più d'uno che d'uno altro. Della qual cosa tengono alcuni che sia cagione la similitudine della temperatura e della complessione, dicendo ch'egli avviene loro come avviene a due strumenti di corde, che quando ei son temperati in sul tuono medesimo appunto, se tu ne suoni uno, si muovono nel medesimo tempo per loro stesse le corde dell'altro. E altri dicono che ei procede da l'avere i medesimi ascendenti o aspetti de' cieli amici, e in qualche parte simili. Ma proceda da quel ch'ei vuol, chè questo non è il luogo da disputa tale; basta che quando altrui pratica (il che si fa il più delle volte per necessità) con chi non ti piace per natura, ei si può ben fare, chè ei non ne nasce mai amicizia; perchè si conversa e si sta l'un con l'altro solamente quel tanto che altrui ha di bisogno. E quando si pratica con quegli che ti piacciono per natura, si accresce e si aggiugne sempre l'amore. E la cagione è, perchè ei si conversa e si vive il più che altrui può insieme; e il conversare insieme apporta a questi così fatti diletto e piacere, non essendo manco grato, come dice Aristotile, l'aspetto de l'un amico a l'altro, che si sia l'aspetto dell'amata a l'amante, onde accresce sempre amore; sì come per il contrario il non conversare, e discostarsi l'uno amico a l'altro, diminuisce e finalmente lo spegne. E per queste cagioni chiama il Poeta l'amore dell'amicizia <emph>amore aggiunto</emph>, dicendo (per mostrar quanto sia grave ed empio il peccato del tradimento) ch'egli <emph>oblia</emph>, cioè fa dimenticare, e <emph>uccide</emph>, e l'amor che fa natura e quel ch'è, ne' modi che si son detti disopra, dipoi <emph>aggiunto</emph> a quello. E per questa cagione soggiugne il testo che nel cerchio minore, cioè nel nono (il quale, per essere l'ultimo, viene aver manco diametro e circunferenza degli altri, andando il sito e il vano dell'Inferno sempre restringendo di mano in mano), ove è <emph>il punto dell'universo</emph>, cioè il centro della terra, e conseguentemente de l'acqua, dell'aria, della sfera del fuoco, delle sfere de' sette pianeti e degli altri cieli che ci si aggiron continovamente attorno (le quali cose fanno tutto questo aggregato che noi chiamiamo vulgarmente <emph>mondo</emph>, in sul centro del qual mondo <emph>siede</emph>, cioè è posta, Dite), è <emph>consunto</emph> e tormentato <emph>qualunche trade</emph>, cioè fa tradimento a chi si fida di lui, cioè ha fede speziale, mediante l'amore aggiunto al naturale; e sia chi vuole. Perciò ch'ei può essere amicizia infra tutte le sorti di uomini, ma di diversa natura; onde è altra amicizia la regia, come mostra Aristotile, altra la paterna, altra la fraterna, altra la equale, altra quella ch'è fra la moglie e il marito, altra quella ch'è fra il padrone e il servo, fra il ricco e il povero, fra il felice e il mal fortunato, e fra' buoni e fra i malvagi. Sono adunque tormentati i traditori nel centro dell'Inferno, ma chi più e chi manco, secondo la persona la qual eglino hanno tradita; ma tutti <emph>eternamente</emph>, come dice il testo. Per il che quel <emph>consunto</emph> si ha a intendere tormentato, e non <emph>consumato</emph>, cioè logorato, come è il suo significato propio; perciò ch'ei non si può trovar cosa alcuna che si vadia consumando e logorando di mano in mano, che durassi sempre; e logorassisene tanto poco per volta, quanto si possa imaginare. E qui pon fine Virgilio a la risposta sopra la dubitazione mossagli da Dante; e noi porremo similmente fine a la nostra lezione.</p></div3>
<div3 type="capitolo"><head>LEZIONE OTTAVA <add resp="ed">[vv. 67-90]</add></head>
<p><quote rend="block"><lg><l>Ed io: Maestro, assai chiaro procede</l>
<l>La tua ragione, ed assai ben distingue</l>
<l>Questo baratro e il popol che 'l possiede.</l></lg>
<lg><l>Ma dimmi: quei de la palude pingue</l>
<l>Che mena il vento e che batte la pioggia,</l>
<l>E che s'incontron con diverse lingue,</l></lg>
<lg><l>Perchè non dentro da la città roggia</l>
<l>Sono ei puniti, se Dio gli ha in ira?</l>
<l>E se ei non gli ha, perchè son a tal foggia?</l></lg></quote></p>
<p><add resp="ed">[67-75]</add> Ritruovasi infra le piante, non solamente infruttifere e sterili, ma venenose e nocive, che fanno oscura e aspra la selva della sapienza umana, nella quale si ritrovò smarrito il Poeta nostro <emph>Nel mezzo del cammin di nostra vita,</emph> cioè infra le opinioni erronee e false, contrarie a la verità cristiana, una opinione che ha grandemente offeso e offende la sincerità e bontà de l'animo di molti di quegli che, tirati dal desiderio di sapere, sono iti per varii tempi e vanno continovamente passeggiando e vagando per essa selva. Laonde allettati da la bellezza, che dimostrono nelle foglie e ne' rami alcuna di esse piante, si ritruovono poi, per non conoscer la malignità della natura loro, in cambio di prender qualche diporto e diletto, offesi, smarriti, e, come fece il Poeta nostro, tutti perturbati e confusi nell'animo. E questa è quella opinione che referisce M. Tullio che tenevan gli Stoici, che tutti i peccati fossero pari ed equali, dicendo ch'ei non è altro il peccare, che uscire gli uomini d'una strada e d'una linea ordinata e determinata da la ragione e da la giustizia, in fra quel ch'ei mancon di fare e doverebbonlo fare, o eglino nel farlo eccedono e trapassono nel troppo. Nel qual modo dimostra ancor, come voi sapete, Aristotile nell'<title>Etica</title>, che si commetton da gli uomini tutti i vizii e gli errori. Stando adunque così, dicevano gli Stoici, l'uomo pecca solamente ne l'uscir di quel termine e di quella linea, e non nel discostarsi più o manco da quella. E secondo questa ragione i peccati vengono a essere tutti pari ed equali, e non maggiori o minori l'un de l'altro; perciò che chiunche esce di tal via pecca, così come chi se ne discosta poco, come chi se ne allontana assai. Da 'l che nasce che chi approvasse questa sentenza terrebbe quel medesimo conto di torre a un uomo un pome, che torgli tutto il suo avere, e di dargli una minima percossa, che d'ucciderlo o tagliargli qualche membro. Da questa opinione erronea e falsa, e contraria a la religion cristiana, molestato e confuso ancora alquanto il Poeta nostro, e parendogli nell'aver sentito distinguere a Virgilio i peccati in più o manco gravi avere occasione di chiarir l'animo suo, come voi vedete nel testo, ne lo domanda. E per ottener con maggior facilità l'intento suo egli usa nel principio del suo parlare due bellissimi colori retorici. Il primo de' quali è mostrargli ch'ei domanda d'una cosa, la quale è in certo modo suo obligo il farla; e questo è fatto da lui chiamandolo <emph>maestro</emph>, perciò che a chi è maestro si appartien insegnare. E il secondo è ingegnarsi di renderselo benevolo, acciò ch'egli gli paia manco fatica il solvergli la sua dubitazione; il che è fatto da lui, lodandolo ch'ei proceda bene e con grande arte nelle cose sue; non essendo cosa che acquisti maggior grazia appresso la maggior parte degli uomini, che il lodargli. Onde dice: <emph>Maestro, assai</emph> chiaramente e bene <emph>procede la tua ragione</emph>. Ove per la <emph>ragione</emph> si ha a intendere il <emph>discorso</emph>, che è un'operazione della ragione, e non essa ragione; perciò che la <emph>ragione</emph>, propriamente parlando, è il medesimo realmente ne l'uomo, che l'intelletto; ma è ben diversa di considerazione; perciò che quando l'intelletto sta nella considerazione de' primi principii, egli si chiama <emph>intelletto</emph>, e quando ei va acquistando, mediante la cognizion d'essi primi principii, scienza o cognizione alcuna, ei si chiama <emph>ragione</emph>. Il che è fatto da lui con una operazione, chiamata da i filosofi e da' nostri teologi <emph>raziocinare</emph>, e da noi vulgarmente <emph>discorrere</emph>. La qual potenza gli fu data da la natura, perchè, non essendo egli per sè stesso tanto perfetto ch'ei possa intender le conclusioni e le cose per proprio lume, ei potessi intenderle al manco per mezzo di tal operazione, raziocinando e discorrendo. E perchè tal operazione è, come io so ch'io vi ho detto altra volta, propia e peculiare de l'uomo (perciò che l'intelletto de l'angelo non ha tale operazione, perchè egli intende le cose per propia virtù e per propio lume), l'uomo è da essa operazione del raziocinare e discorrere, perchè egli acquista mediante lei la perfezion sua, chiamato <emph>razionale</emph>, e l'angelo, che l'acquista mediante l'intelletto solo, <emph>intellettuale</emph>. Dice adunque il Poeta nostro a Virgilio: assai bene procede il discorso tuo nella distinzione di questo <emph>baratro</emph>, cioè inferno (perciò che <emph>baratro</emph> è una parola greca, che vuol dir profondità e voragine, come è propiamente l'inferno; e così scrive il Celio nelle sue lezioni antiche, che chiamavano gli Ateniesi una buca e un luogo, ov'ei gittavano i malfattori e gli scelerati, il quale era tanto profondo, ch'ei non si sentiva più di loro cosa alcuna), e <emph>il popolo che il possiede</emph>, cioè i peccatori, e l'anime che son punite dentro a quello. E in questa maniera parendogli aver dimostro a Virgilio ch'egli è suo ufficio solvere la dubitazione che gli era occorsa a la mente, e rendutoselo di sorte benigno, ch'ei non gli avessi a parer fatica il farlo, egli gliela scuopre, domandandolo della cagione perchè quelle anime ch'eglino avevan trovate fuori della città (che son quelle degl'irosi e degli accidiosi, ch'ei trovò nella palude <emph>pingue</emph>, cioè crassa e fangosa; quelle <emph>che mena il vento</emph>, che son quelle de' peccatori carnali; quelle <emph>che batte la pioggia</emph>, che sono quelle de' golosi; e quelle <emph>che s'incontran con diverse lingue</emph>, che son quelle degli avari e de' prodighi), non son punite ancora elleno dentro alla città di Dite. La qual egli chiama <emph>la città roggia</emph>, per esser le mura sue, com'ei disse disopra, di ferro infocato, apparendo il ferro, quando egli è fatto fuoco, molto simile al color rosso, e massime ne' luoghi bui, com'ei pone che sia l'inferno, non gli dando egli altro lume che quel del fuoco ch'è dentro a quello. E per dimostrargli che questa sua dubitazione non è di poco momento e di poca importanza, egli gli fa quest'argomento e questa ragione: O Dio gli ha in ira, cioè gli dispiaccion tanto i vizii di quei che son puniti fuori della città di Dite, ch'ei dimostra in loro quegli effetti, ch'ei fa in punirgli, d'ira; o no. S'egli gli ha in ira, perchè non gli punisce egli, come questi altri, nella città? e s'egli non gli ha in ira, perchè gli tratta in tal foggia e in tal maniera? <add resp="ed">[76-84]</add> Al che seguita il testo:
<quote rend="block"><lg><l>Ed egli a me: perchè così delira,</l>
<l>Disse, lo ingegno tuo da quel che ei suole?</l>
<l>Ovver la mente dove altrove mira?</l></lg>
<lg><l>Non ti rimembra di quelle parole,</l>
<l>Con le quai la tua Etica pertratta</l>
<l>Le tre disposizion che il ciel non vuole,</l></lg>
<lg><l>Incontinenza, malizia e la matta</l>
<l>Bestialità e come incontinenza</l>
<l>Men Dio offende e men biasimo accatta?</l></lg></quote>
Questa <title>Etica</title> della quale fa qui menzione il Poeta è, come sa la maggior parte di voi, un'opera che fa Aristotile <title>De' costumi</title> a Nicomaco suo figliuolo, per insegnargli il modo di acquistare la felicità umana. Nella quale, da poi ch'egli ha preposto nel primo libro l'ultimo fine de l'uomo, e dimostro ch'egli lo desidera come bene, come desiderano ancor, come fine loro, tutte l'altre cose un certo bene, egli tratta, ne' cinque libri che seguitono, delle virtù morali e speculative, che sono i mezzi a conseguire tal fine. E per dar più perfetta notizia di loro tratta ancor de' vizii che son lor contrarii; e dipoi, inanzi ch'ei passi a trattar della felicità, ei tratta nel settimo di tre affetti, ovver disposizioni, che si debbon circa a i costumi fuggire (le quali non son propiamente vizii, ma hanno grandissima similitudine con quegli), e conseguentemente delle virtù che son lor contrarie. Le quali tre male disposizioni ei dice che si debbon con grandissima diligenza fuggire, perciò che da loro procedono e hanno origine tutti i vizii; e dice esser queste: <emph>incontinenza</emph>, <emph>malizia</emph>, ovvero <emph>vizio</emph>, (chè ne l'un modo dice la traslazione antica, e ne l'altro quella di Lionardo Aretino, benchè amendue significono il medesimo), e <emph>bestialità</emph>, secondo l'antica; secondo Lionardo Aretino, <emph>immanità</emph>; e secondo l'Argiropolo, <emph>ferità</emph>; chè ancor queste tutte significono il medesimo. Da queste tre male disposizioni mostra il Filosofo, com'io vi ho detto disopra, che nascono e procedono tutti i vizii. Nientedimanco ei sono manco gravi quei che nascon da <emph>incontinenza</emph>, che quei che nascon da <emph>vizio</emph> o da <emph>bestialità</emph>. E questo è perchè il vizio e la bestialità son peggior disposizioni, che non è l'incontinenza; ed essendo peggior la causa, seguita di necessità ch'ei sia ancor peggiore similmente l'effetto. E che il vizio e la bestialità sien peggiori disposizioni che la incontinenza, è dimostro dal Filosofo con dire che <emph>incontinente</emph> si chiama colui nel quale combatte l'appetito concupiscibile con la ragione; nientedimanco vince al fine l'appetito, onde egli fa quel ch'ei conosce che non è bene, e ch'egli non vorrebbe fare, non si sapendo contenere di non compiacere a' sensi; sì che fa male, si può dire, quasi sforzato; e l'avete dal Petrarca, quando disse:
<quote rend="block"><lg><l>Quel che io fo veggio, e non m'inganna il vero</l>
<l>Mal conosciuto, ma mi sforza amore.</l></lg></quote>
A questa <emph>incontinenza</emph> dice il Filosofo chè è contraria la <emph>continenza</emph>; perciò che, come nell'incontinente, combattendo l'appetito con la ragione, resta vincitor l'appetito, nel continente resta in tal pugna vincitrice la ragione. La <emph>malizia</emph> ovvero <emph>vizio</emph>, e la <emph>efferità</emph> e <emph>bestialità</emph>, dice il Filosofo che son peggiori disposizioni che l'<emph>incontinenza</emph>; perchè nel vizioso domina e vince subito l'appetito, senza farsi in lui combattimento o difesa alcuna della ragione, mediante l'abito fatto da lui nel peccare; come per il contrario nel virtuoso domina e vince subito la ragione, mediante l'abito fatto da lui di vivere virtuosamente; onde è dato da lui la virtù per contrario al vizio. E nella <emph>bestialità</emph> è di maniera soffocata la ragion da l'appetito, ch'ella apparisce estinta del tutto. A la qual bestialità dà per contrario il Filosofo una virtù, la qual non ha nome propio, ma è chiamata da lui virtù <emph>eroica</emph>, cioè più che umana, e quasi divina; perciò che <emph>eroi</emph> chiamavan gli antichi quegli ch'eran nati d'uomini e di Dei. Onde dà per esempio Ettore, del quale ei referisce che Omero scrive che usava dire Priamo:
<quote rend="block"><l>Non è certo costui di mortal seme</l>
<l>Nato, ma sceso da' celesti scanni.</l></quote>
Ed è questa virtù o disposizione, che il Filosofo chiama <emph>eroica</emph>, cioè sopra umana e divina, quella, secondo me, che chiamiamo noi <emph>santità</emph>; la quale fa medesimamente gli uomini santi e divini, non perch'ella gli faccia Dii, ma perchè ella gli fa in certo modo simili a Dio; sì come si chiama ancor la <emph>bestialità</emph> e la <emph>ferità</emph> così, non perchè ella faccia gli uomini fiere e bestie (perciò che nelle fiere non son propiamente nè vizii nè virtù), ma perchè ella gli fa in certo modo simili a le fiere. Di queste due qualità e disposizioni peggiori facendo ancora comparazione in fra loro il Filosofo, dice che la <emph>bestialità</emph> è manco male e manco nociva che il <emph>vizio</emph>, ma ch'ella è ben più terribile e più spaventosa. E la ragione, ch'ei ne dà, è ch'ei son maggiori mali e più nocivi quei che si fanno con ragione e con discorso, che quei che si fanno senza; onde disse il Filosofo nel primo della <title>Politica</title>, che così come l'uomo ch'è nella sua perfezione è il migliore di tutti gli animali, così parimente l'uomo che è privo di giustizia è di tutti gli altri il peggiore, essendo in vero insopportabilissima quella ingiuria, che ha l'arme per mezzo della prudenza; e nel settimo dell'<title>Etica</title>, ch'ei può molto più nuocere uno uomo mediante la prudenza, che non può un animale. E nell'efferato essendo spenta la ragione, e nel vizioso no, egli può far molto maggiori mali e commettere maggiori scandoli, essendo propio (dice il Filosofo) quella differenza nel nuocere in fra il vizioso e l'efferato, che è in fra le cose inanimate e le animate, o fra l'ingiustizia e l'ingiusto; chè nella ingiustizia, se ben ella è male, non è principio nè facultà di poter nuocere, e nell'ingiusto sì. Cade adunque l'uomo in queste tre male disposizioni (dice Donato Acciaiuoli, dottissimo commentatore di questa opera), per aver similitudine, mediante la parte sua sensitiva, con gli animali, e mediante la ragionevole, con le sustanze divine. Perciò che, quando si lascia vincere in lui combattendo la ragione da l'appetito, ei diventa <emph>incontinente</emph>; quando ei domina in lui l'appetito liberamente, senza essergli fatto repugnanza alcuna da la ragione, <emph>vizioso</emph>; e quando la ragione è estinta in lui affatto <emph>bestiale</emph>. E quando la ragione vince combattendo in lui l'appetito, ei diventa <emph>continente</emph>; quando la ragione domina assolutamente, <emph>virtuoso</emph>; e quando egli è spento in lui ogni concupiscenza, <emph>santo</emph> e <emph>divino</emph>. Perciò che la similitudine ch'egli ha mediante il senso con gli animali lo fa, s'ei vive secondo il senso, simile a loro; e quella ch'egli ha mediante l'intelletto e la ragione con le sustanze divine lo fa, s'ei vive secondo la ragione, simile a esse sustanze divine. E quanto ei si discosta più da le cose del mondo ne l'operare, e accostasi a le divine, più diventa divino; e quanto più si accosta a le terrestri, più diventa terreno. E così viene a essere per tal cagione molto manco degno di biasimo, secondo Aristotile, l'<emph>incontinente</emph>, che non è il <emph>vizioso</emph> e il <emph>bestiale</emph>. Di questa opera dell'<title>Etica</title>, ove si tratton le cose dette, essendo stato molto studioso, secondo che si vede nel suo <title>Convivio</title>, il Poeta nostro, finge, perchè la favola apparisca più verisimile, che Virgilio lo sappia (essendo cosa ragionevole, che quando Beatrice lo mandò a trarlo della selva, ch'ella gli dicesse quali fussero i suoi studii, e come ei non aveva bisogno ch'ei gli fussin insegnate le virtù morali, ma solamente di essere inluminato, con la fede, della certezza della religion cristiana), e ch'ei si maravigli per tal cagione che in lui sia nata tal dubitazione; onde gli dice: <emph>perchè tanto delira</emph>, cioè esce lo ingegno tuo della via retta? Il che è detto metaforicamente; perciò che <foreign lang="lat">delirare</foreign> è un verbo latino, il qual nasce da <foreign lang="lat">liro</foreign>, che significa appresso di loro quello spianar la terra che fanno i contadini sopra i solchi, seminati ch'eglino gli hanno, il che chiamon oggi i nostri <emph>erpicare</emph> o <emph>imporcare</emph>: e questo nasceva, perchè quello strumento col quale si fa tale officio, che è un quadro di più legni fatto a guisa di graticcio, ma da la parte disotto dentato, sopra del qual sta ritto il bifolco per aggravare, e in parte guidar i buoi, si chiama appresso de' Latini <foreign lang="lat">lira</foreign>, e appresso di noi <emph>erpice</emph>; laonde dicevan <foreign lang="lat">delirare</foreign> colui che guidava i buoi, ogni volta ch'egli usciva del solco sopra del quale egli aveva andare. E da questa operazione si è dipoi transferito per metafora tal verbo a quegli che escon, discorrendo, di proposito nel parlare, come quegli che farneticono, o che per vecchiezza rimbabiscono. Veggendo adunque Virgilio che il Poeta nostro usciva dell'opinione di Aristotile nell'<title>Etica</title>, ov'ei tratta tanto dottamente tal materia, gli dice: perchè <emph>delira</emph> così, cioè esce del vero cammino, l'ingegno ed il discorso tuo? ovvero, perchè <emph>mira</emph>, cioè ragguarda, la mente e l'intelletto tuo <emph>altrove</emph>, che in quel che ha scritto di tal materia Aristotile, maestro di color che sanno? Non ti ricordi tu, e non ti sovvengono a la mente, le parole con le quali l'Etica <emph>tua</emph>, cioè della quale tu sei tanto vago e studioso, <emph>pertratta</emph>, cioè tratta molto e a lungo, delle <emph>tre disposizioni</emph> e affetti, le quali <emph>il cielo non vuole</emph>, ma le aborrisce, cioè <emph>incontinenza</emph>, <emph>malizia</emph> (ovvero <emph>vizio</emph>), onde disse poco disopra: <emph>D'ogni malizia che odio in cielo acquista;</emph> e la <emph>matta bestialità</emph>, chiamata così da lui perchè ella fa perdere a l'uomo, nel modo che voi sentiste disopra, la ragione? E come la incontinenza <emph>offende manco Dio</emph>, cioè fa i peccati più scusabili e più degni di venia, e <emph>accatta manco biasimo</emph> cioè è manco ripresa e vituperata appresso a gli uomini, che la bestialità e la malizia? Ove io non voglio, avanti che noi passiamo più là, mancare di dire a quei che non l'hanno veduto, che il testo il quale è commentato da 'l Boccaccio, dove gli altri dicono <emph>e men biasimo accatta</emph>, dice <emph>e più biasimo accatta</emph>. Onde è da lui esposto in questa maniera, e queste son le parole sue propie: "La incontinenza <emph>accatta più biasimo</emph>, che l'altre due disposizioni, da gli uomini; perchè il più di loro giudicono da le cose esteriori e apparenti. Perciò che le intrinsiche e nascose son loro occulte, e non le possono così biasimare e dannare. E i peccati che noi commettiamo per incontinenza son quasi tutti ne gli occhi de gli uomini, dove gli altri che si commetton per mezzo delle altre due, il più del tempo stanno serrati nelle menti di color che gli commettono, quantunque poi pur finalmente apparischino. E sono oltre a ciò più di rado commessi, che quegli degli appetiti carnali, i quali continovamente stanno avanti." <add resp="ed">[85-90]</add> Seguita dipoi il testo:
<quote rend="block"><lg><l>Se tu riguardi ben questa sentenza,</l>
<l>E rechiti a la mente, chi son quelli</l>
<l>Che su di fuor sostengon penitenza;</l></lg>
<lg><l>Tu vedrai ben, perchè da questi felli</l>
<l>Sien dipartiti, e perchè men crucciata</l>
<l>La divina giustizia gli martelli.</l></lg></quote>
Ove Virgilio fa a Dante questa conclusione: che s'ei considera bene quel che sente Aristotile in quel luogo, cioè la sua <emph>sentenza</emph>, ch'ei conoscerebbe che quegli che sostengono la <emph>penitenza</emph> e la pena de' lor falli fuor della città di Dite, son quegli che hanno peccato per incontinenza. Per il che ei vedrà la cagione per la quale ei non son puniti insieme con quei dentro a la città, che hanno peccato per malizia e per bestialità; onde la divina giustizia, crucciata e adirata manco per tal cagione contro a di loro, che contro a questi, punisce manco quegli che questi. E qui pone Virgilio fine al suo parlare; e noi porremo fine a la lezion nostra.</p></div3>
<div3 type="capitolo"><head>LEZIONE NONA <add resp="ed">[vv. 91-111]</add></head>
<p><quote rend="block"><lg><l>O Sol che sani ogni vista turbata,</l>
<l>Tu mi contenti sì, quando tu solvi,</l>
<l>Che, non men che saper, dubbiar m'aggrata.</l></lg>
<lg><l>Ancora indietro un poco ti rivolvi,</l>
<l>Dissi io, là dove di' che usura offende</l>
<l>La divina bontate, e il gruppo svolvi.</l></lg></quote></p>
<p><add resp="ed">[91-96]</add> Questa dubitazione, che referisce il testo che aveva nella mente il Poeta nostro, è uno di quei luoghi, il quale ci dimostra chiaramente ancora egli che la selva, nella quale egli era smarrito, non era altro che, come noi tegnamo, una confusion di dubitazioni di cose appartenenti a la religione cristiana, nella quale egli era incorso per seguitare il lume della sapienza umana, non credendo a le sacre scritture, come debbe fare il cristiano. Perciò che se egli si fusse esercitato in quelle e avesse creduto, egli arebbe trovato come l'usura è proibita dalle divine leggi, e che avendo comandato Dio ch'ei non si dia al suo prossimo la pecunia a usura, chi fa il contrario l'offende. E chiunque vuole esser cristiano, dove ei trova la autorità della sacra scrittura, debbe creder semplicemente a quella, senza ricercarne la cagione, come fa qui il Poeta nostro; che non gli bastando che Virgilio, che gli era in luogo della sacra scrittura (perciò che egli era mandato da Beatrice, che egli pone per la Teologia), gli avesse detto della usura, ch'ella offende Dio, egli ne ricerca, come voi vedete, la ragione: ed acciocchè ei non paia fatica a Virgilio il dirgliela, egli, per renderselo benevolo, lo loda con sì bella metafora di chiamarlo <emph>Sole che sana ogni vista turbata</emph>, cioè illumina ogni vista inferma e che non vede. Perciò che <emph>sanare</emph> si dice delle cose inferme; e la infermità non è altro, come io vi dissi già con l'autorità di Galeno, che uno abito accidentale, mediante il quale quel subbietto ch'è infermo non può fare perfettamente l'operazioni sue; sì come per il contrario ei non è altro la sanità che uno abito, per il quale ciascuno può produrre immediatamente l'operazioni sue naturali; chè così la diffinisce Galeno nel libro <title lang="lat">De differentiis morborum</title>. Chiama adunque il Poeta Virgilio <emph>Sole</emph>, perchè il sole togliendo via, mediante la luce sua, la oscurità dell'aria e illuminandola, dà facultà alla vista di scorger quel ch'ella non poteva scorger prima. Così la dottrina e le parole di Virgilio illuminavan di mano in mano lo intelletto di Dante di maniera ch'egli scorgeva nelle cose la verità, il che egli non faceva prima: onde soggiugne che egli lo contentava e lo sodisfaceva nel solvere i dubbii, de' quali egli lo domandava, di maniera ch'ei non gli era manco grato dubitar d'una cosa, che saperla; volendo inferire che non sapeva sì bene una cosa da sè, che se Virgilio gnene dichiarava nuovamente, ei non gli paresse poi saperla meglio ed esserne più chiaro. Con il qual modo del parlare egli dichiara con grandissima dottrina il valore e la perfezione delle sacre scritture; il quale è di render molto più certo delle cose chi si esercita in quelle col lume della fede, che non fa tutta la sapienza umana con tutti i suoi silogismi, entimemi e demonstrazioni, chiunche la seguita col lume naturale e con la ragione. Onde gli dice: <emph>svolgimi questo gruppo</emph>, il che è proprissimamente detto della soluzione de' dubbi. Con ciò sia che chi dubita sia simile a uno che è inviluppato, e chi solve, a uno che lo sciolga e liberilo. <emph>Rivolgiti</emph> adunque <emph>un poco indietro</emph>, dice il Poeta, e chiariscimi questo dubbio, come lo usuraio offenda la bontà divina; il qual dubbio nacque in me, quando tu mi dicesti, parlandomi de' violenti contro a natura, ch'eglino offendevano mediante quella Dio. <add resp="ed">[97-105]</add> Al che seguita il testo:
<quote rend="block"><lg><l>Filosofia (mi disse) a chi la attende</l>
<l>Nota non pure in una sola parte,</l>
<l>Come natura lo suo corso prende</l></lg>
<lg><l>Da il divino intelletto e da sua arte;</l>
<l>E se tu ben la tua Fisica note,</l>
<l>Tu troverai dopo non molte carte,</l></lg>
<lg><l>Che l'arte vostra quella quanto puote</l>
<l>Segue, come il maestro fa il discente,</l>
<l>Sì che vostra arte a Dio quasi è nipote.</l></lg></quote>
Considerando Virgilio ch'egli era impossibile ridurre così di subito Dante, ch'era solito a camminare per la via del lume naturale e secondo l'autorità de' savi del mondo, a lasciar tal via, e camminar per quella del lume divino e delle scritture sacre (per esser contro all'ordine della natura il passar da l'un contrario all'altro subitamente e senza qualche mezzo, e la sapienza mondana e la divina par che abbino i principii contrarii), gli solve primieramente tal dubbio per via della sapienza del mondo. Per dichiarazione della qual cosa voi avete a sapere che due sono, secondo che scrive Aristotile nel settimo capitolo del primo libro della <title>Politica</title>, i modi da guadagnare i danari, avendo però prima dimostro che i danari son necessarii all'uso umano, perciò ch'ei servono per ricompensazione delle cose necessarie agli uomini. I quali, dove a voler vivere è necessario ch'ei barattino l'un con l'altro di quelle cose ch'eglino hanno (perciò ch'ei non è alcuno, si può dire, che abbia di tutte le cose ch'egli ha bisogno, ma chi ha del grano lo dà per aver del vino), trovorono, per facilitare tai baratti, il danaio; perciò che molte volte quelle cose, di che altrui ha bisogno, son tanto lontane, ch'egli è difficile mandarvi di quelle che altrui ha, dove si manda in tai luoghi per ricompensa il danaio; e per questa cagione egli fu introdotto dagli uomini, ed è grandemente utile e necessario. Ricercando, come ho detto, il Filosofo ed esaminando i modi da guadagnare detto danaio, dice ch'ei sono due; il primo de' quali è chiamato da lui <emph>naturale</emph>, e il secondo <emph>usuraio</emph>. Il naturale dice il Filosofo ch'è quello dove il danaio serve per ricompensa e permutazione delle cose necessarie alla natura; onde è da 'l Filosofo, come necessario, sommamente lodato: e l'usuraio è quello, dove il danaio non serve solamente per fare altro che danaio, e accrescere sè stesso; onde è meritamente biasimato, come quello che non acquista per via di natura, ma acquista per via di torsi gli uomini le facultà l'uno all'altro. Onde non essendo usato il danaio nella usura a quel fine ch'ei fu trovato (il quale fu, come si è detto, per facilitare il barattare), ma solamente per accrescere sè stesso, viene a essere tal modo di guadagnare grandemente contro a natura; onde fu riputato da lui nella <title>Etica</title> il guadagno de' feneratori e degli usurai simile a quel de' barattieri e de' ladri, turpe e biasimevole. Per questa cagione adunque risponde Virgilio al Poeta nostro che l'usuraio offende Dio, perchè egli opera contro a natura; perciò che la natura fa multiplicare le cose per via di generazione, nella qual generazione quel che si genera di nuovo si genera di qualche altra cosa che si corrompe; e lo usuraio multiplica il danaio senza corruzione di cosa alcuna; perciò che il capitale suo sta fermo, e non si diminuisce o corrompe in parte alcuna, non essendo uso alcuno nel danaio onde ei si logori o peggiori, come avviene di quelle cose che usandole si peggiorono, onde è lecito pigliare premio del prestarle. Non offende adunque l'usuraio <emph>immediatamente</emph> Dio, ma <emph>mediante la natura</emph>, la quale egli chiama, per le parole del testo, figliuola di Dio; perciò ch'ella non è altro che quello ordine e quella regola, con la quale Dio ha disposto ab eterno che si produchino, mantenghino e governino le cose. E questo ordine debbono imitare l'arti, se elle vogliono essere veramente arti; perciò che, facendo altrimenti, elle meritono più tosto di essere chiamate fallacie o astuzie, o modi da votar la borsa d'altri ed empiere la sua, che arti. Il nipote del Poeta, esponendo questo luogo, divide la natura in <emph>natura naturante</emph>, e in <emph>natura naturata</emph>; chè questi sono i suoi termini; e la <emph>natura naturante</emph> dice essere Dio, prima causa e creatore e governatore e mantenitore di tutte le cose; e la <emph>natura naturata</emph>, quello ordine col quale ei dà loro l'essere, e dipoi le mantiene e le governa, mediante i cieli e le altre cause seconde. E questa <emph>natura naturata</emph> dice questo espositore che si chiama l'arte di Dio, perciò che con questa egli opera e procede nelle cose. Ora, perchè lo usuraio non tiene, nello accrescere e multiplicare il danaio, l'ordine della <emph>natura naturata</emph>, ei dice ch'egli offende ed opera contra alla natura naturata: e così vuole che s'intenda questo espositore, allegando l'autorità di Seneca nel libro <title>De' benefici</title>, che quando ei si dice d'imitare la natura, ei non si ha intendere Dio, ma l'ordine con il quale egli ha disposto che procedino le cose. Dice adunque Virgilio a Dante (tornando al testo), per solvergli la sua dubitazione con le ragioni naturali: la filosofia, cioè la scienza naturale, dimostra in più d'un luogo che la natura, cioè quell'ordine con il quale procedono ordinariamente le cose, <emph>prende il suo corso</emph> e la sua regola <emph>da 'l divin intelletto</emph>, e <emph>da l'arte</emph> ch'egli ha determinata e posta nel successo delle cose; e <emph>se tu ben noti la tua Fisica</emph> (che è quel libro dove Aristotile tratta de' principii delle cose naturali, cioè della materia e della forma e degli accidenti conseguenti alla generazione delle cose, come sono la privazione, il luogo, il tempo, e le cause e <emph>finale</emph> e <emph>agente</emph>), tu troverrai, poco dopo il principio, che <emph>l'arte</emph> vostra imita sempre essa natura, in quel modo che imita il discepolo il suo maestro, il più ch'ella può. Da la qual cosa ei cava questo corollario, che l'arte nostra viene a essere (essendo per tal cagione come figliuola della natura, ch'è figliuola di Dio) <emph>quasi nipote</emph> di esso Dio. Ove ei pose questa limitazione <emph>quasi</emph>, perchè le vere successioni sono quando il successore è del tutto simile a colui al quale ei succede e dal quale ei procede; e questo non si verifica mai totalmente nella successione dell'arte alla natura; perciò che l'arte non arriva mai alla perfezione della natura, e oltre di questo la natura per sè stessa non erra mai, e non è mai defettuosa; e l'arte erra infinite volte, ed è quasi sempre defettuosa. <add resp="ed">[106-111]</add> Dopo questo seguita il testo:
<quote rend="block"><lg><l>Da queste due, se tu ti rechi a mente</l>
<l>Lo Genesi dal principio, conviene</l>
<l>Prender sua vita, ed avanzar la gente.</l></lg>
<lg><l>E perchè l'usuraio altra via tiene,</l>
<l>Per sè natura, e per la sua seguace</l>
<l>Dispregia, poi che in altro pon la spene.</l></lg></quote>
Da poi che Virgilio ha soluto a Dante la sua dubitazione con le ragioni e con l'autorità della filosofia naturale, egli gliene solve (come ammaestrato, e mandato a trarlo di simili errori da Beatrice, cioè dalla Teologia cristiana) con l'autorità delle sacre scritture, tenendo quel modo che tengono in molte cose quei teologi che hanno avuto cognizione della filosofia naturale, cioè di dimostrare ch'essa filosofia è in tutte le verità sue conforme alla teologia. Onde gli dice: se tu <emph>ti rechi a mente</emph>, cioè vai ben considerando, il principio del Genesi, scritto da Moses per illuminazione dello Spirito Santo, tu vedrai che alla generazione umana <emph>conviene</emph>, cioè debbe, <emph>prendere</emph> e cavare il suo vitto <emph>da queste due</emph>, cioè da la natura e dall'arte. Questo luogo esponendo il Landino, dice ch'egli è scritto nel principio del Genesi così: <foreign lang="lat">oportuit ab initio saeculi humanum genus sumere vitam et excedere unum alium per naturam et artes</foreign>. Le quali parole non è dubbio alcuno che non posson esprimere meglio la mente del Poeta; ma il fatto è ch'elle non vi sono in luogo alcuno; per il che io dubito che questo non fusse nel Landino uno error di penna o di memoria, perchè, se bene mi ricordo, questa è un'autorità di Lattanzio Firmiano. Onde il Landino errò con la penna, ponendo per Lattanzio il Genesi, o egli errò con la memoria, pensandosi ch'ella fusse del Genesi, ed ella è di Lattanzio. Egli è ben vero che il senso di tali parole si cava nel principio del Genesi da la istoria di Adam, primo nostro padre, e di Cain e di Abel suoi figliuoli, e di Lamec suo nipote, leggendosi che Dio disse a Adam, discacciato ch'egli lo ebbe del Paradiso terrestre: la terra, maladetta per il peccato della tua disubbidienza, non ti produrrà per sè stessa se non triboli e spine; nientedimanco tu viverai de' frutti di quella, mangiando il pane nel sudore del volto tuo. Perciò che queste parole non voglion dire altro, se voi le notate bene, se non che se Adam voleva vivere, ei bisognava ch'ei traessi il suo vitto, mediante l'arte, da i frutti della natura, che sono le biade, i pomi, e gli animali e domestichi e salvatichi. Onde voi vedete che i descendenti di Adam si dettono subitamente all'arti che fanno produrre con fertilità frutto a la natura, e a trar frutto degli animali e salvatichi e domestichi; onde Abel fu cultivatore di campi, Cain pastore e governatore di armenti, e Lamec cacciatore; chè queste sono solamente l'arti naturali, e con le quali l'uomo debbe nutrirsi e avanzare, come dice il testo. Nè avete solamente questo da 'l lume divino e da la Scrittura; ma voi lo avete ancor da 'l lume della ragione e da la filosofia naturale, scrivendo Aristotile (che non camminò con altro lume che col naturale) nel primo libro della <title>Politica</title>, nel quinto capitolo, che tre son solamente l'arti, con le quali gli uomini si procacciono naturalmente il vitto; l'agricultura, <add resp="ed">[la pastorizia, e la caccia]</add>. Perciò che (come egli dice) la maggior parte degli uomini vivon di frutti domestichi; soggiugnendo ch'essi frutti domestichi son prodotti da la natura, con l'aiuto dell'arte umana, principalmente pell'uomo, e i salvatichi e le piante per gli animali; e gli animali domestichi per uso e per nutrimento dell'uomo; e i salvatichi, se non tutti, almeno la più parte, e per nutrimento e per altri bisogni, cioè per trarne vestimenti e altri servigi. E queste son le parole propie del Filosofo in quel luogo, secondo la traduzione del nostro Bernardo Segni, la perdita del quale non fu certamente piccola alla nostra Accademia. Non è adunque nel Genesi l'autorità che allega il Landino; ma ei vi è bene, come voi vedete, il senso. E però Virgilio, se voi avvertite, non dice a Dante: se tu ti arrechi a mente e ti ricordi il tuo Genesi, ei dice così, o egli vi è scritto così; ma dice: tu vi troverrai che <emph>la gente</emph>, cioè la generazione, <emph>conviene</emph>, cioè debbe, cavare il suo vitto e <emph>avanzare</emph>, cioè guadagnare, <emph>da queste due cose</emph>, da la natura e dall'arte. Per il che egli conclude, in soluzione del dubbio mossogli da Dante, che l'usuraio, perchè ei tiene <emph>altra via</emph> e altri modi ne l'avanzare e nel guadagnare, che questi ordinati da la natura, disprezza <emph>per sè</emph>, cioè prima e principalmente, essa natura (non tenendo quel conto e non facendo quella stima ch'egli doverrebbe di lei), e dipoi Dio, mediante la <emph>sua seguace</emph>, cioè essa arte usuraia, la quale le è, per le ragioni dette disopra, contraria; perciò ch'egli <emph>pone la speme</emph>, cioè cerca di avanzare con altri modi che quei che ha ordinati essa natura. E in tal modo avendo soluto Virgilio il dubbio di Dante, si partiron di quivi, come voi intenderete nella lezione seguente.</p></div3>
<div3 type="capitolo"><head>LEZIONE DECIMA <add resp="ed">[vv. 112-115]</add></head>
<p><quote rend="block"><lg><l>Ma seguimi ormai, che il gir mi piace;</l>
<l>Chè i pesci guizzan su per l'orizzonta,</l>
<l>E tutto il Carro sopra il Coro iace,</l></lg>
<lg><l>E il balzo via là oltre si dismonta.</l></lg></quote></p>
<p><add resp="ed">[112-115]</add> Grande arte e gran diligenza usa il Poeta per tutto questo suo Inferno nella narrazione e descrizione del tempo. Io non parlo solamente di quello nel quale egli finge essergli avvenuta questa visione. Il qual termine di tempo è chiamato dal Filosofo ne' suoi <title>Predicamenti</title> il <emph>quando</emph>, dicendo ch'egli è simile a l'<emph>ove</emph>. Con ciò sia che, come tutte le cose che sono in luogo, sono in qualche parte particulare di quello, e questa è chiamata da lui <emph>ove</emph>, così ancor similmente tutte le cose che sono in tempo, sono in un termine particular di quello, il quale è chiamato da lui <emph>quando</emph>. Perciò che di questo <emph>quando</emph> tratta ordinariamente ciascun che piglia a scriver cose avvenute, come può veder ciascuno; e il Poeta nostro lo fece nel principio, quando ei dimostrò tal visione essergli apparsa <emph>Nel mezzo del cammin di nostra vita;</emph> sì che io non parlo di questo <emph>quando</emph>, e di questo termine di tempo particulare; ma parlo di tutto il tempo ch'egli consumò nel viaggio ch'egli fece da sè, smarrito nella selva, e dipoi seguitando Virgilio per il cammino alto e silvestro che arriva alla porta de l'Inferno. E ciò è fatto da lui, come io ho detto, non solamente con diligenza, ma con arte e dottrina grandissima; perciò che tutti i tempi ch'egli narra son descritti da lui, o sotto qualche finzione poetica, come è per grazia di esempio quello:
<quote rend="block"><lg><l>La concubina di Titone antico</l>
<l>Già s'imbiancava al balzo d'oriente;</l></lg></quote>
o per via e mezzo di qualche termine di astrologia, come questo:
<quote rend="block"><l>I pesci guizzan su per l'orizzonta,</l>
<l>E tutto il Carro sopra il Coro iace.</l></quote>
La quale descrizion de' tempi, chiamata ancor da i Latini, nel modo che la chiamano i Greci, <emph>cronografia</emph>, fa certamente oltre a modo dottissimo e bellissimo questo suo poema. E chi vuol vedere quanto tal cosa sia osservata ordinatamente da lui, consideri come, cominciando egli a narrare, da poi ch'egli ebbe detto il <emph>quando</emph> nel quale gli avvenne questa sua visione, egli descrive primieramente l'ora nella quale egli si ritrovò smarrito nella selva, dicendo ch'ei fu in su l'apparir del giorno; il che è dimostro da lui, dicendo che poi ch'ei fu appiè d'un colle giunto,
<quote rend="block"><lg><l>Guardò in alto, e vide le sue spalle</l>
<l>Vestite già de' raggi del pianeta,</l>
<l>Che mena dritto altrui per ogni calle.</l></lg></quote>
E perchè, se bene egli aveva racconto l'anno e l'ora del giorno nel quale tal cosa gli avvenne, egli non aveva detto nè il mese nè il giorno, egli, per non ne mancare, dimostra primieramente il mese che tal cosa fu, dicendo: il sole montava e ascendeva sopra il nostro orizzonte con quelle stelle,
<quote rend="block"><l>Ch'eran con lui, quando l'amor divino</l>
<l>Mosse da prima queste cose belle,</l></quote>
cioè quando il sole è in Ariete; nel qual tempo tengono comunemente (come noi vi dicemmo allora) i teologi che <emph>fusse mosso</emph>, cioè creato, da Dio il cielo e la terra, e avesse principio il mondo. E dipoi, perchè da tal descrizione non si può cavare il giorno particulare nel quale gli occorse tal cosa, stando il sole in tal segno da i tredici di marzo a i tredici d'aprile, egli, per dimostrare qual ei fusse, fa dire più giù a Malacoda demonio:
<quote rend="block"><lg><l>Ier, più oltre cinque ore che questa otta,</l>
<l>Milledugento con sessantasei</l>
<l>Anni compièr, che qui la via fu rotta.</l></lg></quote>
Le quali parole mostrando il Poeta, come noi vi dimostrammo già, che Malacoda dicesse il giorno del sabato santo, dimostrano chiaramente che il giorno ch'egli si smarrì fu il venerdì santo dell'anno 1300; che fu, secondo che si ritruova per le scritture, quell'anno a' dì VIIII d'aprile. Questo giorno del venerdì santo avendo consumato il Poeta, smarrito nella selva, parte schermendo con quelle tre fiere, da le quali egli scrive che gli fu impedito il cammin del salire al monte, e parte ragionando con l'ombra di Virgilio che gli apparse, se gl'inviò finalmente dietro. Nel narrare della qual cosa, che fu (come si è detto), in su il fine del giorno, egli descrive poeticamente l'ora, dicendo:
<quote rend="block"><lg><l>Lo giorno se ne andava, e l'aer bruno</l>
<l>Toglieva gli animai, che sono in terra,</l>
<l>Dalle fatiche loro,</l></lg></quote>
e quel che segue. Entrando dipoi il Poeta, seguitando Virgilio, nell'Inferno, e ritrovandosi nello scendere nel cerchio degli avari in su le sei ore di notte, egli medesimamente descrive per via d'astrologia il tempo, dicendo:
<quote rend="block"><l>Già ogni stella cade, che saliva</l>
<l>Quando mi mossi.</l></quote>
Perciò che, girando il cielo stellato la terra in ventiquattro <add resp="ed">[ore]</add>, tutte le stelle mutono ogni sei ore, rispetto a noi, cammino; onde quelle che sono ascese al nostro meridiano cominciono a descendere all'orizzonte. Per la qual cosa, cominciando a scender quelle che salivano quando Virgilio mosse il passo, che fu in sul far della sera, bisognava ch'ei fusse in su le sei ore; che in quel tempo era circa a mezza notte, essendo circa allo equinozio, nel quale è dodici ore il giorno e dodici la notte. E ora finalmente, volendo il Poeta partirsi dal cerchio degli eretici per scender in quel de' violenti, egli descrive medesimamente il tempo, mostrando con un bel modo astrologico come egli era in su lo apparir dell'alba; onde dice:
<quote rend="block"><l>I pesci guizzan su per l'orizzonta;</l>
<l>E il Carro tutto sopra il Coro iace.</l></quote>
E così va sempre facendo di mano in mano per tutto l'Inferno; ma non già poi nel Purgatorio, nè manco nel Paradiso. La qual cosa, se bene ella non è stata notata da espositore alcuno, non è da pensare che sia stata fatta da 'l Poeta senza considerazione e arte, ma pensatamente, e per ammaestramento e dottrina de' lettori, come si vede ch'egli ha fatte tutte l'altre cose sue. Al che pensando io, mi son risoluto finalmente che l'intenzion del Poeta, e quel ch'egli abbia voluto significare, sia quello ch'io vi dirò, fatto ch'io arò (perchè voi m'intendiate meglio) prima questi tre presuppositi. Il primo presupposito necessario da farsi è, che il tempo non è realmente altro che il moto del cielo; ma chiamato <emph>tempo</emph> (come io vi dissi esponendo già quel sonetto del Petrarca: <title>O tempo, o ciel volubil, che fuggendo</title>), quand'ei non si considera come moto solo, ma come misura degli altri moti, in quel modo che si chiama una aste di legno, di lunghezza di quattro braccia, quando ella si considera come misura delle longitudini, <emph>canna</emph>, e non <emph>mazza</emph> o <emph>aste</emph>. Il secondo è, che i corpi nostri, per essere composti di materia elementare, sono ancora eglino, come tutte l'altre cose elementari, governati e alterati e mossi da i moti celesti, secondo gli aspetti e gl'influssi loro. E il terzo (e questo è di Galeno) è, che l'anime nostre seguitono il più delle volte, per la unione e legamento maraviglioso ch'elle hanno co' corpi, le passioni e le inclinazioni loro. Queste cose così considerate da noi ci dimostron manifestamente, che lo aver trattato tanto il Poeta nostro del tempo nell'Inferno, e poco nel Purgatorio, e non punto nel Paradiso, non vuole significare altro, se non che l'uomo è alterato e travagliato totalmente dal cielo, solamente quando ei si esercita, e dà luogo a quelle passioni che son fondate totalmente nel corpo e nella parte nostra sensitiva, delle quali nascono dipoi in noi i vizii, e quelle azioni che ci conducono in una confusione, simile alle pene infernali; e che quanto egli più se ne purga e se ne spoglia, più diventa libero ed è manco travagliato da le inclinazioni e influssi celesti, e conseguentemente da 'l tempo. E quando egli ne resta purgato e spogliato, di maniera ch'ei non desideri più se non il bene (onde resti in lui, come dice il Poeta, libero, dritto e sano l'arbitrio suo), egli ascende a quella quiete e a quella tranquillità celeste, nella quale vivono, senza esser sottoposte e travagliate da 'l tempo, in sempiterna pace l'anime beate. E questa dottrina cavò, secondo me, il Poeta da quel detto di San Tommaso, quando, dividendo ei tutti gli enti in <emph>corruttibili</emph> e <emph>generabili</emph>, come sono tutte le cose sublunari, e in <emph>perpetue</emph>, cioè che son prodotte, ma duron dipoi sempre, come sono gli angeli e l'anime nostre, ed in <emph>eterne</emph> come è Dio, il quale non ebbe mai principio nè manco arà fine, pone per misura delle corruttibili il <emph>tempo</emph>, cioè il moto del cielo, delle perpetue l'<emph>evo</emph>, il quale ei mette che sia un mezzo fra l'eternità e il tempo, e dell'eterne la <emph>eternità</emph>. Onde mette sempre nell'Inferno il tempo, perchè ei tratta de' vizii, che son passioni dell'anime congiunte col corpo in vita; e nel Purgatorio non parla se non di quel tempo che vi ha a stare chi si purga, perch'ei parla delle anime in quanto elle camminano alla eternità; e in Paradiso non parla del tempo in modo alcuno, perchè quivi non ha luogo in modo alcuno trasmutazione nè tempo, non essendo altro la <emph>eternità</emph>, come dice Boezio, <foreign lang="lat">nisi interminabilis vitae tota simil et perfecta possessio</foreign>. Per questa cagione adunque, tornando al proposito nostro, procede il Poeta per tutto questo suo Inferno secondo il tempo, e lo descrive così spesso, e particularmente in questo luogo; ove volendosi partire, come si disse disopra, del cerchio degli eretici per descendere più al basso in quel de i violenti, che gli è, si può dire, contiguo, ed essendo in su l'apparir dell'alba, egli dice:
<quote rend="block"><l>I pesci guizzan su per l'orizzonta,</l>
<l>E il Carro tutto sopra il Coro iace.</l></quote>
Ove per intendere come il Poeta dimostri con questo termine d'astrologia, che guizzando i pesci su l'orizzonte, e iacendo tutto il Carro sopra il Coro, ch'ei fusse in su lo apparir dell'aurora nello emispero nostro, è necessario sapere che i Pesci, segno celeste, sono una di quelle dodici parti, nelle quali gli astrologi hanno divisa quella striscia del cielo stellato chiamata il Zodiaco, sotto la quale camminon continuamente i sette pianeti con il lor moto naturale, cioè da ponente verso levante, girando il cielo chi in più e chi in manco tempo (come verbigrazia il sole in un anno, e la luna in ventinove giorni, per parlar de' più noti), ancor che ciaschedun di loro, mentre ch'ei bada a fare il suo cammino, sia tirato e fatto girare da esso cielo stellato, ogni giorno una volta, da levante a ponente. Ed è quella parte di detto Zodiaco, sotto la quale cammina ogni anno il sole da i nove di febraio a i dieci di marzo in circa; ed è fatto dagli astrologi questo segno di trentanove stelle, come può vedere in Igino ciascun che vuole, e con questa figura di due pesci, per rispetto alla umidità della stagione e della primavera che incomincia allora. Onde fingono i poeti, per detta cagione, che tali pesci furon posti in cielo da Venere e da Cupido, principii d'ogni nuova generazione; e ne è trattato a lungo da 'l Landino e dagli altri espositori. Di questo segno de' Pesci parlando adunque il Poeta nostro, e volendo dimostrare come egli era appunto in su l'orizzonte, dice, per non uscir della metafora, ch'ei <emph>guizzavano</emph>; il che è proprio de' pesci; con ciò sia che <emph>guizzare</emph> sia quel dibattersi e muover frequentemente l'ali e la coda, andando in qua e in là, che fanno i pesci, quand'ei si vanno trattenendo per l'acqua. Perciò che, essendo eglino allora sopra il nostro orizzonte, veniva a esser appunto l'aurora, e come noi usiamo dir vulgarmente, ad apparir l'alba. Imperò che, penando tal segno a salir tutto sopra il nostro orizzonte un'ora e circa a sei minuti, e altanto similmente il segno dello Ariete che lo seguita, e ritrovandosi allora il sole (come si è detto disopra) ne' ventiquattro o venticinque gradi dello Ariete, veniva a essere almanco più d'una mezza ora inanzi allo apparire del sole, e conseguentemente l'alba, e presso al cominciar del giorno. Il che dimostra anco medesimamente il Poeta con questo altro termine d'astrologia, dicendo: <emph>E il Carro tutto sopra il Coro iace.</emph> Il Carro, o veramente l'Orsa maggiore secondo alcuni altri, è una di quelle figure e di quelle immagini che fingono e pongono gli astrologi in cielo, per aver mediante quelle notizia delle stelle fisse; ed è fatta e composta da loro questa figura di sette stelle assai chiare e belle, le quali si girono ogni giorno naturale, e ogni ventiquattro ore, una volta intorno alla nostra tramontana, o per me' dire, intorno al nostro polo. Perciò che ov'è propiamente il nostro polo, non è stella alcuna, secondo che si prova per gl'instrumenti astronomici; ma la più pressa che sia a quel punto è quella che noi chiamiamo vulgarmente Tramontana, la quale è discosto da detto polo, cioè da 'l punto, circa a due gradi. E perchè di queste sette stelle quattro ne sono poste in figura quadrata, e tre son dipoi distese fuori di esso quadro, onde figurano un carro col timone, o vero antenna, elle son chiamate (come fa ancora qui il Poeta nostro) <emph>Carro</emph>; ancor che alcuni altri figurano con tali stelle uno animale, facendo delle quattro il corpo, e delle tre la coda, e ponendo nel fine della coda quella che noi chiamiamo Tramontana; il quale animale è chiamato dipoi da loro <emph>Orsa maggiore</emph>, a differenza d'un'altra <emph>Orsa</emph> che le è appresso, come può vedere chi vuole nelle figure settentrionali di Benvenuto da la Golpaia e d'altri. Questo Carro essendo tanto appresso, quanto si è detto, al nostro polo, non viene a tramontar mai nè a perdersi mai ne' paesi nostri di veduta, essendo il polo nostro di Firenze elevato sopra il nostro orizzonte quarantatrè gradi e circa a due terzi. Per il che, non tramontando egli mai, ma aggirandosi, come si <add resp="ed">[è]</add> detto, ogni ventiquattro ore una volta intorno al polo, si può cavar da lui, a ogni parte della notte e del giorno (se le stelle si scorgesser di giorno, come si fa di notte), che ora sia, secondo ch'egli è volto inverso questa o quella parte del nostro cielo. E Pietro Appiano ne insegna nel suo <title>Oroscopio generale</title> la regola infallibile e certa; secondo la quale camminando chi vuole ritrovar tal cosa, vedrà che questo segno del Carro non è mai volto, quando il sole è circa il fine dello Ariete, verso quella parte del cielo onde viene a noi il vento <emph>Coro</emph>, chiamato da' Latini <emph>Argeste</emph>, e da' moderni <emph>Maestro</emph> (la qual parte è tra settentrione e ponente), se non in su quel punto che apparisce l'aurora. E però il Poeta nostro, volendo dimostrare come egli era l'alba, dice che il <emph>Carro</emph>, cioè la figura della quale noi abbiamo parlato, <emph>iaceva</emph> ed era volta (perchè non si ha a intendere ch'ella si posasse, avendo noi detto ch'ella gira sempre, benchè quasi insensibilmente, rispetto a le piccole circulazioni ch'ella fa per esser sì presso al polo), <emph>sopra il Coro</emph>, cioè inverso quella parte da la quale ha origine e viene inverso di noi il vento Coro, o vero Maestro, che noi abbiamo detto. Dopo la quale descrizione del tempo, Virgilio gli dimostra ancora il luogo, donde eglino hanno camminando a descender nello altro girone, dicendo: <emph>E il balzo via là oltre si dismonta;</emph> dicendo: <emph>e via là oltre</emph>, cioè lontano alquanto da questo luogo ove noi siamo, <emph>si dismonta</emph> e si scende <emph>il balzo</emph>, cioè da questo cerchio in quello che ci è disotto; chiamando questo di sopra <emph>balzo</emph>, perchè egli s'inalzava da quel di sotto, in quel modo che fa una palla, quando è percossa e battuta in terra; chè da questa similitudine si chiama <emph>balzo</emph> ogni costa di monte, che s'inalza ed eleva quasi che per lo ritto e perpendicularmente da le sue radici. E qui pone il Poeta ultimamente fine, per non affaticar più le orecchie de' lettori, a questo capitolo. </p></div3></div2></div1>
<div1 type="sezione" n="Lettura sesta sull'Inferno"><head>LETTURA SESTA SOPRA LO INFERNO FATTA ALL'ACCADEMIA FIORENTINA NEL CONSOLATO DI M. LIONARDO TANCI MDLX</head>
<div2 type="dedica" n="Dedica">
<opener><salute>AL SUO MOLTO CARO TOMMASO BARONCELLI IN ANVERSA GIOVAMBATISTA GELLI</salute></opener>
<p>Io ho sentito infinite volte dire, Tommaso mio amatissimo, che il fuoco, nobilissimo fra gli elementi, e l'amicizia, utilissima fra le virtù, mancono e finiscono nel modo medesimo. Perciò che il fuoco manca, come egli gli manca l'esca che lo nutrisce; e l'amicizia, come gli mancon le cagioni che la mantengono. La qual cosa non voglio io per ora ricercare se ella è del tutto vera o no. Ma io vo' ben dir questo, che come ei si truova del fuoco che non vien mai meno; e questo è quel che, standosi nella sua sfera, è in materia, la quale è tanto appropriata alla natura sua, ch'ella lo mantien sempre; così si truovano ancor similmente delle amicizie che non mancon mai. E queste sono tutte quelle che son fondate in su la virtù. La quale è, ancora ella, materia tanto propia dell'amicizia, ch'ella la conserva sempre. Non è adunque maraviglia, se avendo avuto la nostra per fondamento essa virtù, ella non è mai nè per mancamento di conversazione e di faccende, nè per lontananza di tempo, o qual si voglia altra cagione, non solamente mancata, ma diminuita punto di quel ch'ella è stata sempre. Laonde non è mai mancato pure un sol voltar di luna, che noi non ci abbiamo, già tanti anni sono, scritto l'un all'altro, solamente per sapere almeno quel che fusse di noi. Nel qual mentre avendomi voi per liberalità e gentilezza vostra usate molte cortesie, e desiderando io rendervene qualche contracambio, vi mando questa mia Sesta Lettura di Dante, con quel medesimo desiderio di far cosa che vi sia grata, ch'io feci già similmente la prima opera che fusse mai data da me alla stampa. Accettatela adunque ancor voi col medesimo animo che voi faceste quella, tenendola per certa testimonianza che io non vi ami manco or che io vi son lontano, che io mi facessi quando io conversava continuamente con voi. E vivete felice.</p>
<closer><dateline>Di Firenze, l'anno MDLXI.</dateline></closer></div2>
<div2 type="parte" n="CANTO XII">
<div3 type="capitolo"><head>LEZIONE PRIMA <add resp="ed">[vv. 1-45]</add></head>
<p><quote rend="block"><lg><l>Era lo loco, ove a scender la riva</l>
<l>Venimmo, alpestro, e per quel che vi era anco</l>
<l>Tal, ch'ogni vista ne sarebbe schiva.</l></lg></quote></p>
<p><add resp="ed">[1-3]</add> Noi lasciammo i nostri poeti, ascoltator nobilissimi, nel fine del Canto undicesimo dello Inferno, quando ei si mossero, attraversando il sesto cerchio d'esso Inferno nel quale si trovavano, per andare al luogo dove si scendeva nel settimo. Al quale finalmente arrivati, il Poeta incomincia questo dodicesimo da la descrizione e da 'l narrare come fusse fatto cotal luogo, dicendo ch'egli era <emph>tale</emph> e per natura, essendo egli <emph>alpestro</emph> e montuoso, e per accidente, mediante <emph>quel che vi era anco</emph>, cioè aggiunto, che ogni vista sarebbe schiva di ragguardarlo; essendo inclinati naturalmente i nostri occhi a fuggire di vedere quelle cose che apporton loro fastidio, sì come ei sono per il contrario vaghi di ragguardar quel che piace loro. <add resp="ed">[4-12]</add> Le quali due male qualitadi di questo luogo volendo egli più particularmente descrivere, incomincia (seguitando la narrazione sua) da quella che gli era naturale; e l'assomiglia a una certa rovina, la quale si trova in sul fiume dell'Adice presso a Trento, dicendo:
<quote rend="block"><lg><l>Quale quella rovina, che nel fianco</l>
<l>Di là da Trento l'Adice percosse</l>
<l>O per tremuoto o per sostegno manco;</l></lg>
<lg><l>Che da cima del monte, onde si mosse,</l>
<l>Al piano è sì la roccia discoscesa,</l>
<l>Che alcuna via darebbe a chi su fosse;</l></lg>
<lg><l>Cotal di quel burrato era la scesa.</l></lg></quote></p>
<p>Nasce il fiume dell'Adice, chiamato anticamente Argeste, nelle montagne che dividono l'Italia dalla Magna; e quindi scendendo, e passando lungo le mura di Trento e pel mezzo della città di Verona, si distende per le paludi del Po, e sbocca finalmente nel mare Adriatico in un luogo chiamato Brondolo. In su questo fiume poco di là da Trento si truova una montagna, una parte della quale franò e rovinò già dalla cima sua insino in su il letto d'esso fiume. Il che potette accadere (dice il testo) per <emph>rovina</emph>, mediante qualche <emph>tremuoto</emph>, o per <emph>sostegno manco</emph>, cioè logoro col tempo dall'acque d'esso fiume, che le correvano alle radici. Alle quali due cagioni, che generano spessissime volte esteriormente cotali rovine, ne aggiugne un'altra intrinseca, che fa ancora ella simili effetti, il Boccaccio, dicendo: "è in assai parti la terra cavernosa; e in cotali caverne è quasi sempre acqua, la quale svaporando, e umettando le parti superiori d'esse caverne, sempre le rode e indebolisce. Da 'l che avviene tal volta, che premute dal peso, non potendo sostenersi più, elle caggiono. E quinci procedon tal volta le voragini, che noi abbiamo veduto o letto essere in molti luoghi avvenute." A questa rovina, che voi avete udito, assomiglia adunque il Poeta questa scesa dal sesto al settimo cerchio dell'Inferno, dicendo che come in quella la parte, che si mosse e spiccò da quella che rimase, ha la roccia sì <emph>discoscesa</emph>, cioè piena di rotture (e di morse, diremmo noi, o di bozzi), ch'ella darebbe via e facultà a chi fusse nella cima di scendere in giù nel fondo; così darebbe ancor similmente la scesa di questo burrato e di questa profondità la facultà a chi vuole scendere da ove ella comincia in questo sesto cerchio a ove ella finisce nel settimo.
<quote rend="block"><l>E in su la punta della trista lacca</l>
<lg><l>La infamia di Creta era distesa,</l>
<l>Che fu concetta nella falsa vacca.</l></lg></quote>
Da poi che il Poeta ha narrato le male qualità naturali che facevano orribile e spaventosa questa scesa, egli seguita di narrare quella che la faceva accidentalmente ancora ella tale, dicendo che <emph>in su la punta</emph> e principio di questa trista <emph>lacca</emph>, cioè rovina (detta così da <foreign lang="lat">labo</foreign>, verbo latino che significa rovinare), era distesa <emph>la infamia di Creta</emph>, cioè il Minotauro, mostro già nato in Creta di Pasife, figliuola di Minos re di quella, la quale per sfogare la sua sfrenata libidine si congiunse con uno toro, mediante lo essersi racchiusa in una vacca, fatta artificiosamente da Dedalo per tal cagione. Il quale mostro, che era (secondo che fingono i poeti) mezzo uomo e mezzo toro, è posto qui da Dante secondo il costume suo, come ei fece nell'entrata del cerchio de' golosi Cerbero, e in quel degli avari Plutone, e va' discorrendo, per significazione e notizia del peccato, il quale ei mette che sia punito in questo cerchio, ch'è la violenza; sì per essere egli stato generato violentemente contro all'ordine della natura, e sì per la effigie e figura sua; dimostrando che quegli che si lascion condurre dai loro sfrenati e bestiali appetiti a usare violenza contro a Dio, contro a loro stessi, e contro al prossimo e contro all'arte (che sono le tre spezie de' fraudolenti, ch'ei mette che sien puniti in questo settimo cerchio), diventon monstri che hanno solamente l'apparenza d'uomo, e tutte l'altre parti ferine e bestiali; perciò ch'ei perdon la ragione, e perdendola vengono a diventare in certo modo fiere.
<quote rend="block"><l>E quando vide noi, sè stesso morse,</l>
<l>Sì come quel cui dentro l'ira fiacca;</l></quote>
<add resp="ed">[13-15]</add> effetto dirittamente contro alla natura, odiare e offendere sè stesso, come narra il Poeta che fece questo monstro, subito che egli gli vide. Il che è finto da lui per maggior espressione del peccato della violenza, per mostrare ch'ei non si conduce mai a fare simil crudeltà, se non chi ha <emph>fiaccato</emph> dentro, cioè impedito e rotto, il discorso della ragione da ira o da altre simili passioni. <add resp="ed">[16-21]</add> La qual cosa veggendo Virgilio, gli disse:
<quote rend="block"><l>Tu credi che qui sia il Duca d'Atene,</l>
<l>Che su nel mondo la morte ti porse?</l>
<lg><l>Pàrtiti, bestia, che questi non viene</l>
<l>Ammaestrato dalla tua sorella,</l>
<l>Ma vassi per veder le vostre pene.</l></lg></quote>
Questa favola del Minotauro, e come ei fusse morto da Teseo, figliuolo del Duca d'Atene, per opera d'Adrianna, sorella d'esso Minotauro, che s'innamorò di lui, è tanto ben narrata e da 'l Landino e da 'l Velutello, che il trattarne più sarebbe un portare acqua al mare. Lasceremo adunque il più favellarne, e torneremo al testo. <add resp="ed">[22-27]</add> Nel quale il Poeta racconta quel che facessi questo monstro, sentendosi scacciare con sì ingiuriose parole da Virgilio, dicendo:
<quote rend="block"><lg><l>Quale quel toro che si lancia in quella</l>
<l>Ch'ha ricevuto già il colpo mortale,</l>
<l>Che gir non sa, ma in qua e in là saltella;</l></lg>
<lg><l>Vidi lo Minotauro far cotale;</l></lg></quote>
dimostrando con questo esemplo d'un toro, che in quel che egli ha ricevuto da 'l vaccaio o da altri un colpo mortale perde la cognizione, onde non sapendo ove si andare, <emph>saltella</emph>, cioè si scaglia in qua e in là, che quegli che si lascion condurre da i loro bestiali appetiti in tanto furore ch'ei perdon la ragione, non sanno più camminare, cioè procedere secondo che conviene all'uomo, ma si gettono impetuosamente ove gli spinge la insania e la furia loro. Nella quale alterazione veggendo Virgilio questo monstro, dice nel testo il Poeta ch'egli gli disse ch'egli era bene, mentre ch'egli era così infuriato, che ei corresse <emph>al varco</emph> e al passo della scesa, e calassisi giù scendendo per la rottura di quelle pietre scoscese. <add resp="ed">[28-30]</add> Le quali dice il Poeta che <emph>si movevano</emph> e non stavan ferme, quando egli vi posava sopra i piedi, rispetto al <emph>nuovo incarco</emph>, cioè peso che le aggravava; il che è detto da lui per dar maggior verisimilitudine alla favola, non essendo solite scendere in tal luogo, se non ombre che non pesano. <add resp="ed">[34-45]</add> Per la qual novità dimostrandosi alquanto pensoso il Poeta nostro, e dubitando Virgilio ch'ei non fusse spaventato dall'ira bestiale che aveva dimostrato questo Minotauro verso di loro, per non gli lasciare scendere più giù (la qual cosa è finta dal Poeta, per dimostrar che l'ira impedisce più la cognizione ragionevole, che alcuna altra passione), incominciò, per levargli tal perturbazione dell'animo, questo ragionamento:
<quote rend="block"><lg><l>Or vo' che sappi, che l'altra fiata</l>
<l>Ch'io discesi quaggiù nel basso inferno,</l>
<l>Questa roccia non era ancor tagliata.</l></lg>
<lg><l>Ma certo poco pria, s'io ben discerno,</l>
<l>Che venisse colui, che la gran preda</l>
<l>Levò a Dite del cerchio superno,</l></lg>
<lg><l>Da tutte parti l'alta valle feda</l>
<l>Tremò sì, ch'io pensai che l'universo</l>
<l>Sentissi amor, per lo quale è chi creda</l></lg>
<lg><l>Più volte il mondo in Caos converso;</l>
<l>Ed in quel punto questa vecchia roccia</l>
<l>Qui ed altrove tal fece riverso.</l></lg></quote>
Io vi addussi già, ascoltatori nobilissimi, per provarvi che la selva, nella quale il nostro Poeta si ritrovò essere smarrito "Nel mezzo del cammin di nostra vita", non fu altro che un certo cominciare ad aver qualche dubbio de gli articoli della religion cristiana, infra le altre ragioni questa: che Virgilio, il quale era mandato da Beatrice (intesa da lui per la Teologia) a far tale offizio, pigliava ad arte, ogni volta ch'ei poteva, occasione d'accertarlo di qualcuno d'essi articoli. E ne vedete lo esempio particularmente in questo luogo; ove ei piglia occasione, da la rovina di questa scesa, di mostrar che ella cadde quando ei tremò la terra nella morte di Cristo, e ch'egli scese dopo quella all'inferno, e cavò i Santi Padri del Limbo. Onde dice: sappi che l'altra volta ch'io discesi quaggiù nell'inferno (che fu al tempo di Cesare e Pompeo, come egli disse di sopra), questa <emph>roccia</emph> e questa scesa non era ancor così <emph>tagliata</emph> e rovinata. Ma poco pria ch'ei venisse quaggiù colui che <emph>levò</emph> e spogliò il cerchio superno di Dite, cioè il Limbo (posto da lui nel primo cerchio dell'Inferno, come si trattò a luogo suo), questa <emph>vecchia</emph> e antica roccia <emph>fece tal riverso</emph>, cioè rovinò nel modo che tu vedi, per il <emph>tremare</emph> tanto grande che fece in quel punto tutta questa valle <emph>feda</emph> e brutta. La qual cosa non potendo conoscere Virgilio, che non aveva il lume della fede e delle sacre scritture, dice che pensò, seguitando le scritture de' Gentili, che lo universo cominciassi a sentire nuovamente quello <emph>amore</emph>, per lo quale è chi crede che il mondo sia tornato più volte <emph>in Caos</emph>, e dipoi ritornato nuovamente nell'esser suo. E questo fu Empedocle, il quale teneva che questo universo fusse fatto e composto de' quattro elementi in questa maniera: che certo spazio di tempo regnassi l'amore e l'amicizia, e certo l'odio e la discordia; e che quando regnava l'amore e l'amicizia, tutte le cose si mescolassino e unissino insieme in una mole e in una massa di materia rozza e indistinta, che aveva una effigie e un volto medesimo, chiamato dagli antichi <emph>Caos</emph>; e dipoi, quando incominciava a regnare l'odio e la discordia, elle si spiccassino e separassino l'una dall'altra, e tornassi il mondo nell'essere ch'egli è ora, nel modo che scrive Ovidio nel primo libro delle sue <title>Trasformazioni</title>. E questa opinione seguitando Virgilio, come Gentile, dice che quando ei sentì questo tremuoto così grande, che fu, come noi abbiamo detto, nella morte di Cristo, che pensò che l'universo cominciasse a sentire la forza di quell'amore, che Empedocle credeva che avesse fatto ritornarlo più o più volte in Caos. Sentenzia molto simile a quella di Dionisio Ariopagita, il quale trovandosi, quando morì Cristo, in Atene, e sentendo questo tremuoto, dubitò ancora egli similmente ch'ei non fussi venuto il tempo che il mondo avessi a finire. E in questi ragionamenti essendosi i nostri poeti, scendendo per questa rovina, appressati tanto al piano del settimo cerchio, ch'ei si cominciava a scorger la fossa del sangue, che il Poeta mette che sia al cominciare d'esso piano, nella quale son puniti i violenti contro al prossimo, Virgilio tagliò il ragionamento; e incominciò a dire quel che voi sentirete nella lezione che verrà.</p></div3>
<div3 type="capitolo"><head>LEZIONE SECONDA <add resp="ed">[vv. 46-139]</add></head>
<p><quote rend="block"><lg><l>Ma ficca gli occhi avanti; ch'ei si approccia</l>
<l>La riviera del sangue, in la qual bolle</l>
<l>Quel che per violenza in altrui noccia.</l></lg></quote></p>
<p><add resp="ed">[46-48]</add> Se voi notate di sopra, il Poeta divise il piano di questo settimo cerchio, il quale, secondo il Giambullari, ha di diametro e di larghezza da' fianchi del vano allo sfondato del mezzo miglia settantacinque, in tre cerchietti con diametro ciascuno di venticinque. Nel primo de' quali rasente i fianchi della grotta, lasciando nientedimanco infra quegli e lei una vietta da potere andarvi attorno, ei mette una fossa di sangue che bolle continovamente. Nella quale ei pone che sieno puniti quegli che hanno usata violenza nel prossimo; chi più e chi manco fuori d'esso sangue, secondo che è stata maggiore o minor la lor colpa. Alla qual fossa essendosi eglino, scendendo, di già tanto appressati, ch'ella incominciava a scorgersi, racconta il Poeta che Virgilio gli disse: <emph>ficca</emph>, cioè indirizza, <emph>gli occhi avanti</emph>; perciò ch'ei <emph>si approccia</emph>, cioè appressa (voce che si usava in quei tempi), <emph>la riviera</emph> e la fossa del sangue, dentro alla quale bolle, ardendo, quello che <emph>noccia</emph>, cioè nuoce, in altrui <emph>per violenza</emph>, cioè per forza e ingiustamente. <add resp="ed">[49-51]</add> Le quali parole udendo e considerando il Poeta nostro esclamò contro a la cagion di tal colpa, usando quella spezie dell'apostrofe, della quale si servon quegli che voglion rendere qualche cosa odiosa, e disse:
<quote rend="block"><lg><l>O cieca cupidigia e ria e folle,</l>
<l>Che sì ci sproni nella vita corta,</l>
<l>E nella eterna così mal c'immolle!</l></lg></quote>
non potendo nascere così ingiusto effetto, se non da qualche desiderio sfrenato che toglie agli uomini la ragione. Onde lo chiama <emph>cieco</emph>, perchè ei nuoce a loro e ad altri; e <emph>folle</emph> e vano, perchè ei non lascia conseguire gli uomini la felicità e la quiete ch'ei potrebbono acquistare in questa vita; quale ei chiama <emph>corta</emph> per la brevità sua, non essendo ella veramente altro che uno essere, come diceva Iob, trasportato da 'l ventre della madre alla sepoltura; e gl'<emph>immolla sì male</emph>, cioè punisce sì crudelmente nella eterna, in questa fossa di sangue bollente. <add resp="ed">[52-57]</add> La quale volendo egli descrivere, dice:
<quote rend="block"><lg><l>Io vidi un'ampia fossa in arco torta,</l>
<l>Come quella che tutto il piano abbraccia,</l>
<l>Secondo che avea detto la mia scorta;</l></lg>
<lg><l>E tra i piè della ripa ed essa, in traccia</l>
<l>Correan Centauri armati di saette,</l>
<l>Com'ei solean nel mondo andare a caccia.</l></lg></quote>
La pena, con la qual mette il Poeta che sieno puniti questi violenti contro al prossimo, è ch'eglino stieno in questo sangue che bolle continovamente, chi sotto tutto, chi sino a la gola, chi sino al petto, e va' discorrendo, più e meno, secondo che è stato più o men grave il peccato loro; e che attorno a essa fossa corrino in traccia, e seguitando l'uno l'altro, una schiera di Centauri armati di saette, i quali saettino e ferischino, com'egli dirà di sotto, qualunche d'esse anime che si svelle ed esce fuori di quel termine del sangue, sotto al quale ha sortito e destinato ch'elle stieno il fallo e la colpa loro: e questo è il senso litterale di questo luogo. Circa alla moralità del quale ci sono, infra gli espositori, queste due esposizioni. La prima è degli antichi; i quali dicono che il Poeta significa con queste pene la vita d'essi violenti nel prossimo, e massimamente de' tiranni, che son quegli che offendono più persone e fanno maggiori ingiurie e offese, mostrando com'eglino hanno sempre l'animo nel sangue e nella crudeltà. E i Centauri dicono che sono gli adulatori e i satelliti che stanno loro attorno; che per cavare il pane e il loro bene essere, il più delle volte, da la violenza ch'ei fanno altrui, ve gli ripingon dentro co' consigli delle lingue loro malvagie, assai più acute e pungenti che non è dardo o saetta alcuna. Le punture delle quali son sopportate da essi tiranni, per avere qualcuno che gli difenda e che gli favorisca, e non trovare altri che faccia questo offizio, che simili uomini scelerati e di mala vita. Il Landino e il Vellutello, alludendo a quel che scrivono i poeti d'essi Centauri (che nacquero d'Issione e d'una nugola in questo modo: che essendo Issione innamorato di Giunone, Giove suo sposo, per dimostrargli la temerità sua, fece d'una nugola una immagine a similitudine di Giunone, con la quale congiugnendosi esso Issione, ingannato e accecato da la sua libidine, gli generò), dicono che tal cosa significa i vani pensieri e appetiti de' tiranni; i quali desiderando di congiugnersi con Giunone, ch'è la Dea de' regni, cioè d'acquistare in qualunche modo stati e grandezza, restano il più delle volte ingannati. Laonde vivon sempre sommersi in pensieri crudelissimi ed empi; e vi sono ripinti continovamente dentro da 'l timore, perchè s'ei tornassero in basso stato, griderebbe ognun vendetta contro di loro.
<quote rend="block"><lg><l>Veggendoci calar, ciascun ristette;</l>
<l>E della schiera tre si dipartiro</l>
<l>Con archi ed asticciuole prima elette.</l></lg>
<lg><l>E l'un gridò da lunge: a qual martiro</l>
<l>Venite voi che scendete la costa?</l>
<l>Ditel costinci, se non, l'arco tiro.</l></lg>
<lg><l>Lo mio maestro disse: la risposta</l>
<l>Farem noi a Chiron costà da presso;</l>
<l>Mal fu la voglia tua sempre sì tosta.</l></lg>
<lg><l>Poi mi toccò dicendo: quelli è Nesso,</l>
<l>Che morì per la bella Deianira,</l>
<l>E fe' di sè la vendetta a sè stesso.</l></lg>
<lg><l>E quel del mezzo, che il petto si mira,</l>
<l>È il gran Chirone, che nudrio Achille:</l>
<l>Quell'altro è Folo, che fu sì pien d'ira.</l></lg>
<lg><l>D'intorno al fosso vanno a mille a mille,</l>
<l>Saettando quale anima si svelle</l>
<l>Da 'l sangue più, che sua colpa sortille.</l></lg></quote>
<add resp="ed">[58-75]</add> Questa parte del testo, in quanto all'istorie, non ha bisogno di esposizione alcuna; essendo cosa notissima, e narrata diligentissimamente da 'l Landino, che Nesso Centauro tolse a Ercole Deianira sua sposa al passar del fiume Eveno, e che Ercole, non potendo raggiugnerlo, lo ferì con una saetta avvelenata nel sangue dell'Idra. Onde veggendosi Nesso spacciato, si cavò la camicia ch'egli aveva indosso, che era avvelenata nel suo sudore, e dettela a Deianira, dicendole che mentre che Ercole l'avessi indosso non potrebbe amar mai altra donna che lei. Laonde, accadendo non molto di poi ch'egli s'innamorò di Iole, figliuola d'Euristeo Re d'Etolia, Deianira, intendendo tal cosa, gli mandò la detta camicia: la quale mettendosi egli indosso, e passandogli quel veleno, poi ch'ei fu riscaldato, al cuore, lo fece venire in tanta rabbia, ch'ei fece accendere un gran fuoco e gittovvisi dentro; onde dice il testo, ch'ei fece vendetta <emph>di sè</emph>, che aveva morto Nesso, <emph>a sè stesso</emph>, cioè contro di sè. Ed è similmente noto che Chirone fu quello che allevò e insegnò costumi ad Achille; perciò che Chirone fu uno uomo dottissimo, e infra l'altre virtù sua fu eccellentissimo medico; e perchè egli trovò il modo di curare quelle apostemazioni che si chiamano <emph>Chironiche</emph>, elle sono state sempre dipoi (secondo che scrive Paulo Egineta) chiamate vulgarmente così. E così è similmente notissimo che Folo Centauro fu molto inclinato all'ira, chiamandolo per tal cagione Virgilio nella sua Georgica <emph>furioso</emph>. Ma questa favola, ch'ei venissero incontro a i nostri poeti subito ch'eglino gli videro, è ben finta ella qui da Dante dottissimamente, per dimostrare ch'ei son tre gli affetti e le passioni principali, che si fanno incontro agli uomini a indurgli nell'usare violenza nel prossimo, e che ve gli mantengon dipoi sempre dentro. La prima è la libidine, per la quale ei pone Nesso, che morì, come voi avete sentito, per la bella Deianira; la seconda è l'ira, figurata da lui per Folo; e la terza è l'ambizione, figurata da lui per Chirone. E perchè di questi tre affetti due ne son sempre riprensibili, e questi sono la libidine e l'ira, ei dice di Nesso, ch'ei <emph>morì per Deianira</emph>, e chiama Folo <emph>pien d'ira</emph>. E perchè l'ambizione, ovvero desiderio di dominare, può essere qualche volta buono, essendo cerco per giovamento e utile dell'universale, e non per comodo proprio (onde disse Paulo, considerandolo sotto questa condizione: <foreign lang="lat">qui episcopatum desiderat, bonum opus desiderat</foreign>), egli dice di Chirone, posto da lui per tal cosa, ch'ei <emph>nutrì Achille</emph>; mostrando come egli è sempre buono chi giova e insegna, e mostrando di più, col dire ch'ei <emph>si mirava il petto</emph>, ch'egli aveva effigie e sembianza di uomo grave, essendo costume di uomini così fatti di tenere per lo più gli occhi bassi e volti verso la terra. <add resp="ed">[76-84]</add> Seguita dopo questo il testo:
<quote rend="block"><lg><l>Noi ci appressammo a quelle fiere snelle;</l>
<l>Chiron prese uno strale, e con la cocca</l>
<l>Fece la barba indietro a le mascelle.</l></lg>
<lg><l>Quando s'ebbe scoperta la gran bocca,</l>
<l>Disse a' compagni: siete voi accorti,</l>
<l>Che quel di dietro muove ciò ch'ei tocca?</l></lg>
<lg><l>Così non soglion fare i piè de' morti.</l></lg></quote>
Dice il Landino in questo luogo, per mostrare il modo come Chirone si discostasse la barba da la bocca con la punta d'uno de' suoi strali, ch'ei tirò l'arco all'orecchio per trarlo, e venendogli presa con la cocca dello strale la barba, la tirò insieme con la corda dell'arco verso gli orecchi, onde rimase scoperta la bocca. La qual esposizione è tanto contro al testo (non si trovando in quello ch'ei volessi mai tirar l'arco), che il Vellutello, che suol seguitarlo sempre, lo lascia, e seguita la vera; la quale è, ch'egli si discostò la barba da la bocca, per poter parlare più facilmente, con la punta d'uno strale ch'egli aveva allora per sorte in mano; come noi veggiamo fare spessissime volte, a quei che se la lascion crescere sopra la bocca, o con le dita o con qualche cosa ch'eglino abbino a caso in mano; insegnandoci con lo esempio suo, che quando noi vogliamo parlare, noi dobbiamo prepararci non manco ne gli strumenti esteriori necessarii a tale offizio, che ne' concetti e pensamenti interiori, com'ei mostra che facessi questo Chirone. Il quale volendo mostrare che Dante gli pareva che fusse vivo, e non una ombra come l'altre di quel luogo, disse a' compagni: non vi accorgete voi che quel di dietro muove ciò ch'ei tocca co' piedi? avendo veduto dimenare quei pezzi delle pietre rotte, sopra delle quali egli, come ei disse di sopra, gli posava; la qual cosa non sogliono fare i <emph>piè de' morti</emph>, cioè delle ombre. <add resp="ed">[85-90]</add> Le quali parole sentendo Virgilio:
<quote rend="block"><lg><l>Rispose: bene è vivo, e sì soletto</l>
<l>Mostrar me gli convien la valle buia;</l>
<l>Necessità il conduce, e non diletto.</l></lg>
<lg><l>Tal si partì da cantar Alleluia,</l>
<l>Che mi commesse questo uffizio nuovo;</l>
<l>Non è ladron, nè io anima fuia;</l></lg></quote>
dimostrando com'egli era vivo, e ch'egli gli conveniva dimostrargli quella valle tenebrosa, per <emph>necessità</emph>, e non per alcun vano <emph>diletto</emph>, non essendo altro modo migliore di questo a cavarlo dell'errore nel quale ei si ritrovava; essendogli stato commesso questo ufizio da tale che si era partito <emph>da cantare Alleluia</emph>, cioè da Beatrice che si stava su in cielo fra le altre anime beate che cantano continovamente <emph>Alleluia</emph>, cioè lodano Dio (chè così significa questa voce), e che nè Dante, ch'era vivo, era un <emph>ladrone</emph>, nè egli, ch'era morto, era un'anima <emph>fuia</emph>, cioè fura e ladra, espone il Landino, e il Giambullari, nera e macchiata, onde venissi in quel luogo per esservi punita.
<quote rend="block"><lg><l>Ma per quella virtù, per cui io muovo</l>
<l>I passi miei per sì selvaggia strada,</l>
<l>Danne un de' tuoi, a cui noi siamo a pruovo,</l></lg>
<lg><l>E che ne mostri là dove si guada,</l>
<l>E che porti costui in su la groppa,</l>
<l>Ch'ei non è spirto che per l'aria vada.</l></lg></quote>
<add resp="ed">[91-96]</add> Scongiura il poeta, come voi vedete, Chirone <emph>per quella virtù</emph> (e questa era la divina) nel valore della quale ei camminava per luoghi così <emph>selvaggi</emph>, che dia loro una guida, che gli conduca ove <emph>si guada</emph> e passa questa fossa del sangue, e di più che passi Dante <emph>in su la groppa</emph> da la banda di là; perciò che essendo egli corpo, non poteva andare sopra esso sangue sospeso per l'aria, come fanno gli altri spiriti, che non son dannati a quel luogo, ma vanno più giù ove gli ha sentenziati Minos, che, per non avere in lor gravezza alcuna, vanno volando per l'aria. Ove è da notare che questo modo di dire, <emph>danne uno a cui noi siamo a pruovo</emph>, chieggendo uno che gli guidassi, il quale poteva forse essere in quei tempi in uso, è stato dipoi agli espositori tanto duro, ch'ei l'hanno esposto tutti variamente. Perciò che il Boccaccio espone <emph>a cui noi siamo a pruovo</emph>, cioè a lato, onde non siamo impediti da altri; lo Imolese dice <emph>a pruovo</emph>, <foreign lang="lat">idest prope</foreign>, cioè appresso; Francesco da Buti espone <emph>a pruovo</emph>, cioè in approvazione e cari; e il Landino dice <emph>a pruovo</emph>, cioè in esperienza, trovandosi, come loro guida, con loro a pruova del camminare. Io per non aver mai trovato, in scrittore alcuno, modo alcun di parlare che somigli e imiti questo, non ci vo' dir cosa alcuna; ma vi vo' rimetter a questi altri espositori.
<quote rend="block"><lg><l>Chiron si volse in su la destra poppa,</l>
<l>E disse a Nesso: torna, e sì gli guida,</l>
<l>E fa' cansar la schiera che s'intoppa.</l></lg></quote>
<add resp="ed">[97-139]</add> Con questa scorta movendosi adunque i nostri poeti, cominciarono a girare lungo questa fossa del sangue; ove dice il testo (le parole del quale io non starò a esporre, perchè elle son facilissime) che ei trovaron primieramente alcune genti, le quali eron quegli che avevano usato violenza nel prossimo, e nella vita e nella roba. Infra i quali ei nomina Alessandro; ma perchè ei non esprime quale, gli espositori son di varie opinioni. Perciò che alcuni hanno inteso d'Alessandro Ianneo, figliuolo di Aristobolo re degli Ebrei, uomo molto sanguinolento e crudele; alcuni altri, d'Alessandro Fereo, tiranno famosissimo, che dette già gran briga al mondo, come disse il Petrarca; e alcuni altri, d'Alessandro Magno, seguitando Lucano che lo chiamò ladrone e assassino del mondo. E così nomina alcuni altri, de' quali tratta diligentemente il Landino. Trovaron dipoi, seguitando il lor cammino, poco più oltre un'altra sorte d'ombre, fitte nel sangue solamente sino alla gola; e questi mette il Poeta che fussero quegli che usaron violenza contro al prossimo solamente nella vita. Ove ei trovarono Guido da Monte Feltro, che ammazzò in Viterbo, nel duomo, Arrigo figliuolo di Riccardo re d'Inghilterra; il corpo del quale fu dipoi portato in Londra, per mezzo della quale passa il fiume Tamigi. Onde dice il testo di lui, ch'ei <emph>fesse</emph> e ferì <emph>in grembo a Dio lo cuore che si còla</emph> e onora <emph>ancora in su il Tamigi</emph>. Trovaron dipoi, poco più oltre, alcune altre ombre che avevan fuori d'esso sangue bollente <emph>tutto il casso</emph>, cioè il torso e il fusto del corpo. E così trovaron di mano in mano, che facendosi il sangue più basso, ricopriva manco parte di loro; tal ch'ei trovaron finalmente di quelle che avevan ricoperti da quello solamente i piedi; e questo nasceva, perchè avevano fatto minori offese nel prossimo o circa alla vita o circa la persona. E di questi ne nomina alcuni il testo, che il Landino racconta diligentemente le loro istorie; ma sono tutti chiamati generalmente da 'l Poeta con questo nome, <emph>violenti nel prossimo</emph>; perchè l'operazioni violente sono contrarie alle naturali. Laonde, essendo naturale all'uomo il giovare ad altri, o almanco non fare altrui quel ch'ei non vorrebbe che fussi fatto a lui, chi tiene i modi inverso il prossimo, che fecero costoro, si può dire a ragione che operi violentemente e contro a natura. Arrivati finalmente i nostri poeti, seguitando Nesso, ove era il sangue più basso che in alcuno altro luogo (perciò che, come eglino avevan trovato, da onde egli scesero insino a quivi, ch'egli era andato sempre mai scemando, così andava poi di mano in mano sempre crescendo, come dice il testo, il quale voi potrete intendere leggendolo da voi stessi), Nesso che avea passato in questo luogo la fossa con Virgilio in su la groppa, e posatolo in su il piano di là, dice che tornò indietro e ripassò la fossa, chiamata da lui <emph>guazzo</emph>, per averla passata così. E qui è posto da 'l Poeta fine al presente canto.</p></div3></div2>
<div2 type="parte" n="CANTO XIII">
<div3 type="capitolo"><head>LEZIONE TERZA CAPITOLO TREDICESIMO DELLO INFERNO DI DANTE <add resp="ed">[vv. 4-15]</add></head>
<p>Racconta nel principio di questo capitolo il Poeta nostro come eglino entrarono, subito che Nesso gli ebbe lasciati e ch'ei non era ancora arrivato dall'altra banda, nel secondo cerchietto di questo girone. Il quale dice il testo che era un bosco tanto salvatico e diserto, ch'ei non si scorgeva in lui sentiero o vestigio di via alcuna. E dentro a questo mette il Poeta che sieno puniti, nel modo che voi intenderete, i violenti contro a sè stessi; intendendo per questa voce quegli che si hanno tolto la vita o si sono offesi nella persona, e quegli che hanno mandato male, e, come noi diciamo vulgarmente, <emph>gittato via</emph>, senza utilità alcuna o loro o d'altri, le facultà e le sustanze loro. Ma perchè ei parla primieramente di quegli che si sono ammazzati, mi pare di vedere, avanti che noi passiamo più oltre, se tal cosa è peccato o no; ed essendo, che peccato egli sia: imperò ch'ei sono stati alcuni, i quali hanno tenuto ch'ei non sia peccato. Io non parlo de' Gentili, fra i quali sono stati di quei che hanno detto, non solamente ch'ei non è male, ma ch'ei sia cosa bella (e massimamente quando egli è fatto a qualche fine onorato, come fu quel di Codro per salvar la patria, quel di Catone per fuggire servizio, e quel di Lucrezia per schivare infamia), e ch'egli è lecito; dicendo che chi fa tal cosa non offende se non sè stesso, di chi egli è signore e padrone assoluto. Nè manco, dicon costoro, offende ancor sè stesso chi commette tale effetto; con ciò sia cosa ch'ei non possa farsi a sè stesso nè ingiuria ne iniustizia; <emph>ingiuria</emph>, perchè lo ingiuriare consiste in fare cosa che dispiaccia altrui, e chi si ammazza fa cosa che gli piace; nè <emph>iniustizia</emph>, perchè essendo la iustizia ad altri, e quella regola mediante la quale si conserva (come scrive Cicerone negli <title>Offici</title>) il vivere comune, la iniustizia viene a essere ancor ella, essendo il suo contrario, similmente ad altri, e non a sè. A le quali ragioni eglino aggiungon dipoi lo esemplo di Sansone, e quel di Razzia scritto ne' Maccabei, che si ammazzarono da loro stessi, e nientedimanco la Chiesa non gli danna. Rispondono a costoro i nostri teologi, e dicono che lo ammazzarsi è, non solamente peccato, ma gravissimo e <emph>mortale</emph>; con ciò sia cosa ch'ei sia contro a quel precetto che comanda che ei non si occida persona; e <emph>mortale</emph>, perchè egli è contro a la carità, l'ordine della quale vuole che l'uomo ami primieramente Dio, e dipoi sopra ogn'altra cosa sè stesso; il che si conosce chiaramente in quelle parole: <emph>ama il prossimo tuo, secondo che tu fai te stesso</emph>. E a quel ch'ei dicono, che l'uomo, per esser signore e padrone suo assoluto, può far di sè stesso quel ch'ei vuole, rispondono, che non essendo egli padrone e signor di sè, se non mediante quella libertà dello arbitrio ch'egli ha, ei non può ancora esser padrone d'altre cose circa a sè stesso, se non di quelle che dependono da esso libero arbitrio. Non dependendo adunque da lui il darsi a sua posta lo essere, non può dependere ancor similmente da lui il poterselo a sua posta torre. A quel ch'ei dicono, che l'uomo non può ingiuriare sè stesso, onde può ammazzarsi (perciò che lo ingiuriare altrui consiste in fare cosa a colui che s'ingiuria, che gli dispiaccia e sia contro la volontà sua, e chi si ammazza lo fa volontariamente), si risponde ch'egli è il vero ch'ei fa secondo la volontà sua, considerandola come non più nella sua natura, mediante qualche alterazione di animo o di corpo; ma non già considerandola nella sua natura libera, nella quale ella non vuole e non elegge se non il bene. Quanto al dire che la iustizia e la iniustizia sono ad altri, e non circa a sè stesso, si risponde ch'egli è il vero, s'ei s'intende della iustizia e della iniustizia universale, ma non già della particulare. Perciò che la particulare è sempre a sè stesso; essendo ella quella regola che fa giusto l'uomo interiormente, ordinando che le sue potenze rendano tutte quel che si conviene l'una all'altra, onde il senso obedisca alla ragione e la carne allo spirito; sì come per contrario è la universale sempre ad altri, ordinando ella che ciascuno uomo dia all'altro quello ch'è suo e che se gli conviene. E per tal cagione, quando Aristotile parlò nella <title>Etica</title> di questa iustizia <emph>particulare</emph>, egli non la chiamò iustizia <emph>semplicemente</emph>, ma <emph>per traslazione</emph>; e disse ch'ella era a sè, non come del tutto al tutto, ma come della parte alla parte, facendo che ciascuna stesse contenta nel tutto a quel che giustamente se gli conviene. Quanto agli esempli di Sansone e di Razzia addotti da loro, si risponde, (e questa è dottrina d'Agostino nel primo libro della <title>Città di Dio</title>), che la Chiesa, attesa e la vita loro e le molte opere miracolose che furon fatte da loro, crede e si pensa ch'ei fusse spirato così loro da Dio per utilità e ben comune del suo popolo; e per tal cagione ella tiene ch'ei sien salvi, come cosa pia, essendo eglino morti particularmente nel servizio di Dio. E a chi desiderassi ancora una risposta a quegli esempli de' Gentili, cioè di Codro, di Catone e di Lucrezia, pigli quella sentenzia di Platone, recitata da Tullio nel <title>Sogno di Scipione</title>; il qual dice che chi scioglie violentemente da sè stesso l'anima da 'l vincolo del corpo, fa quella medesima offesa a Dio e a la natura, che farebbe chi liberasse e cavasse uno di carcere, inanzi a quel tempo ch'ei vi avesse a stare, a quel Signore che ve lo avessi messo. E per tal cagione fu deliberato da essi Gentili nelle loro leggi, tenute e osservate nelle cose civili ancora oggi da noi, e particularmente in quella <title lang="lat">De his qui sibi mortem consciverunt</title>, e in quella <title lang="lat">De his qui testamenta facere possunt</title>, che i corpi di quegli che si davan la morte da loro fussero, così morti, decapitati o appiccati secondo che pare al giudice. Il quale dice Bartolo che gli debbe giudicare a quella pena che meriterebbe tal delitto, se eglino lo avessero commesso in altri. Laonde, non volendo lasciare ancor similmente le leggi canoniche un fatto, così empio e brutto, impunito, dispongono nel terzo de' <title>Decretali</title>, che i corpi di questi micidiali di loro stessi non si seppellischino ne' luoghi sacri, nè ancor, di più, tanto presso a le Chiese (dice il Panormitano sopra a questo luogo), che dove ei son sepolti si possino udire le voci di quegli che cantono in Chiesa i divini ufizii. Veduto adunque come, per essere il darsi la morte da sè stesso <emph>peccato</emph>, e di più <emph>mortale</emph>, il Poeta nostro metta a ragione quegli che lo commettono dentro all'inferno, resta ora a vedere, volendo seguitare l'ordine preso da noi, quanto sieno a proposito le pene, con le quali ei finge ch'ei sien puniti, a dimostrare la qualità e la gravezza di questo peccato. Finge adunque il Poeta, per tale cagione, che queste anime di questi che si danno da loro stessi la morte, subito ch'elle sono cacciate così violentemente da loro fuori de' loro corpi, caggino in questo secondo cerchietto di questo settimo cerchio dell'Inferno; e quivi si trasformino e convertino subitamente in piante e in sterpi salvatichissimi, i quali faccino poi, così ragunati insieme, questo bosco che voi sentiste di sopra. Con la qual finzione egli ne dimostra e dà a intendere, che chiunche si lascia condurre da così bestiale appetito in così empio concetto cade da 'l suo più perfetto e supremo grado, il quale è l'essere ragionevole, nel suo più imperfetto e più basso, il quale è essere solamente animato d'anima vegetativa. Con ciò sia cosa ch'ei perda primieramente lo intelletto e il discorso della ragione, disprezzando l'essere, ch'è la più nobil cosa che sia stata data da Dio a l'uomo, non essendo egli altro che una partecipazione della natura divina; e perda dipoi secondariamente la cognizione sensitiva, con cercando di fuggire il contristabile e il doloroso, come è operazione naturale e propria del senso. Laonde, avendo perduto quel ch'era in lui di uomo, e quel ch'era in lui d'animale, viene a restare una pianta e uno sterpo sterilissimo e salvatichissimo. E di questi è fatto questo bosco, tanto aspro e tanto folto; il quale volendo descrivere, il Poeta dice:
<quote rend="block"><lg><l>Non fronde verdi, ma di color fosco,</l>
<l>Non rami schietti, ma nodosi e avvolti,</l>
<l>Non pomi vi eran, ma stecchi con tosco.</l></lg></quote>
<add resp="ed">[4-6]</add> Bel modo e bel color retorico è questo che usa il Poeta per descrivere la malvagità della natura di questo bosco; simile a quel che usò Cicerone, il grande oratore, quando ei disse in quella orazione nella quale egli accusava Verre: Noi non tiriamo al giudizio vostro un ladro, ma un assassino; non uno adultero, ma uno stupratore d'ogni pudicizia; non uno sacrilego, ma un destruttore della religione; ove incominciando tutte a tre queste clausule da questa parola <emph>non</emph>, mette il verbo nella ultima, che serve a tutte, e va sempre accrescendo e dando maggior forza al significato delle parole. Così fa ancor qui il Poeta nostro, volendo esprimere la mala qualità di questo bosco; perciò che egli incomincia ancora egli tutte a tre queste clausule da <emph>non</emph>; mette il verbo, il quale è <emph>erano</emph>, nella ultima; e va sempre ancora egli accrescendo e dando maggior forza alla sentenza. Onde dice, incominciandosi da 'l colore (che, per essere l'obbietto proprio della nostra potenza visiva, si rappresenta innanzi a ogn'altra cosa a l'occhio), che il colore delle sue frondi non era <emph>verde</emph> (il quale colore, per partecipare temperatamente de l'oscuro e del chiaro, è molto confortativo della virtù visiva), ma era <emph>fosco</emph>, cioè oscuro e torbido. Dipoi passa a la figura, che per essere obbietto comune si rappresenta a l'occhio dopo il colore; e dice che i rami di tali arbori non erano <emph>schietti</emph>, cioè lunghi e diritti, ma <emph>nodosi</emph> e <emph>avvolti</emph>. E dipoi trapassa ultimamente a la natura sua; della quale non si potendo aver vera cognizione se non per l'operazioni, dice ch'ei non vi erano <emph>pomi</emph> o frutti, ma <emph>stecchi con tosco</emph>, cioè punte piene di veleno pestiferissimo. Oh considerate ora, se egli era mai possibile descrivere nè con maggiore dottrina nè con maggiore arte la mala qualità delle piante di questo bosco, che si abbia fatto il Poeta nostro! <add resp="ed">[7-9]</add> La salvatichezza delle quali volendo meglio esprimere, soggiugne:
<quote rend="block"><lg><l>Non han sì aspri sterpi nè si folti</l>
<l>Quelle fiere selvaggie, ch'in odio hanno</l>
<l>Fra Cecina e Corneto i luoghi colti;</l></lg></quote>
dimostrando ch'ei non si truovano piante tanto aspre nè tanto serrate e intrigate insieme, quanto son queste, infra <emph>Cecina</emph>, fiume che nasce a piè di Volterra, e <emph>Corneto</emph>, città posta nella maremma di Roma, ove son boscaglie asprissime e salvatichissime, con questo bel modo del parlare poetico, che quelle fiere che abitono in quei paesi, e hanno in odio e fuggono i luoghi colti e dimestichi, non ne hanno un simile di asprezza, cioè un tanto salvatico quanto è questo. E queste frondi che hanno queste piante, nelle quali dice il Poeta che si trasmutano l'anime de' micidiali di loro stessi, son finte da lui tanto oscure e <emph>fosche</emph>, per significare i concetti maninconici e spaventosi ch'eglino hanno in loro; i rami storti e <emph>pien di nodi</emph>, l'azioni loro perverse e furiose; e gli <emph>stecchi pieni di tosco</emph>, i loro mali esempli e le loro infelicissime morti, con le quali ei pungono gli animi degli uomini, che non sono spogliati d'umanità, di compassione. <add resp="ed">[10-15]</add> Dopo questo seguita il testo:
<quote rend="block"><lg><l>Quivi le brutte Arpie lor nidi fanno,</l>
<l>Che cacciar da le Strofade i Troiani</l>
<l>Con tristo annunzio di futuro danno.</l></lg>
<lg><l>Ali hanno late, colli e visi umani,</l>
<l>Piè con artigli, e pennuto il gran ventre;</l>
<l>Fanno lamenti in su gli alberi strani.</l></lg></quote>
Da poi che il Poeta ha descritto quanto sia aspro e folto questo bosco, da la mala qualità delle piante che lo fanno, descrive quanto ei sia pericoloso e poco sicuro, da la mala qualità delle bestie che lo abitano, monstrando che le sono le brutte Arpie (chè questo vuol dire, ch'elle <emph>fanno quivi i lor nidi</emph>), che cacciarono i Troiani da le Strofade; isole poste infra il Zanto e la punta della Morea, oggidì chiamata Strivali; ove arrivando Enea con quei che lo seguitarono quando e' si fuggì da Troia dopo lo eccidio di quella, fu cacciato da dette Arpie da detto luogo, e annunziatigli e predetti infiniti mali. Le quali Arpie come elle fussero fatte, racconta il Poeta tanto bene, che il volere io aggiugner parola alla sua descrizione sarebbe un diminuire la forza e la bellezza sua; avvenendomi come a la maggior parte di quei pittori che pigliano a colorire i disegni de' maggiori maestri di loro, che credon fargli più perfetti, ed eglino scemon loro di forza e di bellezza. E per tal cagione io passerò, senza trattar più di tal cosa, a considerare quel che abbia voluto inferire il Poeta col metterle in questo luogo. Circa a la qual cosa ci son tre opinioni. La prima è del nipote del Poeta, e seguitata da 'l Landino; il quale dice ch'ei le pone per la rapina, volendo mostrare ch'ei non si può far la più ingiuriosa e maggiore rapina, che quella di tor la vita a sè stesso. La seconda è del Vellutello; il quale dice ch'ei non ce le ha poste, perchè la rapina, come dice il Landino, abbia che far cosa alcuna in questo luogo, ma per dare convenienti uccelli a la natura di così fatti arbori; dicendo S. Bernardo che l'uomo, senza la grazia di Dio, è simile a uno arbore salvatico, che produce frutti che son cibo degli uccelli infernali, come sono l'Arpie. La terza è del Giambullari; il quale allegando che Sidonio Apollinare pone l'Arpie per i rattori sanguinolenti, cioè per quegli che per rapire si mettono a la morte, dice che il Poeta le pone in questo luogo per la crudeltà; dimostrando con la loro figura, che non ha, come dice il testo, di umano altro che il collo e il volto, la natura de' micidiali di loro stessi, che non hanno altro di umano in loro, che l'apparenza e l'effigie. A queste openioni, non per riprovarle o dannarle, ma per trovar più chiaramente la mente del Poeta, voglio aggiugnere quest'altra io: che il Poeta abbia messo questi uccelli fra questi arbori, per significar tre cose e tre passioni, che posson tanto in molti uomini, che s'ei non le raffrenano con la ragione, gli conducono spesso in tanta confusione, ch'ei si disperano, e non vivon solamente più come uomini col lume della ragione, ma nè anche come animali, che seguitono almanco quelle inclinazioni che ha dato loro la natura, necessarie a la conservazione dell'esser loro; ma divengono sterpi tanto pungenti e velenosi, ch'egli offendono loro e altri. E queste sono il <emph>dolore</emph>, la <emph>servitù</emph> e la <emph>povertà</emph>; le quali son tanto difficili a sopportare a chi elle non son naturali, ch'ei si son trovati molti che si sono dati la morte per fuggirle. A la confirmazion della quale opinione fa non poco a proposito quella esposizione de' nomi d'esse Arpie, che dà il Landino per mostrare ch'elle significhino l'<emph>avarizia</emph>, dicendo che <emph>Aello</emph> significa appetire, <emph>Occipite</emph> rapire, e <emph>Celeno</emph> occultare; ma per quella figura che piglia l'un contrario per l'altro. Perciò ch'ei si appetisce il diletto, onde si scaccia il dolore; rapiscesi per dominare, onde si fugge la servitù; e occultasi per ragunare, onde si schifa la povertà. E questa è l'opinion mia sopra questo luogo.</p></div3>
<div3 type="capitolo"><head>LEZIONE QUARTA <add resp="ed">[vv. 16-108]</add></head>
<p><quote rend="block"><lg><l>E il buon Maestro: prima che più entre,</l>
<l>Sappi che sei nel secondo girone,</l></lg></quote>
e quel che segue.</p>
<p><add resp="ed">[16-21]</add> Entrati i nostri poeti dentro al bosco del quale noi parlammo nella lezion passata, dice il testo che Virgilio disse a Dante, com'egli era entrato nel secondo de' tre cerchietti de' quali egli gli aveva parlato di sopra; e sarebbe sempre così, insino a che ei non arrivava a <emph>l'orribile sabbione</emph>, cioè al suolo coperto della rena ardente, che è il terzo, avvertendolo ch'ei guardasse bene, perchè ei vedrebbe cose tanto maravigliose, che se ei le raccontasse, elle torrebbono fede alle sue parole; tanto sono incredibili. <add resp="ed">[22-24]</add> Da questi ammonimenti di Virgilio avvertito il nostro Poeta, tenendo desti e svegliati tutti i sentimenti per vedere che novità fusse questa, dice:
<quote rend="block"><lg><l>Io sentia d'ogni parte traer guai,</l>
<l>E non vedea persona che il facesse;</l>
<l>Perchè tutto smarrito mi fermai.</l></lg></quote>
Nè fu meraviglia certamente, sentendo tanti lamenti di persone umane percuotersi da ogni banda negli orecchi, e non veggendo da chi eglino uscissero, ch'ei restasse così smarrito, e si fermasse e stesse in piede per vedere con maggior diligenza se ei poteva spiare che persone fossero queste che si lamentavano. <add resp="ed">[25-30]</add> La qual cosa non gli venendo fatta, rivolse finalmente gli occhi verso Virgilio; e veggendo che Virgilio guardava in viso solamente lui, gli nacque nella mente questo pensiero ch'ei racconta, dicendo:
<quote rend="block"><lg><l>Io credo ch'ei credette ch'io credesse</l>
<l>Che tante voci uscisser di quei bronchi</l>
<l>Da gente che per noi si nascondesse.</l></lg></quote>
Di questa opinione falsa, ch'era nata nella mente del Poeta nostro, accorgendosi Virgilio, e non volendo s'ingannasse in tal maniera, ma mostrargli come tali lamenti uscivano da gli spiriti ch'erono trasformati in quelle piante, col fatto e con l'esperienza (perciò che tal cosa era tanto maravigliosa, ch'ei l'arebbe difficilmente creduta a dirgliela con le parole), dice che si volse a lui, e dissegli: se tu <emph>tronchi</emph>, cioè rompi e spezzi, qualche frasca e qualche cima di qualcuna di queste piante e di questi sterpi, tutti i pensieri che tu hai, perchè tu scoprirai donde naschino i lamenti che tu odi, finiranno e verranno meno. <add resp="ed">[31-39]</add> La qual cosa facendo il Poeta, narra quel che gli avvenne, dicendo:
<quote rend="block"><lg><l>Allor porsi la mano un poco avante,</l>
<l>E colsi un ramuscello da un gran pruno;</l>
<l>E il tronco suo gridò: perchè mi schiante?</l></lg>
<lg><l>Da che fatto fu poi di sangue bruno,</l>
<l>Ricominciò a gridar: perchè mi scerpi?</l>
<l>Non hai tu spirto di pietate alcuno?</l></lg>
<lg><l>Uomini fummo, ed or siam fatti sterpi;</l>
<l>Ben dovrebbe esser la tua man più pia,</l>
<l>Se state fossim'anime di serpi.</l></lg></quote>
Questo luogo, infra gli altri infiniti che sono in questo poema, vorrei io che considerasser coloro che biasimon lo stile e le parole di questo poeta; e se ei voglion conoscer la bellezza e la forza e la energia sua, lo paragonassero con quel di Virgilio là ove ei racconta come Enea, abbattendosi a svegliere ne' liti di Tracia un pruno, nel quale s'era trasmutato Palinuro, stato morto in quel luogo per torgli certo tesoro, egli incominciò, mandando la sua voce fuori per quella rottura, a dire:
<quote lang="lat" rend="block"><l>Quid miserum, Aeneas, laceras? iam parce</l>
<l>sepulto:</l>
<l>Nam Palinurus ego...</l></quote>
e quel che seguita; ch'io credo ch'ei sarebbero forzati a dire, se ei non volessero essere reputati protervi, che tal caso non sia stato descritto con manco eleganza e manco arte da Dante in questa lingua, ch'ei fussi da Virgilio nella latina. E quei che, per non volere confessar tal cosa, dicono che quelle <emph>anime di serpi</emph> è un certo che di borra, non direbbero ancor eglino così, se ei considerassero che, non si trovando animale alcuno che mediante la sua figura sia più in odio naturalmente all'uomo che le serpi, vengono tali parole ad avere una certa energia e una certa forza, che esprime maravigliosissimamente la impietà di Dante in rompere la cima di cotal pruno. <add resp="ed">[40-45]</add> Tal che, atteso ogni particulare e ogni parola, ei sarebbero forzati a dire ch'ei fusse un luogo molto bello; e se nulla gli mancava, lo fa di più bellissimo quella comparazione ch'egli usa nel descriverlo, dicendo:
<quote rend="block"><lg><l>Come d'un tizzo verde ch'arso sia</l>
<l>Da l'un de' capi, che da l'altro geme,</l>
<l>E cigola per vento che va via;</l></lg>
<lg><l>Sì de la scheggia rotta usciva insieme</l>
<l>Parole e sangue; ond'io lasciai la cima</l>
<l>Cadere, e stetti come l'uom che teme.</l></lg></quote>
Perchè essendo la natura del fuoco di separare, nelle cose ch'egli arde, gli elementi de' quali elle son composte, ed essendo sempre ne' legni verdi de l'umido, cerca, subito ch'ei comincia a operare in quelli, di cacciarlo fuori per i pori e per quelle parti ove ei sono stati tagliati. Ai quali luoghi ricorrendo ancor, per fuggire, similmente l'aria che si ritruova in detti legni, e trovandogli ripieni d'umidità, combatte con quella, e fa, combattendo, quel suono che il Poeta chiama <emph>cigolare</emph> (voce propriissima a significarlo, perciò che <emph>cigolare</emph> si chiama quello stridere e quel fischiare sottilmente che fanno i zufoli, quando si dà loro troppo fiato), onde esce in un medesimo tempo, per le rotture de' detti legni, e suono e acqua. Chi sarà adunque che abbia mai veduto questo effetto, che non confessi ch'ei non era mai possibile esprimere questo concetto meglio che con questa comparazione? Con ciò sia cosa che quello sterpo, così stiantato e rotto da 'l Poeta, mandasse fuora ancora egli a un tempo medesimo, in luogo d'acqua, sangue; e in luogo di quel fischiamento, parole (non essendo ancora elleno altro che suoni terminati significativamente dall'uomo, come dice il Filosofo nella <title>Periermegnia</title>); onde non gli paia veder Dante restar, d'un caso tanto nuovo, stupito di maniera, che quella cima gli cadessi di mano, ed ei restasse a guisa d'uno che teme di qualche altro caso maraviglioso e inopinato, com'ei narra che fece. <add resp="ed">[46-57]</add> La qual cosa veggendo Virgilio, si volse a quello sterpo, e per scusar Dante gli disse: s'egli avessi potuto creder prima, <emph>anima lesa</emph> e offesa, per le mie parole quel ch'egli ha veduto ora, io non lo arei indotto a distender così crudamente la mano verso di te; il che duole e pesa ancor non poco a me.
<quote rend="block"><lg><l>Ma digli chi tu fusti, acciò che, in vece</l>
<l>D'alcuna menda, tua fama rinfreschi</l>
<l>Nel mondo su dove tornar gli lece.</l></lg>
<lg><l>E il tronco: sì col dolce dir mi aeschi,</l>
<l>Ch'io non posso tacere; e voi non gravi,</l>
<l>Perchè io un poco a ragionar m'inveschi.</l></lg></quote>
Sono stati alcuni, infra i nostri teologi, che hanno tenuto che l'anime dannate, quando elle sentono vivere nel mondo onoratamente la lor fama, o essere in compassione, non vo' dire ne sentino conforto, essendo scritto nelle sacre lettere <emph>che ne l'inferno non è redenzione alcuna</emph>, ma non abbino almanco quella passione ch'elle arebbono, non sentendo ch'ei fussi più memoria alcuna di loro nel mondo. E di questa opinione essendo il Poeta, fa che Virgilio dice a questo spirito, che scuopra a Dante chi egli è, acciò che, in cambio di qualche emendazione e pentimento d'averlo così offeso, egli rinuovi e rinfreschi la memoria e il nome suo nel mondo, ove potendo egli tornare, gli era lecito il poter fare tale opera; e così ancor similmente chiamare a questo spirito tal parlare (per rispetto di cotal promessa) <emph>dolce</emph>, e dire che per tal cagione egli era <emph>aescato</emph> e allettato di sorte da quello, ch'ei non poteva tacere tal cosa; soggiugnendo (stando nella metafora della <emph>esca</emph>, con la quale si pigliono gli uccelli), pur ch'ei non paresse lor <emph>grave</emph> ch'ei s'<emph>inviscassi</emph> nel parlare così un poco a lungo, come s'invescono e impaniono gli uccelli, mediante lo essere allettati, come noi abbiamo detto, da l'esca.
<quote rend="block"><lg><l>Io son colui che tenni ambo le chiavi</l>
<l>Del cuor di Federigo, e che le volsi</l>
<l>Serrando e disserrando sì soavi,</l></lg>
<lg><l>Che da 'l segreto suo quasi ogn'un tolsi;</l>
<l>Fede portai al glorioso ofizio,</l>
<l>Tanto ch'io ne perdei le vene e i polsi.</l></lg></quote>
<add resp="ed">[58-63]</add> Questo spirito fu M. Piero delle Vigne da Capua, uomo di tanto bassa condizione, ch'ei non si seppe mai chi fussi il padre; ma essendo allevato poveramente da la madre, si dette, come egli fu in età, a studiar leggi; nelle quali ei divenne tanto eccellente, ch'ei fu fatto uno del numero degli Auditori di Federigo secondo. E di quivi eletto da lui per suo Segretario venne in tanto grado, ch'ei governava solamente egli il tutto, com'egli (sotto questa metafora d'<emph>avere tenuto le chiavi del cuor suo</emph>, e <emph>apertolo e serratolo</emph> con tanta dolcezza e facilità, ch'ei levò da tale ofizio della segreteria <emph>quasi ciascuno altro</emph>) racconta, soggiugnendo che <emph>portò</emph> e osservò tanta <emph>fede</emph> in tale amministrazione, ch'ei ne <emph>perdè le vene e i polsi</emph>. Per i quali tutti gli espositori intendon la vita (stando ella nel sangue e negli spiriti vitali, che sono nelle arterie ove si generono e fanno i polsi), eccetto che il Boccaccio; il quale leggendo <emph>il sonno e i polsi</emph>, e dicendo ch'ei non tratta qui de la morte sua, ma più giù di sotto, dice ch'egli era tanto assiduo a le faccende de la segreteria, ch'egli indebolì tanto a poco a poco la complessione, ch'ei perdè il sonno, e gli spiriti vitali si risolvettero in lui di maniera, ch'ei non si gli ritrovava tal volta polso.
<quote rend="block"><lg><l>La meretrice che mai da l'ospizio</l>
<l>Di Cesare non torse gli occhi putti,</l>
<l>Morte comune, e delle Corti vizio,</l></lg>
<lg><l>Infiammò contro a me gli animi tutti;</l>
<l>E gl'infiammati infiammar sì Augusto,</l>
<l>Che i lieti onor tornaro in tristi lutti.</l></lg>
<lg><l>L'animo mio, per disdegnoso gusto,</l>
<l>Credendo col morir fuggir disdegno,</l>
<l>Ingiusto contro a me fece me giusto.</l></lg>
<lg><l>Per le nuove radici d'esto legno</l>
<l>Vi giuro che già mai non ruppi fede</l>
<l>Al mio Signor, che fu d'onor sì degno.</l></lg>
<lg><l>E se di voi alcun nel mondo riede,</l>
<l>Conforti la memoria mia, che ghiace</l>
<l>Ancor del colpo che invidia le diede.</l></lg></quote>
<add resp="ed">[64-78]</add> Essendosi dato questo spirito a conoscere a' nostri poeti da 'l grado nel quale ei fu nel mondo, per non aver potuto far tal cosa da 'l sangue, essendo stato di tanta bassa condizione, racconta ora (per purgare la infamia, ch'egli aveva, d'essere stato perseguitato da Federigo per essergli stato traditore, onde nacque, come voi intenderete, la sua morte), come il cader ch'ei fece da la grazia di Federigo non fu perchè egli gli fussi mai traditore, ma per la invidia, chiamata da lui <emph>la meretrice che non si parte mai da l'ospizio degl'Imperadori</emph>; così vuole inferire <emph>non torcere</emph> e non levare da quello gli occhi <emph>putti</emph> (cioè volubili, espone il Boccaccio), onde è morte e vizio comune delle Corti. Da la quale invidia mossi alcuni cortigiani, e massime quegli che per la grandezza sua perderono di grado e di stato, accesero, con alcuni falsi ch'eglino gli apposero, di tal sorte contro di lui Federigo, ch'egli senza palesare mai la cagione lo fece pigliare, e cavargli gli occhi. Nella quale miseria ritrovandosi M. Piero, e sentendosi innocente, prese tanto sdegno che questo avesse a esser il merito della fede e della servitù sua, ch'egli si ammazzò da sè stesso; ma il modo non si sa già per nessuno al certo. Perciò che il Boccaccio dice ch'ei si ammazzò in Pisa, partendosi un giorno a corsa, mentre ch'egli andava a spasso, e battendo la testa nel muro della Chiesa di S. Paulo a ripa d'Arno. Lo Imolese dice ch'ei si ammazzò in questo modo di percuotere e spezzarsi la testa nel muro, ma in prigione. Francesco da Buti, e un certo Colenuccio che scrive la vita di Federigo, dicono ch'ei fu fatto accecare da Federigo in S. Miniato al Tedesco, donde mandollo poi a Pisa per metterlo quivi in prigione; ei si gittò per la via da dosso a un mulo, sopra del quale egli era, e roppe il collo. E altri dicono che essendo egli, da poi ch'ei fu accecato, tornato in Capua, e standosi in casa sua, ch'egli si gittò un dì dalle finestre nella via, inanzi a Federigo che passava a punto a sorte di quivi, perchè ei saziassi della sua morte la crudeltà sua, com'egli gli disse nel gittarsi giù. Da questa infamia, d'essere caduto questo M. Piero nella disgrazia di Federigo per avere usato tradimento contro a lui, desiderando egli di purgarsi, racconta (come voi avete sentito) come la cagion di tal cosa era stata solamente la invidia de' suoi nimici, che gli avevano apposta tal cosa per farlo cadere dal grado nel quale egli era. Per la qual cosa, essendo ella avvenuta, si mutarono i suoi <emph>lieti onori</emph> in amari pianti; perciò che egli ne prese tanto dolore e tanto sdegno, che pensando fuggirlo col darsi la morte, si fece contro a sè, ch'era giusto e innocente, ingiusto e nocentissimo, commettendo così empia scelerità. E per dar maggior credenza a quel ch'egli aveva detto, ei giura per le radici della pianta, nella quale ei si era poco avante trastormato (chiamate da lui per tal cagione <emph>nuove</emph>), che <emph>non ruppe mai</emph> in modo alcuno <emph>fede</emph> a Federigo suo Signore, chiamato da lui per le qualità sue <emph>degno d'onore</emph>. E dopo questo egli pregò finalmente i nostri poeti, che se alcuno di loro ritornava nel mondo, che <emph>confortasse</emph>, cioè difendesse, la sua memoria, la quale <emph>iaceva</emph> ed era ancora abbassata e atterrata da 'l colpo e da la percossa della infamia che gli era stata data, nel modo che voi avete sentito, da la invidia de' suoi nimici. E così pose ultimamente fine questo spirito a le sue parole. <add resp="ed">[79-90]</add> La qual cosa veggendo Virgilio, dice il testo ch'ei disse a Dante, che non perdessi più tempo, ma che lo domandassi se ei voleva sapere altro da lui. Al che rispose Dante, che lo domandassi egli di quel ch'ei pensava ch'egli avessi caro di sapere; perciò che la compassione, che gli era nata della sua miseria nel cuore, era tale ch'ei non poteva dir più parola. Per la qual cosa, voltosi verso di lui, Virgilio gli disse: piacciati
<quote rend="block"><lg><l>Di dirne come l'anima si lega</l>
<l>In questi nocchi; e dinne, se tu puoi,</l>
<l>S'alcuna mai da tai membra si spiega.</l></lg></quote>
Ne' quali versi Virgilio lo domanda di due cose; la prima, come l'anime si leghino e racchiugghino in questi sterpi; la seconda, se elle si sciolgono e separano mai da quegli. <add resp="ed">[91-102]</add> A la prima delle quali domande ei risponde da 'l verso che segue, il quale dice: <emph>Allor soffiò lo tronco forte, e poi</emph> insino a quel che dice poco di sotto: <emph>Fanno dolore, ed al dolor finestra.</emph> Ove ei narra poeticamente il modo di tal trasmutazione di tal sorte, ch'ei non è possibile immaginar mai favola come questa che abbia più del verisimile e del poetico; la qual cosa io non vo' stare a esporvi, perchè la favola è facile, e le parole son facilissime. <add resp="ed">[103-108]</add> E alla seconda risponde dipoi conseguentemente, dicendo:
<quote rend="block"><lg><l>Come l'altre, verrem per nostre spoglie,</l>
<l>Ma non però ch'alcuna sen rivesta;</l>
<l>Ch'ei non è giusto aver ciò ch'uom si toglie.</l></lg>
<lg><l>Qui le strascicheremo, e per la mesta</l>
<l>Selva saranno i nostri corpi appesi,</l>
<l>Ciascuno al prun della ombra sua molesta.</l></lg></quote>
La qual favola, di dire che torneranno ancora elleno insieme con l'altre, risuscitando il giorno del giudicio, nel mondo per le <emph>spoglie</emph> loro, cioè per i loro corpi, ma che non se ne <emph>rivestiranno</emph>, cioè serviranno, già nel modo che faranno l'altre (non essendo lecito nè giusto che uno abbia quel ch'egli si ha tolto da sè stesso), ma che gli <emph>strascicheranno</emph> per questo cerchietto, ove ei saranno finalmente <emph>appesi</emph> e appiccati ciascuno al <emph>pruno</emph> e a lo sterpo dell'<emph>ombra</emph> e dell'anima sua, è finta con grandissima dottrina da 'l Poeta, per dimostrarne che quegli che si lasciono tanto perturbare la mente da i pensieri e da i travagli dell'animo, dandosi troppa passione delle avversità e delle male fortune, onde caggiono in disperazione, ancor ch'ei tornin dipoi nel loro esser primo, non si servon mai poi del loro corpo, e degli organi e strumenti di quello necessarii al discorso della ragione, con quella felicità che fanno quegli che, per sopportar con più forte e virile animo i casi avversi e le male fortune, non son mai caduti in tali frenesie e insanie. E questo è, perchè ei vanno rivolgendo continovamente la cognizione loro sensitiva <emph>per la selva</emph> e per la confusione di simili concetti maninconici e spaventevoli, appiccandola ciascuno a quel che lo aggrava e molesta più. E così impariamo finalmente a non pigliare troppa passione, ne' nostri animi, de' travagli e delle avversità che ci avvengono mentre che noi siamo in questa vita.</p></div3>
<div3 type="capitolo"><head>LEZIONE QUINTA <add resp="ed">[vv. 109-151]</add></head>
<p><quote rend="block"><lg><l>Noi eravamo ancora al tronco attesi,</l>
<l>Credendo ch'altro ne volessi dire,</l>
<l>Quando noi fummo d'un romor sorpresi,</l></lg></quote>
e quel che segue.</p>
<p><add resp="ed">[109-114]</add> Avendo trattato sino a qui il Poeta di quegli che uson violenza contra lor stessi nella persona, tratta ora di quegli che la usono ne la roba, mandandola male e gittandola via inutilmente e disonoratamente; cosa chiamata da chi con gran ragione <emph>violenza</emph>, essendo ella direttamente contro la natura d'esse ricchezze. Perciò ch'elle son concesse da Dio a gli uomini per commodità della vita, perchè ei se ne onorino, e aiutinne gli altri; e costoro, gittandole via, non se ne servono per loro, non se ne onorono, e non fanno utile a persona. E la pena di costoro mette il Poeta che sia ch'ei sien continovamente perseguitati e morsi da certe cagne nere e affamatissime che sono in questo bosco. Laonde, perchè elle non gli giunghino, ei non reston mai di fuggire in qua e in là per esso bosco; e in questo mentre ei sono a ogni poco graffiati e feriti da le punte e da gli stecchi de' suoi sterpi; dimostrando con tali pene, che chi si conduce, per gittar via il suo, nel modo che noi abbiamo detto, è continovamente morso da pensieri maninconici e mordacissimi (che questo significon queste cagne nere e affamate), di non avere con le lor facultà nè aiutato nè onorato loro stessi, nè beneficato gli altri. Laonde, mentre che per tal cagione cercon d'ascondersi e fuggire la conversazione (il che è fatto da loro, perchè ei si vergognon d'esser caduti in così biasimevol povertà), ei sono a ogni ora punti e graffiati da 'l biasimo che è dato loro da ciascuno. Onde vivon continovamente in miseria di povertà, in solitudine maninconosa, e in sospetto che dovunche ei vanno sia detto mal di loro; e questo è quel che vuole inferire il Poeta nel testo. A la esposizione del quale avanti che noi vegniamo, mi par da rispondere a una domanda, la quale potrebbe essere ragionevolmente fatta circa a tal cosa. E questa è, perchè il Poeta non punisce costoro insieme co' prodighi; perciò che essendo il medesimo effetto quel de' prodighi e quel di costoro, cioè spendere e mandare male il suo, viene a essere ancor la medesima la causa e il peccato; ed essendo la medesima la colpa, par ch'ei richiegga e voglia la iustizia ch'ei sia ancor il medesimo il gastigo e la pena. Al che si risponde, ch'ei non è vero ch'ei sia il medesimo lo effetto che fa il prodigo, e quel del violento; perciò che il prodigo giova il più delle volte a molti (il che è cagionato perchè la prodigalità nasce da un certo appetito vanaglorioso d'essere onorato dagli uomini); e il violento non ha fine alcun determinato, ma si lascia trasportare in qua e in là da biasimevoli e vili appetiti della sua concupiscenza, come fanno e son trasportate le navi, che sono senza timone nel mare, da i venti e da l'onde di quello. E la ragione ch'eglino adducono, che gli effetti medesimi abbin sempre le cause medesime, si niega; adducendone la instanza del caldo che si truova tal volta in una pietra o in un legno o in un'altra cosa simile, che se ben egli è uno effetto medesimo, può aver diverse cause; perciò ch'ei può nascer da 'l fuoco, da 'l sole, da essere stato verbigrazia detto legno fregato con un altro, o con una fune, o sotterrato nel litame, e per molti altri modi. E però non sono il medesimo lo spendere il suo per prodigalità, e il mandarlo male per bestialità e per inconsiderazione; ma è molto più grave errore questo che quello. E se voi ne volete vedere la esperienza, considerate che dei prodighi si ritruova sempre qualcuno che ne dice bene, e se non altri, quei che hanno fatto ben della prodigalità loro; e i violenti son per il contrario biasimati e vituperati da ciascuno. Dice adunque il Poeta, tornando al testo, ch'erono ancora <emph>attesi</emph> e attenti a quel tronco, aspettando ch'ei volessi dir loro qualche altra cosa; ed ei furono <emph>sorpresi</emph> e sopraggiunti da un romore, simile a quel che si sente tal volta ne le cacce de' porci da quei che stanno <emph>a le poste</emph>, che sentono a un tratto, nel venire il porco al passo, <emph>stormire</emph>, cioè fare strepito, da lui, da i cani e da le frasche. <add resp="ed">[115-117]</add> E la cagione di tal romore è narrata da lui, dicendo:
<quote rend="block"><lg><l>Ed ecco duo da la sinistra costa</l>
<l>Nudi e graffiati, fuggendo sì forte,</l>
<l>Che della selva rompieno ogni rosta.</l></lg></quote>
Per questa voce <emph>roste</emph> si ha a intendere le cime e le vette d'essi sterpi; e così espone il Boccaccio, dicendo: "<emph>Roste</emph> usiamo noi chiamare cotali fraschette e ramuscelli d'alberi, co' quali noi usiamo cacciare la state via le mosche; onde abbiamo dipoi chiamate <emph>roste</emph>, per metafora, quegli strumenti che si fanno artificiosamente di penne di pagone, di carta o di qual si sia altra cosa, per usargli a tale ufizio." E forse si potrebbe ancora intendere per <emph>roste</emph> ogni intrigamento o siepe d'arbori e di sterpi, usando noi chiamar <emph>roste</emph> quei ripari che si usono fare di simili materie per ritenere i fiumi.
<quote rend="block"><lg><l>Quel dinanzi: ora accorri, accorri, morte;</l>
<l>E l'altro, a cui pareva tardar troppo,</l>
<l>Gridava: Lano, sì non furo accorte</l></lg>
<lg><l>Le gambe tue a la giostra del Toppo.</l>
<l>E poi che forse gli fallia la lena,</l>
<l>Di sè e d'un cespuglio fece groppo.</l></lg></quote>
<add resp="ed">[118-123]</add> Erano questi due spiriti, uno Lano sanese, e l'altro Giaiacopo da Sant'Andrea padovano. Il quale Lano scrive il Boccaccio che fu uno di quella brigata spendereccia, della quale fa menzione poco di sotto il Poeta. Laonde avendo, per lo spendere senza misura ch'ei faceva, consumato tutto il suo avere, prese per partito d'andare a pigliar danari in quella guerra che feciono i Sanesi con gli Aretini, al tempo di M. Guglielmo vescovo e tiranno d'Arezzo, l'anno MCCLVIII, a la Pieve del Toppo in quel d'Arezzo; ove fuggendo i Sanesi, Lano, per vergognarsi della povertà nella quale egli si era ridotto, non volendo tornare in Siena ove egli era uso a vivere onoratamente, si gittò per disperato fra i nimici, e secondo ch'ei si dice, fu morto da loro. Quell'altro, che lo seguitava, Giaiacopo da Sant'Andrea fu gentiluomo padovano; e fu tanto sfrenato nella prodigalità, ch'ei fece molte e molte cose più tosto da stolti che da prodighi; come furono, gittare in mare, nell'andare una volta da Padova a Venezia, molte monete di dieci scudi l'una, per vederle balzare sopra l'acqua; ardere tutte le case de' suoi lavoratori, una volta che certi suoi amici l'andarono a visitare in villa, per far loro feste, e molte altre simili; nelle quali avendo egli finalmente consumato tutto il suo avere, venne in tanta povertà, ch'ei si condusse a morire in Ferrara a lo spedale. Fuggendo adunque questi spiriti dinanzi a quelle cagne per non esser morsi da loro, Lano ch'era inanzi chiamava la morte, non considerando, per essere mezzo fuori di sè per la paura, quel che e' si dicesse; chè non poteva più morire. E Giaiacopo, che gli restava dietro, gli andava, per una certa invidia ch'egli aveva ch'ei corresse più di lui, rimproverando la sua morte, attribuendola al non essere potuto fuggire, e non a la disperazione, come teneva ognuno. Onde diceva: tu non avesti così <emph>accorte</emph> e preste le gambe, quando tu ti trovasti a la giostra del Toppo. E mancandogli nel correre la lena e la forza, dice il testo ch'egli fece <emph>un groppo</emph>, cioè un gomitolo, di sè e d'un cespuglio, cioè si fermò e ascose dentro di quello. Ove arrivando le cagne delle quali è piena la selva, dice il testo ch'elle misero i denti in lui, e sbranaronlo, e fecionne molti e molti pezzi, e poi se ne gli portaron con loro. <add resp="ed">[124-138]</add> E perchè, nel lacerar e morder lui, le ruppero alcuni rami di quel cespuglio dentro al quale ei si era nascoso, il cespuglio incominciò a gittar per quelle rotture a un tempo medesimo lacrime e sangue. Per la qual cosa Virgilio prese il nostro Poeta per la mano, e menollo allato al detto cespuglio, che non restava di lamentarsi e dolersi che il sopradetto Giaiacopo avessi, nel farsene scherno e riparo, fatto così mal trattar lui, e non giovato in parte alcuna a sè; e perchè il Poeta nostro sapessi chi egli era, ei lo pregò strettamente che lo dicessi loro. <add resp="ed">[139-151]</add> Il che sentendo questo spirito, pregò primieramente loro, che raccogliessero quei suoi ramuscelli che quelle cagne nel morder Lano avevano spezzati e sparsi in qua e in là, e riponessinli insieme a piè del suo <emph>tristo cesto</emph>, e poi disse:
<quote rend="block"><l>Io fui della città, che nel Batista</l>
<l>Mutò il primo padrone; onde per questo</l>
<lg><l>Sempre con l'arte sua la farà trista;</l>
<l>E s'ei non fusse che in sul passo d'Arno</l>
<l>Rimane ancor di lui alcuna vista;</l></lg>
<lg><l>Quei cittadin, che poi la rifondarno</l>
<l>Sopra il cener che d'Attila rimase,</l>
<l>Avrebber fatto lavorare indarno.</l></lg>
<lg><l>Io fei giubbette a me delle mie case.</l></lg></quote>
Risponde questo spirito, come voi sentite, ch'era di Firenze; non già perch'ei la nomini, ma descrivendola da lo aver ella avuto nel suo principio, nel tempo ch'ella stette nel paganesimo, per suo padrone Marte, e dipoi, quando ella venne a la fede, S. Giovanni Batista; soggiugnendo perchè Marte la farebbe sempre per tal cagione con la sua arte, la quale è la guerra, mal contenta e <emph>trista</emph>. Questa cosa che fa dire qui il Poeta a questo spirito, se ella è a questo fine, che la guerra è cosa tanto rea, ch'ei ne fa male chiunche s'impaccia seco (onde disse M. Giovanni Rucellai, parlando di lei, nella sua <title>Rosmunda</title>:
<quote rend="block"><l>Ed è sì acerba e fera,</l>
<l>Che fa che il vinto e il vincitor ne pera),</l></quote>
l'appruovo ancor io, e dico ch'ella è una grave e dotta sentenza. Ma se ei la dice per una opinione che fu già di tal cosa anticamente in Firenze, io dico ancora io, come ne dice quel commentatore che io ho appresso di me, contemporaneo del Poeta, ch'ella è una novellaccia. Per notizia della qual cosa voi avete a sapere ch'ei fu già in Firenze una opinione, o vero credenza, che una statua di Marte, la quale era nel tempio di S. Giovanni, fusse fabbricata sotto una constellazione, che ogni volta ch'ella fusse levata di quivi, e posta altrove in Firenze, le cose sue avessero a ir sempre in declinazione e peggiorando; e ogni volta ch'ella fusse tolta via affatto, che Firenze ancora ella avesse a rovinare e mancare affatto. Essendo adunque levata la detta statua del detto tempio, quando ei fu consegrato a S. Giovanni, e posta sopra a una torre presso ad Arno, ond'ella cadde dipoi in quello, dicono che dipoi andarono sempre le cose di Firenze in declinazione. Per la qual cagione, prestando molti uomini di quei tempi fede a tal cosa, la fecion cavare d'Arno, e posonla in su 'l Ponte vecchio; donde ella ricadde dipoi, per una piena che venne lo anno 1335 e rovinò il Ponte vecchio, un'altra volta in Arno, e andò male. Dice adunque questo spirito, seguitando questa opinione, che s'ei non fusse che restava ancor qualche <emph>vista</emph> e reliquia di detta statua in su 'l <emph>passo d'Arno</emph>, cioè in su 'l Ponte vecchio (perciò ch'ella non era ancor caduta la seconda volta in Arno), quei cittadini che la riedificarono in su 'l cenere, che restò di lei quando Attila la disfece, non avrebbero mai potuto conseguire e ottenere il desiderio loro. Questa cosa che dice questo spirito, e che n'è una certa fama appresso al vulgo, non si tiene oggi comunemente per vera; con ciò sia cosa che nè Paulo Diacono, che scrive con tanta diligenzia l'istorie de' Longobardi, nè alcuno altro che scriva la vita d'Attila, dica ch'ei passasse mai di qua da' monti Appennini, altri che Giovanni Villani. Il quale dice, che quando egli ebbe presa la maggior parte delle città di Lombardia e di Romagna, ch'ei passò qui in Toscana, e prese per assedio Firenze, ov'egli ammazzò molti cittadini insieme con Maurizio Vescovo, uomo di santissima vita; e fattola finalmente disfare, se ne partì. E questo fu, dice il Villano, l'anno 450; dopo il qual tempo ei dice che Firenze stette così rovinata e disfatta sino al tempo di Carlo Magno, che fu l'anno 801. Il che si tiene, come io dissi di sopra, che non possa essere in modo alcun vero. Con ciò sia cosa che, oltre a non si trovar che Attila (come noi dicemmo di sopra) venissi mai di qua da l'Apennino, tutti i buoni scrittori dicono che Attila passò in Italia l'anno secondo dell'imperio di Marziano, che fu l'anno 454, e partissene poi per opera di Leone, primo Pontefice di tal nome, l'anno seguente 455, e tornossene in Ungheria, ov'egli il medesimo anno si morì. E il Villano dice ch'ei disfece Firenze l'anno 450. Oltre a di questo, Procopio scrive nel terzo libro della <title>Guerra Gotica</title>, che avendo mandato Totila, dopo il fine della detta guerra, il suo esercito sotto il governo di Roderigo e di Belga, valentissimi capitani, in Italia contro a Iustino e a la città di Firenze, e postole l'assedio, Iustino, che non pensando a tal cosa non si era provveduto molto di vettovaglie, mandò a Ravenna a Cipriano e Giovanni, capi dell'esercito romano, per aiuto. I quali gli mandarono subito tante genti, che Totila ne levò il suo esercito. Era adunque, al tempo di Totila, Firenze in piede e cinta di mura, e stavonvi le genti di Iustiniano Imperatore sotto Iustino suo capitano; e Totila cominciò a regnare circa gli anni di Cristo 547, che fu circa anni 93 dopo la passata d'Attila. Soggiugne di poi di più il Villano, ch'ella stette così disfatta insino a la passata di Carlo Magno; il quale si dice che passando di qui la fece riedificare. Il che non può essere ancor similmente vero, ch'ella stesse più di trecento anni, che vi corsero, disfatta, non se ne trovando menzione alcuna. Nè è ancor da pensare che Alchino e Alcuino, i quali scrivono la vita di Carlo Magno (e raccontano in quella, come ei venne in Firenze, e fecevi due Pasque, e in quel tempo beneficò e dotò in quella alcuni luoghi pii, come si vede per quella maravigliosa reliquia ch'ei lasciò nel tempio di S. Giovanni, la quale è fatta d'oro a guisa d'un libriccino che si apre e serra, e vi è dentro particularmente del legno della Croce di Cristo, e per una memoria trovata nuovamente di lui in S. Apostolo, in una tavoletta di piombo, ove è scritto com'ei si trovò a la consegrazione di detta Chiesa personalmente, e com'ei la consagrò l'Arcivescovo Turpino, e furono testimoni Ulivieri e Orlando), non avesser fatto menzione d'un fatto tanto grande, quanto sarebbe una riedificazione di Firenze. E se Alberto Cranx dice nel secondo della sua <title>Sassonia</title>, ch'egli celebrò due Pasque in Firenze, <emph>città rinnovata da lui</emph>, Alberto è tanto poco tempo ch'ei fu, ch'ei non può aver saputo altro di tal cosa, che ci sappiamo oggi noi. Oltre a questo, quel <emph>rinnovata</emph> si può intender circa il governo, trovandosi ch'egli acconciò, nel tempo ch'ei ci stette, molte cose fra i cittadini circa a' modi del governare lo Stato. Non può adunque esser vero, nè che Attila disfacessi mai Firenze, nè che Carlo Magno la rifacessi, come fa dire Dante a questo spirito, e come scrive il Villano. I quali volendo noi salvare, diremo che in quei tempi ci doveva essere qualche cronaca che doveva dirlo; la quale scoprendosi poi nel procedere del tempo, ch'ella non era veridica, si è lasciata per tal cagione perdere. Della qual cosa non si può ragionevolmente biasimargli, non avvenendo delle cronache come delle scienze; perciò che dove le scienze si posson conoscere se elle son false o no da i loro principii, sopra de' quali son fondate e dedotte di poi le loro conclusioni, le istorie non si posson conoscere se non da la testimonianza de gli scrittori. E perchè di quelle contrarietà, che si truovano talvolta in alcuni, non si può sapere qual sia la verità, se non col riscontro e con l'osservanza di molti, tal cosa, ch'è facilissima a fare oggi per la moltitudine e copia de' libri ch'è oggi mediante la stampa, per i pochi che n'erano in quei tempi, per aver a scrivergli a mano, era difficilissima allora; per il che gli uomini di quel tempo son circa a tal cosa degni al tutto di scusa. Ultimamente dice questo spirito, per narrar loro più chiaramente chi egli era: <emph>Io fei</emph> giubette <emph>a me delle mie case,</emph> cioè <emph>forche</emph>; chè, così son chiamate in lingua franzese. E questo dicono lo Imolese e il Landino che fu un M. Lotto de gli Agli, che s'impiccò di sua mano in casa sua. Della qual cosa non si risolve il Boccaccio, dicendo che in quei tempi corse in Firenze questa mala fortuna, che molti s'impiccarono da loro stessi. E qui pone fine ultimamente questo spirito al suo parlare, e il Poeta a questo canto.</p></div3></div2>
<div2 type="parte" n="CANTO XIV">
<div3 type="capitolo"><head>LEZIONE SESTA CAPITOLO QUATTORDICESIMO DELL'INFERNO DI DANTE <add resp="ed">[vv. 1-63]</add></head>
<p><quote rend="block"><lg><l>Poi che la carità del natio loco</l>
<l>Mi strinse, ragunai le fronde sparte,</l>
<l>E rende'le a colui ch'era già fioco.</l></lg></quote></p>
<p><add resp="ed">[1-3]</add> Tutte le cose, naturalmente parlando, amano più quei luoghi che sono stati assegnati loro da la natura nella loro generazione e nel loro nascimento, ch'elle non fanno gli altri. E questo avviene, perchè elle sentono in quegli un certo giovamento e una certa quiete, ch'elle non sentono ne gli altri, cagionato da lo aver la natura non manco pensato, nel produrle, a dar loro quelle cose le quali ella giudicava che fusser loro necessarie a la conservazione dello essere, che al dar loro esso essere. La qual cosa considerando i filosofi, dissero che il luogo è conservativo del locato. E da questo nasce che tutte le cose che si ritruovon per qual sia cagione fuor de i loro luoghi proprii e natii, par che sopportino violenza; e cercano e si sforzono il più ch'elle possono di tornarvi. E chi vuol vedere la esperienza di quel che si è detto, consideri gli elementi, che per essere, si può dire, corpi in certo modo semplici, e non avere altri appetiti che il naturale, come ei son cavati fuor de i luoghi assegnati loro da la natura, non si posono e non reston mai, infino a tanto ch'ei non vi ritornono. E il medesimo vedrà ancor similmente fare a' lor composti, avendo ciascuno per luogo propio, quello di quello elemento che ha maggior parte e maggior predominio in lui. Onde vedrà che infra i legni l'ebano, per participare più di terra che lo abeto, andrà sotto l'acqua, ch'è il luogo de la terra; e lo abeto, per partecipare più d'aria, starà sopra l'acqua, che è il luogo dell'aria. Questo medesimo si vede ancora che fanno le cose animate di anima vegetativa e d'anima sensitiva, cioè le piante e gli animali; ma non tanto manifestamente, per avere i loro appetiti che si dilatono e si estendono in più larghi termini. Nientedimanco chi considererà bene e gli arbori e gli animali, vedrà che ancor eglino hanno questa qualità. E lo conoscerà manifestamente da questo, ch'ei vivono e frutton più in quei luoghi che la natura ha assegnati particularmente a ciascuno, ch'ei non fanno negli altri; ritrovandosi ancor di quegli che fuori d'essi luoghi non vivono, come fanno infra di noi i datteri e i camaleonti; o s'ei vivono, non fruttono, come fanno medesimamente fra noi le palme, le bertuccie e i papagalli. Nè avvien solamente questo d'amare i luoghi natii e proprii a le piante e a gli animali, ma egli avviene ancora a gli uomini, veggendosi che quasi tutti hanno un certo amor particulare, non molto minor che quel ch'eglino hanno a i loro genitori, al luogo ove ei son nati e allevati; per la qual cagione ha ottenuto tal luogo da l'uso d'esser chiamato con questo nome <emph>patria</emph>, il quale deriva da <emph>padre</emph>. E se ben ei sono stati alcuni che considerando la libertà de l'uomo, cagione ch'ei non posson tanto in lui gl'instinti e gli appetiti naturali, quanto ei fanno nelle piante e ne gli animali, hanno detto che la patria sua è il mondo, e altri, dov'egli ha bene; ei si vede pur nientedimanco che tutti, o la maggior parte, hanno particulare affezione a i lor luoghi natii. E chi ne vuole esser certo, consideri che tutti quegli che si parton da le lor patrie, o per procacciarsi miglior fortuna, o per sodisfare ad altre loro voglie, desiderono e cercon, se non prima, almanco com'ei comincia loro a passare il fervore della giovanezza (onde non son tanto sottoposti a gli affetti e a le voglie), di tornare a casa loro, pur ch'eglino abbin facultà di tornarvi, se non più, almanco tanto onoratamente quanto si conviene al grado loro. Ed è tanto potente e ha tanta forza questo amor della patria, ch'ei si ama ancor, per rispetto suo, naturalmente d'un certo amore particulare quei che son della patria medesima. E se ei non apparisce tal cosa così chiara, mentre che gli uomini son nelle lor patrie, e' si conosce quando ei si ritruovono in paesi stranieri; onde si vede che in tutte le città quei che son forestieri si ritruovon più volentieri con i loro paesani, che con gli altri. Non è adunque maraviglia se udendo il nostro Poeta da quello spirito, ch'era trasmutato in quel cespuglio, com'egli era fiorentino, dice che la <emph>carità</emph> e l'amor del natio loco e della patria lo <emph>strinse</emph> e mosse a ragunare quelle fronde ch'erano sparse in qua e in là, e rendergliene, ponendole a piè del suo cesto. <add resp="ed">[4-15]</add> Dopo la qual cosa seguitando eglino il loro cammino, dice:
<quote rend="block"><lg><l>Indi venimmo al fine ove si parte</l>
<l>Lo secondo giron dal terzo, e dove</l>
<l>Si vede di iustizia orribile arte.</l></lg>
<lg><l>A ben manifestar le cose nuove,</l>
<l>Dico che arrivammo a una landa,</l>
<l>Che dal suo letto ogni pianta rimuove.</l></lg>
<lg><l>La dolorosa selva le è ghirlanda</l>
<l>D'intorno, com'è il fosso tristo a essa;</l>
<l>Quivi fermammo i passi a randa a randa.</l></lg>
<lg><l>Lo spazzo era una rena arida e spessa,</l>
<l>Non d'altra foggia fatta che colei,</l>
<l>Che da i piè di Caton fu già sì oppressa.</l></lg></quote>
Arrivaron camminando, come voi vedete, i nostri poeti al fine di questo secondo girone e al principio del terzo; ov'ei dice che si scorge e conosce l'<emph>orribil arte</emph> che usa la divina iustizia in punire i peccatori che sono in tal luogo. Il quale cominciando egli a descrivere, dice che arrivarono a una <emph>landa</emph>, cioè a una campagna; chè così significa questa voce, e si usava molto in quei tempi. Nella quale campagna non era pianta alcuna nè di arbori nè di sterpi nè di erbe; e la ragione è assignata da lui, dicendo ch'ella era ricoperta tutta <emph>d'una rena arida</emph> e sottile, simile a quella che fu <emph>soppressa</emph> e calpestata da Catone Uticense, quando passò dopo la morte di Pompeo, con quelle genti ch'eran seco, per le arene deserte della Libia, nelle quali non è ancor similmente pianta alcuna, per essere la rena per natura sterilissima. A la fine del qual cerchietto, cioè del bosco, il quale ei dice che <emph>è ghirlanda</emph>, cioè circunda esso suolo arenoso, come il fosso del sangue circunda lui, ei racconta che fermarono i piedi <emph>a randa a randa</emph>, cioè rasente; voce usata ancor ella, in questo significato, molto in quei tempi. <add resp="ed">[16-18]</add> E qui ragguardando il Poeta le pene di questo terzo cerchietto, fa, per rendere il lettore più attento inanzi ch'egli incominci a narrarle, questa esclamazione:
<quote rend="block"><lg><l>O vendetta di Dio, quanto tu dèi</l>
<l>Esser tenuta da qualunche legge</l>
<l>Ciò che fu manifesto a gli occhi miei!</l></lg></quote>
Ove per la <emph>vendetta di Dio</emph> si ha a intendere, come dice qui il Boccaccio, la sua iustizia; perciò che <emph>vendetta</emph>, dice egli, è quel contraccambio che rendon gli uomini di quelle ingiurie e di quelle offese che son fatte loro; e Dio, in quanto a sè, non può esser in modo alcuno ingiuriato; onde non vengono a essere quelle pene, ch'ei dà a gli uomini, contro a cambi di offese ch'ei faccino a Dio, ma iustizie che puniscono i loro falli. <add resp="ed">[19-42]</add> Dopo questo egli racconta quel ch'egli vide, dicendo: <emph>D'anime nude io vidi molte gregge.</emph> Nella qual parte del testo le parole son facilissime insino a ove ei dice: <emph>Io cominciai: maestro, tu che vinci.</emph> Ei racconta com'ei vide molte <emph>gregge</emph> e schiere d'anime che piangevan tutte, ma sotto diversa legge e modo. Imperò che alcune giacevano in terra supine, alcune sedevano con le ginocchia raccolte insieme, e alcune correvano continovamente su per quello spazzo. E queste dice ch'erano molto più che quelle che si stavan ferme; e si dolevano ancor più apertamente. E sopra il sabbione e l'arena, con la quale era ricoperto quello spazzo, dice che cadevano continovamente falde di fiamme di fuoco, a guisa che caggion, quando ei nevica senza vento ne' luoghi alpestri, lentemente le falde della neve. Le quali fiamme ei dice ch'eran simili a quelle che, vedendo cadere Alessandro nelle parti calde dell'India sopra il suo esercito, comandò che ciascuno calpestasse continovamente la terra co' piedi, pensando spegnere in tal modo i vapori, che nascendo di quella e ascendendo nell'aria, si accendevano e infiammavano. La qual cosa non ho io mai trovata in alcuno scrittore. Bene è vero che Benvenuto da Imola dice che Alessandro lo scrisse a Aristotile; ma ei non dice il luogo. In questa maniera adunque, cadendo questo ardore eterno di queste fiamme sopra questo terzo girone, accendeva la rena della quale è ricoperto il suo suolo, in quel modo (dice il testo) che si accende <emph>l'esca sotto il fucile</emph>. Laonde non restavan mai esse anime, per scuotere e scacciar da loro l'ardore d'esse fiamme <emph>fresche</emph>, cioè nuove (chè così significa ancora questa voce), di muover ora in qua e ora in là le lor mani. Il qual menar di mani è chiamato da 'l Poeta nel testo <emph>tresca</emph>, per metafora tolta da un ballo chiamato così, che si usava in quei tempi. Il qual ballo dice lo Imolese che si faceva così: che quegli che ballavano stavano a rincontro l'uno de l'altro, e quando quel che guidava il ballo alzava la mano verso una banda, tutti quegli di quella banda le alzavano ancor eglino; e così facevano ancor similmente quei dell'altra, quando ei l'alzava verso di loro; e quando egli l'alzava e moveva tutte a due, le movevano ancor tutte a due gli altri; e il simile facevano ancor co' piedi; e questo ballo si chiamava <emph>tresca</emph>. E questi pone il Poeta che sieno i violenti contro a Dio, contro a la natura e contro a l'arte. I violenti contro a Dio, quegli che ghiaciono supini in terra; i violenti contro a la natura, quegli che non si fermon mai; e i violenti contro a l'arte, quegli che seguono in terra con le ginocchie raccolte. I quali violenti contro a Dio, de' quali noi abbiam prima a parlare, mette il Poeta che ghiacino supini in terra, per essere cosa conveniente che chi si vuole inalzare più che non debbe, sia abbassato nel più infimo stato che si ritruovi, significato per la terra; elemento tanto ignobile, ch'ei non si truova chi la ponesse mai per principio delle cose, come si è trovato chi ha posto l'acqua, chi ha posto l'aria e chi ha posto il fuoco. E le fiamme che piovon sopra di loro sono i lor concetti, troppo infiammati da l'amore propio, come le fiamme troppo abbruciate da l'ardore del fuoco. <add resp="ed">[43-48]</add> Infra queste anime risguardando adunque il Poeta, e vedendone una che dimostrava, così a ghiacere, nei sembianti tanta alterigia, ch'ella non pareva che curasse tal miseria, dice:
<quote rend="block"><lg><l>Io cominciai: maestro, tu che vinci</l>
<l>Tutte le cose, fuor che i dimon duri,</l>
<l>Ch'a l'entrar de la porta intorno uscinci,</l></lg>
<lg><l>Chi è quel grande che non par che curi</l>
<l>Lo incendio, e giace dispettoso e torto,</l>
<l>Sì che la pioggia non par che il maturi?</l></lg></quote>
Due cose mostra il testo che fussero in questo spirito, le quali Dante non aveva mai vedute in alcun altro ch'egli avesse fino a qui trovato. La prima, ch'egli era grande e di molto maggiore statura che gli altri; e la seconda, che dove tutti gli altri si mostravano aggravati e afflitti da le pene da le quali egli erano tormentati, questi pareva che non curasse quelle nelle quali egli era, e stava di maniera <emph>dispettoso e storto</emph>, supino e a ghiacer in terra, ch'ei non pareva che il fuoco, che gli pioveva continovamente adosso, l'offendessi e lo domassi in modo alcuno. Delle quali due cose maravigliandosi il Poeta nostro, non manco ch'ei si facesse quando quei demoni, che son posti a guardia della città di Dite, non volsero ubbidire alle parole di Virgilio aprendogli la porta (onde non vi sarebbero entrati, se ei non vi veniva il messo celeste ad aprirla loro), domanda Virgilio chi egli è; ricordandogli nel domandarnelo questo fatto dei demoni, per avvertirlo, che se ei faceva mestieri, che usassi ancor con questo spirito tanto superbo lo aiuto divino. <add resp="ed">[49-60]</add> La qual cosa sentendo questo spirito, non lasciò parlare a Virgilio, ma rispose egli propio; onde dice il testo ch'ei <emph>Gridò: quale io fui vivo, tal son morto;</emph> dimostrando come nè la morte, cosa tanto spaventosa e orribile, nè la miseria nella quale ei si trovava, essendo destinato a pena tanto aspra e acerba, nè la perdita della speranza d'avere a venir mai a miglior sorte, avevan potuto farlo punto mutar d'animo e di voglia; onde era quel medesimo, così morto, ch'egli fu mentre ch'egli era vivo; soggiugnendo di più:
<quote rend="block"><lg><l>Se Giove stanchi il suo fabbro, da cui</l>
<l>Crucciato prese la folgore acuta,</l>
<l>Ond'io l'ultimo dì percosso fui;</l></lg>
<lg><l>O s'egli stanchi gli altri a muta a muta</l>
<l>In Mongibello a la fucina negra</l>
<l>Gridando: buon Volcano, aiuta, aiuta,</l></lg>
<lg><l>Sì come ei fece a la pugna di Flegra,</l>
<l>E me saetti di tutta sua forza,</l>
<l>Non ne potrebbe aver vendetta allegra.</l></lg></quote>
Questo spirito, tanto altiero e orgoglioso, mette il Poeta che sia quel Campaneo gigante, che fu menato insieme con quegli altri sei d'Adrasto, re degli Argivi, a la guerra di Tebe. La quale istoria, per essere narrata con grandissima diligenza da 'l Landino, noi lasceremo per brevità da parte, raccontando solamente per ora (per esser al proposito nostro) di lui, ch'egli confidava tanto nelle sue forze ed era tanto superbo, mentre ch'ei fu vivo, ch'ei non faceva stima alcuna degli Dei, non che degli uomini. Laonde ritrovandosi, dato che fu l'assalto a Tebe, salito in su le mura di quella, cominciò a gridare che la piglierebbe in ogni modo, a dispetto e onta d'Ercole e di Bacco, Dii familiari d'essa Tebe. E quindi dipoi, maggiormente insuperbito, cominciò a dispregiare ancor Giove, dicendogli che si vergognava avere combattuto e vinto Dii così piccoli, come sono Ercole e Bacco; che venissi egli, se egli era così grande e si faceva temer tanto a gli uomini, a combattere seco con le sue saette, e non stessi a spaventare con esse le donnicciuole e i fanciulli. Da i quali dispregi mosso e provocato Giove, lo percosse con una delle sue saette, e ucciselo. La qual cosa volendo mostrare questo spirito (se bene ella l'aveva privo di vita, separandolo da 'l corpo) non avere temuta; onde era del medesimo volere, che quando egli era nel corpo; dice che se Giove <emph>stanchi</emph> (per <emph>stancasse</emph>) in fabbricare saette quel fabbro, da 'l quale egli prese crucciato e adirato quella saetta, da la quale egli fu percosso da lui l'ultimo giorno della sua vita, e tutti gli altri <emph>a muta a muta</emph>, cioè a vicenda e scambievolmente, nella <emph>fucina negra</emph>, per cagion del fumo (la quale scrivono i poeti essere in Mongibello, monte di Sicilia, alludendo a le fiamme che si veggono uscire alcuna volta da le fessure d'esso monte, dicendo ch'ei sono i fuochi della fucina di Vulcano che fabbrica in tal luogo le saette a Giove; onde è chiamato per tal cagione il <emph>fabbro Siciliano</emph>), e chiamassi ancora in suo aiuto esso Vulcano, <emph>come ei fece a la pugna di Flegra</emph> (luogo di Tessaglia ove i giganti, coniurando di torgli il regno, posero Pelia e Olimpo e alcuni altri monti grandissimi d'essa Tessaglia l'uno sopra l'altro per salirvi sopra e aggiugnere il cielo; onde avendo Giove allora a difendersi da tanti con le sue saette, com'egli fece, fulminandogli tutti e dando loro la morte, è da credere ch'egli <emph>stancassi</emph> tutti essi suoi fabbri), e di più saettassi me con ogni sua forza, dice questo spirito, ei non potrebbe mai avere <emph>vendetta allegra</emph> di me; cioè, ei non potrebbe mai aver questo contento e questa sadisfazione, che 'l mio animo gli cedessi e si piegassi in modo alcuno a lui, onde egli potessi vantarsi d'avermi superato e vinto assolutamente. Le quali parole parvero a Virgilio tanto empie e brutte, ch'ei non potette fare, volendogli rispondere, ch'ei non si accendesse alquanto d'ira e di sdegno, ancor che giusto e pio, contro di lui. <add resp="ed">[61-63]</add> Onde dice Dante:
<quote rend="block"><lg><l>Allora il duca mio parlò di forza</l>
<l>Tanto, ch'io non l'avea sì forte udito;</l></lg></quote>
cioè, che udendo Virgilio questo parlar tanto presuntuoso e audace di Campaneo, parlò, nel rispondergli, con tanta veemenza e tanto ardire, ch'ei non lo aveva sentito mai più insino a lui parlare in tal maniera. E quel ch'egli dicessi vi sarà dichiarato da noi in quest'altra lezione.</p></div3>
<div3 type="capitolo"><head>LEZIONE SETTIMA <add resp="ed">[vv. 61-132]</add></head>
<p><quote rend="block"><l>O Campaneo, in ciò ch'ei non si ammorza</l>
<lg><l>La tua superbia, sei tu più punito.</l></lg></quote></p>
<p><add resp="ed">[61-66]</add> Io non posso fare, quando io considero questo luogo, che io non mi maravigli di quegli espositori di questo poeta, che dicono ch'ei non punisce la superbia in luogo alcuno particularmente in questo suo Inferno, ma generalmente in ciascuno, per dimostrare ch'ei non è peccato alcuno, che non tenga occultamente alquanto di superbia, e non si possa ridurre in qualche modo a lei; e di più del Landino, affaticandosi egli tanto, ne l'ottavo Canto di questa cantica, per provare che il Poeta mette che la superbia sia punita nella palude Stige, fuori della città di Dite, insieme con l'ira, con l'invidia, con l'accidia; vedendosi qui manifestamente che la superbia è questo peccato che il Poeta chiama <emph>violenza contro a Dio</emph>, e mette che sia punito in questo luogo. E lo dimostra chiaramente il testo, pigliando Virgilio quelle parole empie e altere, che usò Campaneo contro a Dio, in luogo di diffinizione, e riducendole sotto questo termine <emph>superbia</emph>; onde gli dice che la sua <emph>superbia</emph>, non si ammorzando e non si abbassando, gli è maggior punizione, che se ella facesse il contrario. E soggiugnendo la ragione di tal cosa, gli dice:
<quote rend="block"><l>Nullo martiro, fuor che la tua rabbia,</l>
<l>Sarebbe al tuo furor dolor compito.</l></quote>
Ov'egli dimostra, che essendo la superbia un peccato spirituale, e che nasce da malignità di mente (onde merita d'esser punito dentro a la città di Dite, ove son puniti tutti gli altri peccati che nascon da tal radice, e non fuori, ove son puniti quegli che nascon da incontinenza e fragilità di natura), non può trovar pena alcuna, se non spirituale, che sia debito castigo a la sua colpa; essendo tanto inclinati i superbi a la compiacenza de l'animo, che ei curon poco, per mantenere la grandezza di quello, i tormenti del corpo; come voi vedete che, per manifestarci bene la natura di tal peccato, il Poeta finge che faccia Campaneo. Il quale non apprezzasse punto le pene acerbe nelle quali egli si ritrovava, pur ch'ei dimostrasse a Giove che in quanto a l'animo non teneva conto alcun di lui, e non temeva punto la possanza sua. Per le quali cagioni è chiamato, con grande arte e con gran dottrina, da 'l Poeta questo peccato della superbia, <emph>violenza</emph> in Dio o contro a Dio. Con ciò sia cosa che questo termine <emph>violento</emph> significhi e sia appunto il contrario di <emph>naturale</emph>; e la superbia sia un peccato che senta e operi contro a Dio appunto il contrario che sente e opera spontaneamente la natura. Laonde investigando noi ben questo, sapremo appunto quel che sia la superbia, ch'è il suo contrario; essendo una medesima, come disse il Filosofo, la scienza e la disciplina de' contrarii. Per notizia della qual cosa è da sapere, che ricercando i nostri teologi quanto possa intendere l'uomo di Dio col lume naturale, dissero ch'ei non può conoscere di lui, se non ch'egli è, e ch'egli è sommo bene. Che Dio sia, è cosa tanto notissima, ch'ei non si truova gente alcuna, per barbara ch'ella sia, che non ponga gli Dii; nè uomo alcuno particulare che non faccia il simile, se non gli stolti. Per il che furon reputati tali da Simplicio, come io v'ho altra volta detto, Diagora e Menippo che negavano gli Dii; e da 'l Profeta fu detto, che solo lo insipiente dice dentro al cuor suo: <emph>Dio non è</emph>. E questo nasce, dice Damasceno nel principio della sua Teologia, perchè conoscendo Dio che l'uomo non poteva per sè stesso aver cognizione di lui, e non volendo ch'egli stessi sempre sommerso nella ignoranza del più perfetto ente che si possa mai ritrovare e immaginare, piantò nella sua natura infra gli altri primi principii questo, che Dio sia. Onde così come chi manca de gli altri primi principii è reputato stolto, così è ancor similmente reputato stolto chi niega che Dio sia. Ch'ei sia dipoi <emph>sommo bene</emph>, e ch'ei contenga in sè tutte le perfezioni, acquista l'uomo, dice Damasceno, considerando di mano in mano col lume suo naturale le cose delle quali è composto e fabbricato questo universo. Il quale fu fatto da lui con tanto ordine,
<quote rend="block"><l>..... ch'esser non puote.</l>
<l>Senza gustar di lui chi ciò rimira,</l></quote>
come disse altrove il Poeta nostro. Da la qual cosa mosso il nostro intelletto, mostra a la volontà ch'egli è degno d'ogni onore e d'ogni obbedienza. Se ei sono adunque inclinati gli uomini a sentire naturalmente di Dio, ch'egli è il primo ente, e quello da 'l quale nasce ogni valore e ogni bene, onde è degno d'ogni onore e d'ogni obbedienza; quegli che si reputono per il contrario degni di quegli onori che si convengon solamente a lui, e attribuiscono al sapere e al valore loro quel che nasce e depende da lui, come fanno i superbi, sono i violenti contro a Dio; come fa qui questo Campaneo, che attribuisce a sè quello ch'egli doveva attribuire a Dio circa a le sue forze, dispregia Dio, e mostra ch'egli non possa quel ch'ei vorrebbe contro di lui; onde è chiamato per tal cagione, come voi avete sentito nel testo, il peccato suo da Virgilio <emph>superbia</emph>.
<quote rend="block"><lg><l>Poi si rivolse a me con miglior labbia,</l>
<l>Dicendo: quei fu un de' sette Regi</l>
<l>Ch'assediàr Tebe; ed ebbe e par ch'egli abbia</l></lg>
<lg><l>Dio in disdegno, e poco par che il pregi;</l>
<l>Ma, com'io dissi a lui, gli suoi dispetti</l>
<l>Sono al suo petto assai debiti fregi.</l></lg></quote>
<add resp="ed">[67-72]</add> Da poi che Virgilio ebbe rinfacciato a questo spirito con parole tanto audaci la sua superbia, dice Dante ch'ei si rivolse a lui <emph>con miglior labbia</emph>, cioè con favella più umile e più dolce (pigliando figuratamente le <emph>labbia</emph>, che sono strumenti che la formono, per essa favella), e dissegli com'egli era un di quei sette Re che andarono, come si disse di sopra, ad assediar Tebe. E per dirgli particularmente com'egli era Campaneo, egli gli dice com'egli ebbe in vita (chè così scrive Stazio di lui), e così par ch'egli abbia ancor così morto, Dio <emph>in disdegno</emph>, cioè in dispregio e in odio: onde soggiugne, per dichiararsi meglio: <emph>e poco par che il pregi</emph>, cioè ne faccia stima. Per la qual cosa, come egli disse a lui, <emph>i suoi dispetti</emph> e le sue onte (di vedersi, non manco contro a la sua credenza che a la sua voglia, esser giudicato a star così supino in terra a riguardare forzatamente inverso il cielo, ove tutte le genti, ancor che barbare, hanno sempre tenuto, come dice il Filosofo nel libro <title>Del cielo</title>, che Dio abbia la sua sedia), son debiti <emph>fregi al suo petto</emph>, cioè ornamenti e premii al suo cuore; pigliando il continente, che è il petto, per il contenuto, che è il cuore, ricetto e albergo di così empi concetti e pensieri, e origine e fondo di così orrende parole, e brutte e nefande bestemmie. <add resp="ed">[76-84]</add> E dopo questo Virgilio pose fine al suo parlare; onde seguita il testo:
<quote rend="block"><lg><l>Tacendo divenimmo là 've spiccia</l>
<l>Fuor della selva un picciol fiumicello,</l>
<l>Il cui rossore ancor mi raccapriccia.</l></lg>
<lg><l>Quale del Bulicame esce il ruscello,</l>
<l>Che parton poi fra lor le peccatrici,</l>
<l>Tal per la rena giù sen giva quello.</l></lg>
<lg><l>Lo fondo suo ed ambe le pendici</l>
<l>Fatti eran pietra, e i margini da lato,</l>
<l>Pel che io m'accorsi che il passo era lici.</l></lg></quote>
Camminaron tanto i nostri poeti, aggirando il piano di questo cerchio della rena, ch'eglino arrivarono a un luogo ove <emph>spiccia</emph>, dice il testo, cioè si spicca ed esce fuori della selva, nella quale eglino erano, un fiumicello di acqua tanto rossa, che il Poeta dice che il ricordarsene lo faceva ancor tutto <emph>raccapricciare</emph>, cioè tremare di paura e di orrore. Perciò che <emph>capricci</emph> usiamo noi chiamare quei principii del freddo, che fanno tremare uno che ha la febbre, quando ella gli comincia a pigliare. E questo dice ch'era fatto come quel <emph>ruscelletto</emph>, cioè piccol ruscello e rio, ch'esce del Bollicame, e di poi passa per mezzo del luogo ove stanno le meretrici in Viterbo. Per maggior notizia della qual cosa voi avete a sapere, ch'ei si truova nel piano di Viterbo, presso a le mura della Terra, circa a un miglio e mezzo, una pozza di figura tonda, larga circa a braccia dodici; nel mezzo della quale surge ed esce di sotto la terra una vena assai ben grossa d'acqua caldissima, e che bolle continovamente; per la qual cosa ella s'ha acquistato questo nome <emph>Bollicame</emph>. E di quest'acqua, tutta quella che non capendo in detta pozza trabocca ed esce fuori, cade in un canale, il qual è largo circa a un braccio, e assai bene affondo; per il quale, correndo a guisa d'una gora di mulino, ella se ne va nella Terra, e passando pel mezzo del luogo ove stanno le meretrici, s'esce di quella, e vassene per una valletta in un fiume ch'è quivi vicino. A questo ruscelletto e a questa gora assomiglia adunque il Poeta il fiumicello dell'acqua rossa, ch'ei dice che trovarono, che uscendo del secondo cerchio della selva, nel quale eglino erano, passava, attraversandolo, nel terzo della rena, lungo la circunferenza del quale eglino erano fino allora camminati. Il quale seguitando egli di mostrare più particularmente come fusse fatto, dice ch'egli aveva il fondo e ambedue le <emph>pendici</emph>, cioè le grotte e i fianchi, e i <emph>margini da lato</emph>, cioè le sponde da ciascuna banda, di <emph>pietra</emph>. Per la qual cosa egli dice che <emph>si accorse</emph> e conobbe che il passo da seguitare più oltre il cammino era <emph>lici</emph>, cioè lì (per quella figura che concede poter qualche volta aggiugnere, per cagion del verso, a una parola una sillaba), con ciò sia cosa che su per la rena non si potesse camminare, se non con difficultà grandissima. <add resp="ed">[85-93]</add> E a questo luogo arrivati, dice Dante che Virgilio gli disse:
<quote rend="block"><lg><l>Tra tutto l'altro ch'io t'ho dimostrato,</l>
<l>Poscia che noi entrammo per la porta</l>
<l>Lo cui sogliare a nessuno è negato,</l></lg>
<lg><l>Cosa non fu da gli tuoi occhi scorta</l>
<l>Notabile, com'è il presente rio,</l>
<l>Che sopra a sè tutte fiammelle ammorta.</l></lg>
<lg><l>Queste parole fur del duca mio;</l>
<l>Perch'io pregai, che mi largisse il pasto,</l>
<l>Di cui largito m'aveva il desio.</l></lg></quote>
Arrivati a questo fiumicello i nostri poeti, racconta Dante come Virgilio gli disse ch'egli non aveva veduto, da poi ch'egli era entrato in esso inferno (la porta del quale non è negata mai ad alcuno che voglia entrarvi), cosa che fusse più degna d'esser notata e considerata di questo rio e di questo fiumicello. Per le quali parole diventato Dante desiderosissimo di sapere perchè egli fosse tale, lo prega che glielo dica, usando questa bella metafora di dire ch'egli gli dia il cibo, del quale egli gli aveva fatto venire la voglia; quietando e saziando la scienza quel desiderio che hanno tutti gli uomini naturalmente di sapere, in quel modo che quieta e sazia il cibo quel ch'eglino hanno naturalmente di mangiare. <add resp="ed">[94-132]</add> Al che dice il testo ch'egli rispose: <emph>In mezzo al mar siede un paese guasto....</emph> Nel qual testo, il quale io non starò a esporvi a parola a parola, perchè è tanto facile, ch'ognuno lo può intendere da sè, insino a ove ei dice:
<quote rend="block"><lg><l>Ed io ancor: maestro, ove si trova</l>
<l>Flegetonte e Lete, chè de l'un taci,</l>
<l>E l'altro di' che si fa d'esta piova?</l></lg></quote>
descrive il Poeta una favola e una invenzione de l'origine de' fiumi infernali, fingendo che nell'isola di Creta (descritta da lui, da lo esser già regnato in quella Saturno, da l'esservi nato e nutrito Giove, e da altre favole che tutte son dichiarate diligentissimamente da 'l Landino), sia una montagna, dentro a la quale sia una statua d'un vecchio, che tien volte le spalle a Damiata, e la faccia verso Roma. La testa della quale statua dice ch'è d'oro purissimo, le braccia d'argento, il petto di rame, e tutto il restante di ferro, eccetto che il piè destro, il quale è di terra. E sopra questo dice ch'ella si posa più che in su l'altro. E ciascuna parte di questa statua, eccetto che quella d'oro, dice che getta per alcune fessure continovamente lacrime. Le quali raccolte insieme foran la terra, e fanno con il lor corso Acheronte, Stige e Flegetonte, fiumi infernali che di già il nostro Poeta avea veduti; i quali andandosene poi nel centro d'esso Inferno, fanno Cocito, del quale ei tratterà di sotto. E qui ponendo Virgilio fine al suo parlare, Dante lo domanda, per quel ch'ei non ha veduto più quel fiumicello, s'ei nasce quassù nel nostro mondo. Al che risponde Virgilio, ch'essendo il vano dell'Inferno tondo, e non lo avendo egli ancor girato affatto, non si doveva maravigliar se ei riscontrava cose ch'ei non avesse più vedute. Dopo la qual cosa, non avendo sentito nominar più a Virgilio Flegetonte, com'egli aveva fatto Acheronte e Stige, e di più avendo sentito mettere a i poeti fra i fiumi infernali ancor Lete, lo domanda ov'ei sieno. Al che risponde Virgilio, in quanto a Flegetonte, che si maraviglia ch'ei non l'abbia conosciuto al bollore dell'acqua rossa e infocata; e circa a Lete, ch'egli lo vedrà, quando, uscendo de l'Inferno, ei sarà là dove vanno l'anime a purgarsi. E qui dice ch'egli soggiunse ch'egli era tempo d'uscir di quel bosco, e attraversare il cerchio della rena su per gli argini di quel fiumicello, che ne prestavano il cammin sicuro; e pon fine a questo capitolo, le parole del quale son facili, e il senso litterale è questo che noi vi abbiamo detto. Onde ci resta solamente a vedere, per intendimento di questo luogo, quel che il Poeta voglia dimostrare con questa sua favola e con questa sua finzione del far nascere questi fiumi infernali quassù nel nostro mondo. Il che, secondo ch'io ho saputo raccorre e trar da gli espositori, è questo. Finge il Poeta questa favola di questa statua (parte tolta da Daniel profeta, e parte da sè), da le rotture e fessure della quale eschin l'acque de' fiumi infernali, per dimostrare che tutti i travagli e le perturbazioni, mediante le quali questo nostro vivere è uno inferno di confusioni e di combattimenti, nascono e nacquer sempre da le imperfezioni e da i difetti de gli uomini. Onde pone questa statua per la natura umana, fingendo che il suo luogo sia Creta; perciò che Creta, per essere in su i confini dell'Asia, dell'Affrica e dell'Europa, si dice essere nel mezzo del mondo; e la natura umana, per essere in mezzo delle cose corporee e terrestri, e delle divine e celesti, si dice esser posta ancor ella nel mezzo di questo universo. Della qual natura umana volendo egli dimostrar per mezzo di questa statua il progresso, dice ch'ella aveva la testa d'oro purissimo e senza fessura alcuna. Il che significa la purità e la integrità, nella quale ella visse in quella prima età che i poeti chiamaron de l'oro; de la quale parlando Ovidio, dice: <foreign lang="lat">Sponte sua sine lege fidem rectumque colebat.</foreign> Pone dipoi ch'ella abbia il petto e le braccia d'argento, il torso di rame, le gambe di ferro, e il piede destro (sopra del quale ella si regge più che ella non fa in su l'altro), di terra; e che tutte queste parti sieno piene di fessure, per le quali escono continovamente lacrime, che tutte insieme raccolte fanno Acheronte, Stige, Flegetonte e Cocito, fiumi infernali; significando con la qualità de' metalli, manco perfetti l'uno dell'altro (de' quali è poi fatto il suo corpo, eccetto che il piede destro, sopra del quale ella si posa, ch'è di terra), com'ella è sempre peggiorata e diventata di mano in mano più imperfetta e più rea, e com'ella è finalmente divenuta tale, ch'ella si regge solamente in su un piè di terra, cioè ha ogni fiducia e ogni sua speme solamente nelle cose terrene. E le fessure delle quali ella è piena significono i tristi e perversi costumi degli uomini; da i quali escono <emph>Acheronte</emph>, cioè la privazione del gaudio (con ciò sia cosa ch'ei non partorischino altro le male operazioni de gli uomini, che pentimento), e <emph>Stige</emph>, che significa tristizia, perchè per tal cagione vivono gli uomini inquieti e perturbati; e <emph>Flegetonte</emph>, cioè gli appetiti ardenti e insaziabili; ove è da notare, che dir il Poeta di questo Flegetonte, ch'egli è la più notabil cosa ch'eglino avessero trovato fino a quivi, con ciò sia ch'egli spenga col suo fumo ogni fiamma che scende sopra di lui, non vuol significare altro, se non che il furore degli appetiti spegne ogni buon concetto e ogni ammonimento, che proceda in noi di sopra e da la parte nostra ragionevole e divina; e ultimamente <emph>Cocito</emph>, cioè l'ostinazione e la disperazione. Le quali cose fanno il mondo e la vita degli uomini uno inferno di confusione e di perturbazione. E questo è quel ch'io tengo che abbia voluto significare il Poeta con questa favola di questa statua. La quale egli dice di più, ch'ella ha volto la faccia e ragguarda verso Roma; perchè egli ebbe sempre, come si vede in molti luoghi di questa sua opera, questa opinione, che gran parte de' mali costumi de gli uomini nascessero da 'l cattivo esemplo de' Capi della Chiesa, ne' quali ragguardano continovamente gli uomini come in uno specchio. Nè ebbe solamente egli in quei tempi questa opinione, ma ei l'ebbe ancora il Petrarca, come può vedersi ne' suoi scritti. E questo è quanto ne occorre dire sopra questo luogo.</p></div3></div2>
<div2 type="parte" n="CANTO XV">
<div3 type="capitolo"><head>LEZIONE OTTAVA CAPITOLO QUINDICESIMO DELL'INFERNO DI DANTE <add resp="ed">[vv. 1-54]</add></head>
<p><quote rend="block"><lg><l>Ora cen porta l'un de' duri margini,</l>
<l>E il fumo del ruscel di sopra aduggia</l>
<l>Sì che dal fuoco salva l'acqua e gli argini.</l></lg></quote></p>
<p><add resp="ed">[1-3]</add> Seguitando il Poeta la narrazione sua, appicca questo capitolo col passato. Laonde avendo racconto nel fine di quello, come Virgilio gli disse che lo seguitasse, ma avvertisse di non porre i piedi sopra la rena arsiccia e infocata, narra nel principio di questo, com'egli prese il cammino su per una delle estremità e delle sponde di pietra del fiumicello. Perciò che <emph>margine</emph> significa termine ed estremità; onde chiamiamo <emph>margini</emph> ne' libri quell'estremità delle carte, nelle quali non si usa comunemente scrivere; e quando pure vi si scrive, si dice: <emph>mettere in margine</emph>. Onde dice: <emph>ora</emph>, cioè detto che Virgilio ebbe ch'egli era da mutare luogo, l'uno dei duri margini <emph>cen porta</emph>, cioè ci presta il cammino. E il fumo che usciva del ruscello, salendo come è sua natura, per esser caldo, di sopra a noi, ne <emph>aduggia</emph>, cioè ne fa in tal maniera ombra (chè così significa questa voce; onde diciamo <emph>essere a l'uggia</emph> quelle cose sopra le quali non posson batter i raggi del sole), ch'ei <emph>salva</emph> e difende da le fiamme del fuoco, che caggiono continovamente sopra questo terzo girone, spegnendole nel modo che voi sentiste di sopra, e <emph>l'acqua</emph> del fiumicello e i suoi <emph>argini</emph>, cioè quei ripari da i quali egli è ritenuto; chiamandosi nella nostra lingua il più delle volte quei ripari, che si fanno per ritener l'acque, <emph>argini</emph>. <add resp="ed">[4-12]</add> La qualità de' quali argini, e come ei fusser fatti, volendo egli descrivere, dice:
<quote rend="block"><lg><l>Quali i Fiamminghi fra Guizzante e Bruggia</l>
<l>Temendo il fiotto che ver lor s'avventa,</l>
<l>Fanno li schermi, acciò che 'l mar si fuggia;</l></lg>
<lg><l>E quali i Padovan lungo la Brenta,</l>
<l>Per difender lor ville e lor castelli,</l>
<l>Anzi che Chiarantana il caldo senta;</l></lg>
<lg><l>Tali immagin facevan quivi quelli,</l>
<l>Salvo che nè sì alti nè sì grossi,</l>
<l>Qual ch'ei si fussi, lo maestro felli.</l></lg></quote>
Egli è cosa notissima che il mare Oceano (che noi chiamiamo vulgarmente <emph>maggiore</emph>, perchè ei circunda tutto lo scoperto della terra) si muove ogni giorno, di sei ore in sei ore, scambievolmente verso ponente e verso levante. E questo suo movimento è chiamato da i Latini <foreign lang="lat">fluxus</foreign> e <foreign lang="lat">refluxus</foreign>; da' vulgari, da chi il <emph>fiotto</emph>, da chi la <emph>marea</emph>, e da chi il <emph>crescere e scemare del mare</emph>. Il che nasce, perchè gonfiando l'acque, quando egli si muove verbigrazia verso ponente, di tal maniera che elle escon de i loro confini, quegli di quei luoghi dicono che il mar cresce; e ritirandosi dipoi, quando ei si rimuove, tanto dentro a quegli, ch'ei lascia molti luoghi ch'ei copriva scoperti, dicon ch'egli scema. E accade questo accidente più sensibilmente, e più si vede, infra Guizzante e Bruggia, città poste in Fiandra in su 'l lito del mare ch'è infra lei e l'Inghilterra, che in luogo alcun altro del qual si abbia oggi notizia. E la cagione dicon il Boccaccio e lo Imolese che è perchè la terra è in quelle parti molto piena di caverne e di buche sotterranee; le quali riempiendosi di quelle acque, mediante l'ondeggiare, pare ch'elle lo faccino scemare, e dipoi ributtandole fuora, mediante il medesimo ondeggiare, par ch'elle lo faccino crescere. E questa è l'opinione di questi due scrittori. Nientedimanco la comune è, che tal cosa nasca da 'l moto della luna; la quale, per aver gran predominio sopra l'acque, le muove e tira seco, secondo che si muove ancora ella salendo da l'orizzonte insino a la linea meridionale in sei ore, e dipoi scendendo da quella al medesimo orizzonte in altre sei, e facendo dipoi ancor così nelle altre dodici del restante del giorno; intendendo per <emph>giorno</emph> il giorno naturale, cioè di ventiquattro ore. E apparisce più tal cosa in quelle parti settentrionali, perchè l'acque, per rispetto del freddo ch'è in quelle parti, per lontananza ch'è infra loro e la via che fa nel cielo il sole, abbondon più quivi che negli altri luoghi. Della qual cosa rendendo, come filosofo, il Poeta nostro la ragione, dice in una sua canzone, parlando d'essa parte settentrionale:
<quote rend="block"><lg><l>Che l'aer sempre in elemento freddo</l>
<l>Vi si converte, sì che l'acqua è donna</l>
<l>In quella parte, per cagion del freddo.</l></lg></quote>
Perciò che non si avendo a far altro, a convertir l'aria in acqua, che scacciarne il caldo e introdurvi il freddo, essendo così umida l'una come l'altra, e abbondando per la cagion detta di sopra in quelle parti il freddo, raffredda continovamente dell'aria che vi è, e raffreddandola ella viene a condensarsi (chè così è la natura del freddo), e convertirsi in acqua; sì come per il contrario, a voler far dell'acqua aria, non si ha se non a cavarne il freddo e introdurvi il caldo, il quale la rarefaccia (come è la natura del caldo di fare), onde ella dipoi così rarefatta diventi aria. E per tali cagioni abbondon le parti fredde d'acqua, e le calde ne mancono. Questa opinione, che questo flusso e reflusso del mare nasca da 'l predominio che ha la luna sopra l'acque, tenendo ancora il Poeta nostro, dice nel Paradiso:
<quote rend="block"><lg><l>E come il volger del cieli della luna</l>
<l>Cuopre e discuopre i liti senza posa.</l></lg></quote>
Laonde facendo, per le ragioni dette di sopra, maggior movimento, e per conseguenza maggior danno, in quelle parti di Fiandra che sono tra Guizzante e Bruggia, che altrove, i paesani fanno <emph>schermi</emph> e ripari grossissimi di argini lungo quelle, <emph>acciò che il mare si fugga</emph>, dice il testo, cioè si discosti da loro e non gli offenda. E il simile dice che fanno ancora, per difendere le lor ville e i lor campi, i Padovani lungo la Brenta. La qual Brenta è un fiume (chiamato già da gli antichi, secondo il Boccaccio, il <emph>Meduaco</emph>, e secondo il Biondo da Furlì, <emph>Timaro</emph>), che nasce in un luogo delle Alpi che dividon la Italia da la Magna, chiamato <emph>Chiarantana</emph>, ove stanno tutta la vernata nevi grandissime. Le quali, venendo dipoi la primavera, si struggono, e ingrosson di tal maniera detto fiume, che se ei non fussero i ripari che fanno i paesani, egli allagherebbe tutta quella regione. E però dice il Poeta ch'ei fanno tali ripari <emph>Anzi che Chiarantana il caldo senta.</emph> E a questi ripari, che fanno i Fiamminghi per schifare il fiotto del mare, e i Padovani la furia della Brenta, assomigliando il Poeta nostro gli argini di questo fiumicello, dice che <emph>tali immagini facevano quivi quelli</emph>, cioè eran fatti ad immagine di quelli, salvo ch'ei non erono tanto grossi nè tanto alti quanto son quelli, essendo stati fatti così da qual che si fusse il maestro che gli fece, per non esser stato di bisogno, non essendo molta l'acqua ch'eglino hanno a ritenere, ch'ei fussero maggiori. <add resp="ed">[13-21]</add> Dopo la qual cosa seguita il testo:
<quote rend="block"><lg><l>Già eravam da la selva rimossi</l>
<l>Tanto, ch'io non arei visto ov'io era,</l>
<l>Perch'io indietro rivolto mi fossi;</l></lg>
<lg><l>Quando scontrammo d'anime una schiera,</l>
<l>Che venian lungo l'argine, e ciascuna</l>
<l>Ci riguardava, come suol da sera</l></lg>
<lg><l>Guardar l'un l'altro sotto nuova luna;</l>
<l>E sì ver noi aguzzavan le ciglia,</l>
<l>Come vecchio sartor suol nella cruna.</l></lg></quote>
Eransi, camminando, i nostri poeti già discostati tanto da la selva, ch'ei non arebbero, rivoltandosi indietro, più scorta nè lei nè il luogo ove ella era, quando ei riscontraron (dice il testo) una schiera d'anime che venivan lungo l'argine, sopra del quale ei camminavano, verso loro; riguardandogli ciascuna di loro, per la maraviglia, in quel modo che sogliono ragguardarsi, per conoscersi, gli uomini l'un l'altro la notte sotto la <emph>nuova luna</emph>, cioè quando avendo la luna perduto tutto il lume da la parte la quale è verso di noi (il che le avviene per passare ella in quel tempo sotto il sole, onde la parte sua inluminata viene a esser quella di sopra, che ragguarda il sole), ella passa inverso oriente inanzi a esso sole. Donde avviene che, dove la parte sua inluminata era prima quella di verso levante, ed ella ci appariva la mattina sopra l'orizzonte innanzi al sole in oriente, la parte sua inluminata si comincia a dimostrare quella ch'è verso ponente, ed ella ad apparirci la sera dopo il sole, quando egli è ito sotto, in ponente; per il che si dice vulgarmente allora esser tornata <emph>la luna nuova</emph>. E in tal tempo, per dimostrarci ella poco della parte sua inluminata, a guisa d'una falce non molto larga, ella rende e fa pochissimo lume, o non punto; per il che, volendo chi cammina la notte conoscere chi ei riscontra, bisogna ch'ei lo ragguardi fissamente e con gran diligenza, come racconta il Poeta che facessero, rispetto al poco lume che veniva a essere in quel luogo, queste anime per conoscere loro; soggiugnendo che, per far tal cosa meglio e più facilmente, elle <emph>aguzzavano</emph> e stringevano insieme <emph>le ciglia</emph>, in quel modo che fa un sartore, che per esser vecchio ha la vista debole e poca, nella cruna dell'ago per scorgerla ed infilarlo. Della qual cosa volendo render ragione Aristotile ne' <title>Problemi</title>, dice che quegli che hanno la vista debole aguzzono le ciglia quando ei voglion veder le cose piccole; perciò stringendole insieme, vien per conseguenza a ristringersi e a unirsi medesimamente ancor più insieme la virtù visiva; e ogni virtù, quanto ella è più unita insieme, tanto opera meglio e con maggior facilità. Per pruova della qual cosa egli adduce questo esempio, che quegli che portano un peso con le braccia distese, quando ei sentono straccarsi, le ritirono verso il petto per durar manco fatica; il che non avvien da altro, se non che, unendosi insieme, la virtù opera più facilmente. <add resp="ed">[22-30]</add> Seguita dipoi il testo:
<quote rend="block"><lg><l>Così adocchiato da cotal famiglia,</l>
<l>Fui conosciuto da un, che mi prese</l>
<l>Per lo lembo, e gridò: qual maraviglia?</l></lg>
<lg><l>Ed io, quando il suo braccio in me distese,</l>
<l>Ficcai gli occhi per lo cotto aspetto</l>
<l>Sì, che il viso abbruciato non difese</l></lg>
<lg><l>La conoscenza sua al mio intelletto;</l>
<l>E chinando la mano a la mia faccia,</l>
<l>Risposi: siete voi qui, ser Brunetto?</l></lg></quote>
Essendo riguardato, nella maniera che voi sentiste, il nostro Poeta da queste anime, dice ch'ei vi fu una di loro che, conoscendolo, lo prese per il lembo della veste, e cominciò a gridare: <emph>qual maraviglia?</emph> cioè a maravigliarsi di vederlo in quel luogo così. La qual cosa veggendo egli, dice che <emph>ficcò</emph>, cioè indirizzò, gli occhi nel suo <emph>aspetto</emph> e nella sua faccia <emph>cotta</emph> e abbruciata da quelle fiamme, di maniera che il suo viso non potette, ancor ch'ei fussi così abbruciato, negare e impedire che lo intelletto suo non lo conoscesse; intendendo dello <emph>intelletto pratico</emph>, o veramente della <emph>fantasia</emph>, senza la quale dice il Filosofo ch'egli non è mai; perciò che lo <emph>intelletto speculativo</emph> non si esercita circa i particulari. E veggendo in questo mentre quello spirito <emph>chinar la mano</emph> verso la sua faccia, cioè accennarlo che andasse a lui o si fermasse alquanto, dice che gli rispose: <emph>siete voi qui, ser Brunetto?</emph> Le quali parole gli furon dette da 'l Poeta, non tanto per maravigliarsi di ritrovarlo in quel luogo (perchè doveva molto ben conoscerlo il Poeta, essendo egli stato, come voi intenderete più giù, già suo maestro), ma per una certa consuetudine, per la quale noi usiamo dir qualche volta a uno, quando noi lo troviamo in qualche luogo strano, ancor che noi sappiamo ch'ei vi sia: Oh tu se' qui, tale?
<quote rend="block"><lg><l>Ed egli: o figliuol mio, non ti dispiaccia,</l>
<l>Ser Brunetto Latini un poco teco</l>
<l>Ritorni indietro, e lasci andar la traccia.</l></lg>
<lg><l>Io dissi lui: quanto posso ven preco,</l>
<l>E se volete che con voi m'asseggia,</l>
<l>Faròl, se ei piace a costui, che vo seco.</l></lg></quote>
<add resp="ed">[31-36]</add> Di questo Ser Brunetto Latini parlando il Villano nell'ottavo libro della sua istoria, dice: "Nel detto anno 1294 morì in Firenze un valente cittadino, chiamato Ser Brunetto Latini; il quale fu un gran filosofo, e sommo maestro in retorica, tanto in ben saper dire, quanto in dettare. E fu quello che dispose la <title>Retorica</title> di Tullio, e fece il buono e utile libro detto <title>Tesoro</title>, e libri in filosofia, e fu dettatore del nostro Comune; ma fu uomo mondano." Pregò adunque questo Ser Brunetto, riscontrando il nostro Poeta, ch'ei non gli dispiacessi ch'ei lasciassi la <emph>traccia</emph> e il cammino ch'egli faceva prima, e ritornasse seco un poco indietro ragionando. A la qual domanda rispose il nostro Poeta, che non solamente era contento, ma che ne pregava lui quanto più ei poteva, e che se ei voleva di più ch'ei si fermassi quivi alquanto con lui, che lo farebbe, pur ch'ei piacessi a Virgilio che era sua guida.
<quote rend="block"><lg><l>O figliuol, disse, qual di questa greggia</l>
<l>S'arresta punto, ghiace poi cent'anni</l>
<l>Senza arrostarsi quando il foco il feggia.</l></lg>
<lg><l>Però va' oltre, io ti verrò a' panni,</l>
<l>E poi raggiugnerò la mia masnada,</l>
<l>Che va piangendo i suoi eterni danni.</l></lg></quote>
<add resp="ed">[37-42]</add> Pone, infra l'altre pene ch'ei mette che sieno in questo girone, il Poeta nostro questa una, che chiunche de' peccatori violenti contro a natura, che sono in quello, si arresta e ferma mai punto, ch'ei non corra o cammini, giace poi cento anni fermo in terra, senza potere <emph>arrostarsi</emph> per schifare le fiamme del fuoco, che lo feriscono cadendogli addosso. E per tal cagione risponde a Dante che non si fermassi, ma seguitassi il cammin suo; ed egli gli andrebbe dietro, rasente il lembo de' suoi panni, tanto ch'ei sodisfarebbe al desiderio suo; e poi si ritornerebbe indietro a raggiugnere la sua <emph>masnada</emph>, cioè la schiera delle anime a le quali egli era dato in compagnia, la quale va piangendo <emph>i suoi eterni danni</emph>, cioè le pene alle quali elle sono eternalmente condennate. <add resp="ed">[43-48]</add> Dopo i quali versi seguita il testo:
<quote rend="block"><lg><l>Io non osava scender della strada</l>
<l>Per andar par di lui; ma il capo chino</l>
<l>Tenea, com'uom che reverente vada.</l></lg>
<lg><l>Ei cominciò: qual fortuna o destino</l>
<l>Anzi l'ultimo dì quaggiù ti mena?</l>
<l>E chi è questi che mostra il cammino?</l></lg></quote>
Compiacque il nostro Poeta a le preghiere di Ser Brunetto di lasciarlo tornare alquanto seco indietro. E perchè ei desiderava pure di mostrargli, in questo camminar seco, per le virtù sue qualche onore, e non ardiva di uscir della strada scendendo di su quello argine, per avergli detto Virgilio che egli avvertissi e guardassi bene di non mettere i piedi nella rena arsiccia, onde veniva a essere alquanto più alto di lui, dice (per andare più al par di lui che ei poteva) che teneva il capo basso e chinato, in quel modo che fa un che cammina e va reverentemente. E in andando in cotal modo insieme, dice che Ser Brunetto gli cominciò a domandare, che fortuna o destino fusse quello che lo aveva condotto in quel luogo innanzi il <emph>giorno ultimo</emph>, cioè avanti la morte, come è consueto farsi per gli altri? e chi era quello che gli mostrava e insegnava il <emph>cammino</emph> e la strada. <add resp="ed">[49-54]</add> Dopo il che seguita il testo:
<quote rend="block"><lg><l>Lassù di sopra in la vita serena,</l>
<l>Rispos'io lui, mi smarri' in una valle,</l>
<l>Avanti che l'età mia fusse piena.</l></lg>
<lg><l>Pur iermattina le volsi le spalle;</l>
<l>Questi m'apparve, ritornando in quella,</l>
<l>E riducemi a ca per questo calle.</l></lg></quote>
Il senso di questi versi, cioè che <emph>valle</emph> fusse quella nella quale il Poeta si smarrissi; in che tempo della sua età; in che giorno; come ei le volse le spalle per uscirne; come egli fu impedito, e ritornavasi in quella; e come gli apparve Virgilio per ritrarnelo, e ridurnelo al cielo (il quale egli chiama qui <emph>casa sua</emph>, perchè noi non abbiamo qui, come dice Paulo, città permanente e ferma, ma camminiamo a la futura gloria), essendo stato dichiarato da noi a bastanza nel principio della esposizione nostra, sarà, per non perder tempo in vano, lasciato per ora da noi da parte; e di più, per non v'infastidire con essere troppo lungo, sarà ancor posto da noi qui fine alla presente lezione.</p></div3>
<div3 type="capitolo"><head>LEZIONE NONA <add resp="ed">[vv. 55-78]</add></head>
<p><quote rend="block"><lg><l>Ed egli a me: se tu segui tua stella,</l>
<l>Non puoi fallire il glorioso porto,</l>
<l>S'io ben m'accorsi in la tua vita bella.</l></lg>
<lg><l>E s'io non fussi sì per tempo morto,</l>
<l>Veggendo il cielo a te tanto benigno,</l>
<l>Dato ti avrei a l'opera conforto.</l></lg></quote></p>
<p><add resp="ed">[55-60]</add> Grande infelicità è certamente quella d'un uomo, che o per mala elezione o per necessità o per qual si voglia altra causa piglia e si esercita in una professione contraria a quel ch'egli è naturalmente inclinato da i cieli; come sarebbe per grazia di esempio mettere a la religione uno che fusse nato, come dice altrove il Poeta nostro, a cignersi la spada, e al governo delle cose pubbliche un che fusse nato a la vita solitaria e a gli studii delle cose speculative; sì come egli è per il contrario gran felicità lo esercitarsi in quelle cose, a le quali altrui è inclinato e da la natura e da' cieli. Con ciò sia cosa che, dove di quei primi, oltre a l'operare eglino sempre con dispiacevole fatica, nessuno o rarissimi vengon mai in alcun grado di eccellenza, questi secondi, oltre a l'operar con fatiche dolcissime, arrivon sempre o il più delle volte a quel termine de l'onor che si conviene a la professione ch'eglino hanno presa, e che si conviene a gli esercizii e a gli studi loro. Questa cosa sapendo molto bene, come buon filosofo, Ser Brunetto Latini, e conoscendo quanto Dante fusse inclinato da i cieli a le cose speculative, e particularmente a la poesia e la retorica, gli dice: se tu seguiti la <emph>tua stella</emph>, cioè la influenza che tu hai da i cieli; chè così si ha a intendere per <emph>stella</emph>; e lo dichiara il Poeta nostro medesimo, quando confutando nel quarto capitol del Paradiso quella opinione del <title>Timeo</title>, che l'anima quando ella esce del corpo torni a quella stella da la quale ella si partì quando ella vi fu infusa dentro, come falsa, dice parlando d'esse stelle, e chiamandole ruote celesti:
<quote rend="block"><lg><l>Se egli intende venire a queste ruote</l>
<l>L'onor della influenza e il biasmo, forse</l>
<l>In alcun vero il suo arco percuote.</l></lg></quote>
Dice adunque Ser Brunetto: se tu seguiti la tua influenza, tu non puoi fallire il porto glorioso al quale tu aspiri, s'io <emph>mi accorsi</emph> e seppi fare buono iudizio nella <emph>tua vita bella</emph>, cioè nella tua nascita, fatta e calculata da esso Ser Brunetto per via d'astrologia, mentre che Dante era giovanetto; chiamata da lui <emph>bella</emph>, per inclinarlo a opere così gloriose. Per il che, vedendo io averti così benigno e favorevole il cielo, ti arei <emph>dato conforto</emph>, cioè inanimito a seguitare, il più che io avessi potuto, tale opere; ma io mori' troppo <emph>per tempo</emph>, cioè a buona ora. <add resp="ed">[61-69]</add> Dopo le quali cose egli gli dice di più, seguitando il suo ragionamento:
<quote rend="block"><lg><l>Ma quello ingrato popolo e maligno,</l>
<l>Che discese da Fiesole ab antico,</l>
<l>E tiene ancor del monte e del macigno,</l></lg>
<lg><l>Ti si farà, per tuo ben far, nimico;</l>
<l>Ed è ragion; chè fra gli lazzi sorbi</l>
<l>Si disconvien fruttare il dolce fico.</l></lg>
<lg><l>Vecchia fama nel mondo gli chiama orbi,</l>
<l>Gente avara, invidiosa e superba;</l>
<l>Da i lor costumi fa che tu ti forbi.</l></lg></quote>
Questa cosa che dice qui Ser Brunetto, che gli uomini si procaccino e si faccino a le volte col ben fare de' nimici, se bene ella par che abbia faccia di menzogna, <add resp="ed">[ella è vera]</add> per rispetto della mala disposizione di alcuni, mediante la quale il bene opera in loro male. Nè è inconveniente che da una cagione medesima procedino due effetti contrarii in due subbietti diversi, sì come avvien del caldo, che indura e asciuga la terra, e liquefà e mollifica la cera; la qual cosa nasce da la natura e da la disposizione della terra e della cera, che son diverse, e non da l'operazion del caldo, ch'è la medesima. Procaccionsi adunque gli uomini e fannosi de' nimici col bene operare, per la cagion medesima. E questo nasce particularmente ne' governi degli Stati, e nelle distribuzioni degli onori e dell'altre cose, nel modo ch'io vi dirò. Tutte le passioni e gli affetti nostri, s'ei non son condotti da noi a quel punto della mediocrità, ove è posta da la prudenza la virtù, o son lasciati da noi passarlo, diventono vizii; sì come avviene verbigrazia di quella potenza che noi abbiamo in noi, che i filosofi chiamano <emph>irascibile</emph>, che se ella non si conduce a quella mediocrità ch'ei chiamon <emph>fortezza</emph>, ch'è temere quel che si debbe e quando e quanto si debbe, ma manca nel meno o trapassa nel più, ella diventa vizio, che peccando nel meno si chiama <emph>timidità</emph>, e peccando nel più <emph>audacia</emph>. E questo, com'io v'ho detto, avviene a tutti gli affetti nostri, e particularmente a l'appetito de gli onori, il quale appetito regna naturalmente in ciascuno. Perciò che dove il desiderare e cercar quegli che convengono altrui è virtù, e chiamasi <emph>magnanimità</emph>, il non desiderare e cercare quei che ti si convengono è vizio, e chiamasi <emph>pusillanimità</emph>; e il desiderare e cercare più che quei che ti si convengono è vizio solamente ancora egli, e chiamasi <emph>temerità</emph>. Accadendo adunque che per lo più ne' governi degli Stati, e nelle distribuzioni de gli onori, gli uomini virtuosi, se non per altro, almanco per il bisogno che si ha dell'opera loro, sono adoperati e onorati più che gli altri, molti che son nobili come loro, e vorrebbono ancora eglino conseguire i medesimi onori, non raffrenando questo lor desiderio col conoscere che, se bene ei son di pari nobiltà, ei non son di pari virtù, cominciono a invidiargli, e a fare nimicizia con loro. Mediante la qual cosa ei non pensono ad altro, per non poter sopportare ch'ei sieno stimati e onorati più di loro, che ad abbassargli e fargli rovinare; sì come avvenne al Poeta nostro, secondo che mostra M. Lionardo d'Arezzo nella vita ch'egli scrive di lui, dicendo che veggendo molti cittadini di Firenze, che Dante avanzava di gran lunga tutti gli altri nel discorrere, nel consigliare, nel favellare, nello scrivere, e in tutte l'altre azioni appartenenti al governo dello Stato, onde egli era adoperato e onorato sopra ciascuno altro, cominciarono a portargli grandissima invidia, e dopo quella, per esser la invidia sempre nimica di virtude, a diventargli nimici; onde cominciaron a conspirargli contro, e fecero finalmente tanto ch'ei lo cacciaron di Firenze. E questo dice M. Leonardo d'Arezzo; al quale si debbe credere senza dubbio alcuno, essendo egli stato gran tempo, su in Palazzo, notaio delle rinformagioni, ov'egli ebbe comodità di vedere tutte le pratiche, le lettere, le deliberazioni e i partiti di quei tempi. Questa tal cosa annunziando Ser Brunetto al Poeta nostro, gli dice che il popolo di Firenze (cioè quei che reggevano la città, che si reggeva in quel tempo a popolo), il quale egli chiama <emph>ingrato</emph>, perchè gli renderebbe male per bene, e <emph>maligno</emph>, perchè giudicherebbe a mal fine tutto quello che Dante facessi a buono (chè questo è propio la natura della <emph>malignità</emph>, onde si chiamon per tal cagione da i medici <emph>maligne</emph> quelle infermità che convertono ogni cosa, insino a' rimedii, in cattivi umori); e dice ch'ei ritiene ancora di quella salvatichezza <emph>del monte</emph> di Fiesole donde ei discese e venne primieramente in Firenze, quando Fiesole fu disfatta, e della durezza <emph>del macigno</emph>, cioè della pietra della quale è fatta la maggior parte d'esso monte; se gli farebbe nimico per il suo ben operare, nel modo che si è detto di sopra. Della qual cosa egli soggiugne non essere da maravigliarsi, non potendo sopportare comunemente gli uomini rei e malvagi, che fra loro stieno de' buoni; e questo è, perchè la bontà di quegli fa apparir maggiore la malignità loro. E questo è detto da lui sotto questa figura, ch'ei non è conveniente che il <emph>fico</emph>, ch'è <emph>dolce</emph>, frutti e stia fra i <emph>sorbi</emph>, che son <emph>lazzi</emph>, cioè aspri; chè così significa questa voce, dicono lo Imolese e Francesco da Buti. Dopo la qual cosa, volendo egli dimostrargli maggiormente che ei non doveva maravigliarsi che tal cosa dovessi avvenirgli, egli dice che la fama <emph>vecchia</emph> e antica, che si ritruova per le memorie degli uomini, d'essi Fiorentini, gli chiama <emph>orbi</emph>, cioè ciechi. La cagione della qual cosa dice il Landino che fu lo essersi eglino lasciati già ingannare da' Pisani di certe colonne ch'ei promesser loro in ricompenso dell'aiuto che i Fiorentini detton loro nella guerra di Maiorica; in cambio delle quali ei ne mandoron loro certe altre, coperte di panno rosato; laonde non le guardando i Fiorentini, ne restorono beffati; e per tal cagione furon dipoi sempre chiamati ciechi. La qual cosa non biasimando io, e non mi piacendo molto, direi che Ser Brunetto li chiamassi ciechi, per <emph>appassionati</emph>; onde non videro e non conobbero la virtù di Dante, ma si lasciarono accecare al tutto da la invidia. Dopo la qual cosa, volendo egli finalmente esprimere la natura della quale era in quei tempi il popolo fiorentino, lo chiama <emph>gente invidiosa, avara e superba</emph>. <emph>Invidiosa</emph>, per dimostrare che infra loro non era amore; e <emph>avara</emph> e <emph>superba</emph>, perchè ei non distribuivono secondo i meriti ne' loro cittadini gli utili e gli onori della Republica, ma secondo che volevano quei che potevano più; da la qual cosa nasceva che la città era in quei tempi tutta in parte. Per il che ammonisce il nostro Poeta che <emph>si forba</emph>, cioè netti e lievi, da i lor costumi; che così significa questa voce, onde disse il Petrarca:
<quote rend="block"><lg><l>Com'uom ch'è sano, e 'n un momento</l>
<l>ammorba,</l>
<l>Che sbigottisce, e duolsi accolto in atto,</l>
<l>Che vergogna con man da gli occhi forba.</l></lg></quote>
<add resp="ed">[70-78]</add> Dopo questo seguita il testo:
<quote rend="block"><lg><l>La tua fortuna tanto onor ti serba,</l>
<l>Che l'una parte e l'altra aranno fame</l>
<l>Di te, ma lungi fia da 'l becco l'erba.</l></lg>
<lg><l>Faccin le bestie Fiesolane strame</l>
<l>Di lor medesme, e non tocchin la pianta,</l>
<l>S'alcuna surge ancor nel lor letame,</l></lg>
<lg><l>In cui riviva la sementa santa</l>
<l>Di quei Roman che vi rimaser, quando</l>
<l>Fu fatto il nidio di malizia tanta.</l></lg></quote>
Dubitando Ser Brunetto che le cose ch'egli aveva dette a Dante non gli avessero troppo travagliato e perturbato l'animo, cerca ora di consolarlo almanco in qualche parte, con dimostrargli che, con tutto ciò che il popolo fiorentino, quanto egli operassi e facessi meglio, tanto più gli fusse per diventar nimico, la sua fortuna gli riserverebbe almanco ella questo onore e questa gloria, che e l'una parte e l'altra, da poi ch'ei sarebbe discacciato di Firenze e andatosene ad abitare in altri paesi, lo bramerebbe e desidererebbe; ma che ei troverebbe fuor della sua patria tal fortuna (sì come in verità gli avvenne appresso molti principi e signori), ch'ei non si curerebbe di tornare. Le quali iniustizie e i quali oltraggi, che i Fiorentini dovevano far a Dante per merito del suo ben operare, considerando nuovamente nel raccontarle Ser Brunetto, gli parvero tanto gravi ed empie, che infiammato di nuovo sdegno volse il parlare contro a di loro; e chiamandogli <emph>bestie</emph>, cioè senza ragione e senza umanità, e <emph>Fiesolane</emph>, per esser discesi, come si disse di sopra, primieramente da Fiesole, disse (stando pur nella metafora di bestie) che faccino <emph>strame</emph> e strazio di loro stesse, e lascino stare, se ei <emph>surge</emph> e nasce ancora infra il <emph>lor letame</emph>, cioè infra loro così vili e da farne poca stima, <emph>pianta</emph> e uomo alcuno nel quale riviva e risusciti la <emph>sementa santa</emph>, cioè il valore e la nobiltà, tanto lodata e approvata da 'l mondo, di quelle colonie romane, a le quali essendo dato da Silla questi campi e queste ville vicine a ove è oggi Firenze, fu edificata da loro essa città, <emph>nidio</emph> e recettacolo, per le cagioni dette di sopra, di tanta malignità e ingratitudine. E questo è il senso di queste parole; ove è da notare che il Poeta chiama il popolo romano <emph>santo</emph>, non tanto per essere stato lodato e approvato da tutto il mondo per il più degno, il più giusto e più virtuoso popolo che sia mai stato al mondo, quanto per essere stato approvato da Dio ed eletto per il popol suo nella nuova legge (onde fu piantata in quello da Pietro la Chiesa), come egli aveva prima eletto il popolo ebreo nella legge antica. E questo ne è dimostrato chiaramente da 'l Poeta nel quinto capitolo della terza parte del suo <title>Convivio</title>; ove lodando egli da più luoghi il popolo romano, dice infra l'altre cose di lui questo: che deliberando la Bontà divina di mandare il suo Figliuolo nel mondo a rappacificare seco l'uomo, volse ch'ei non fusse nella venuta sua manco pace in terra, che si fusse in cielo; e perchè ei non può essere veramente pace, se non sotto un reggimento solo, fu deliberato da la divina providenza che in tal tempo fusse una monarchia, la quale governassi e reggessi tutto il mondo; e questa fu quella de' Romani. Per il che si truova scritto nello Evangelio, che fu comandato allora da Cesare Augusto ch'ei si facesse la descrizione de gli uomini per tutto il mondo. Onde, come ei fu ordinato da Dio una progenie santissima, della quale nascessi una femmina che fusse albergo del suo Figliuolo, portandolo nel suo ventre; e questa progenie fu quella di David, e la femmina che ne nacque per essere albergo del suo figliuolo fu Maria Vergine; così fu ancora ordinato medesimamente da lui una progenie, della quale dovesse nascere un popolo santo, il quale avesse a tenere, nel tempo che Cristo aveva a venire in terra e farsi uomo, la monarchia del mondo; e questa progenie fu quella d'Enea, e il popolo che ne nacque fu il popolo romano; per il che nacquero in un tempo medesimo Davit in Soria, ed Enea in Troia. Sì che vedete in quanta venerazione aveva il Poeta nostro il popolo romano, e se egli si muove da alte cagioni a chiamarlo santo, e dargli di più quelle tante lodi, ch'ei fa di poi nel restante del capitolo ch'io v'ho allegato. E qui sia per oggi il fine della lezione nostra.</p></div3>
<div3 type="capitolo"><head>LEZIONE DECIMA <add resp="ed">[vv. 79-124]</add></head>
<p><quote rend="block"><lg><l>S'ei fusse pieno tutto il mio domando,</l>
<l>Rispos'io lui, voi non sarete ancora</l>
<l>De l'umana natura posto in bando.</l></lg>
<lg><l>Ch'in la mente m'è fitto, ed or m'accora</l>
<l>La cara e buona immagine paterna</l>
<l>Di voi, quando nel mondo ad ora ad ora</l></lg>
<lg><l>M'insegnavate come l'uom s'eterna,</l></lg></quote>
e quel che segue.</p>
<p><add resp="ed">[79-87]</add> Rari son quegli uomini, i quali (per apportarne la condizione umana, infra l'altre infelicità sue, ancor questa) cognoschino il bene quando ei l'hanno, com'ei fanno dipoi ch'ei l'hanno perduto. Da la qual cosa avviene loro questo male, ch'ei non ne cavon quel frutto ch'ei potrebbono, mentre ch'ei lo posseggono; e dolgonsi, e desideron di racquistarlo, e il più delle volte invano, da poi ch'ei se ne veggon privi; sì come mostra il Poeta nostro in questa parte del testo, che avvenisse a lui della perdita ch'egli fece, mediante la morte di questo Ser Brunetto Latini, già suo precettore e suo maestro. Laonde gli dice, come voi vedete, che se ei fusse adempiuto pienamente quel ch'ei domanderebbe e chiederebbe, ch'ei non <emph>sarebbe ancor posto in bando de l'umana natura</emph>, cioè sarebbe ancor vivo fra gli altri nel mondo. E per dimostrar la perdita ch'egli aveva fatta per la morte sua, ei soggiugne: <emph>in la mente mi è fitto</emph>, cioè mi è impresso nella memoria; perciò che questa voce <emph>mente</emph> (dice il Poeta nostro nella prima parte del suo <title>Convivio</title>, esponendo quel verso: <emph>Amor che nella mente mi ragiona</emph>) significa quella parte divina dell'anima nostra, la quale contiene in sè lo intelletto o ver ragione, la volontà e la memoria; mediante la quale mente noi participiamo della natura delle sustanze celesti e divine, sì come noi participiamo, mediante la parte nostra sensibile, della natura delle terrene e mortali. E ancor <emph>m'accora</emph>, cioè mi punge il cuore, <emph>la cara e buona paterna immagine di voi</emph>, cioè quando con quello amore che ammaestra il padre il figliuolo voi m'insegnavate (essendo gran benifizio l'insegnar a chi non sa, ma molto maggiore il farlo con amore e con sembiante paterno), <emph>ad ora ad ora</emph>, cioè continovamente, come l'uomo <emph>si eterna</emph>, cioè si fa immortale per fama, mediante le virtù e le buone operazioni. E quanto <emph>io lo abbia in grato</emph>, cioè mi sia grato, conviene che <emph>si scerna</emph> e conosca per <emph>la mia lingua</emph>; la quale non può tacer quanto mi sia doluto e dolga che voi mi mancassi così per tempo. <add resp="ed">[88-90]</add> Dopo la qual cosa egli seguita:
<quote rend="block"><lg><l>Ciò che narrate di mio corso scrivo,</l>
<l>E serbolo a chiosar con altro testo</l>
<l>A donna che saprà, s'a lei arrivo.</l></lg></quote>
Avendo dimostro Dante a Ser Brunetto, nella prima parte del suo parlare, quanto egli arebbe caro ch'ei fusse vivo, e come ei non gli è mai uscito nè uscirà della mente l'amorevolezza con la quale egli gl'insegnava, mentre ch'egli era in vita, gli dimostra ora in questa seconda che nota e scrive con grandissima diligenza tutto quel ch'egli gli narra e predice del corso della sua vita, ma che lo serba a <emph>chiosare</emph> e a dichiarare con altro testo a donna che saprà farlo, s'egli arriverà mai a lei. Per la qual <emph>donna</emph> egli intende Beatrice, a la quale ei camminava, guidato da Virgilio; onde dice: <emph>se io arrivo</emph> mai <emph>a lei</emph>. La qual Beatrice essendo posta da lui in questa sua opera per la Teologia, ei non può voler dire altro in questo suo ragionamento, se non che tutto quello che Ser Brunetto gli aveva predetto del corso della sua vita (mediante la sua nascita, fatta da lui, come noi dicemmo di sopra, per via d'astrologia), era notato e serbato da lui a dichiarare e a regolare con la Teologia <emph>con altro testo</emph> che d'astrologia, cioè con le sacre scritture; le quali sole <emph>sanno</emph> farlo, cioè le quali sole non possono errare, derivando elleno da chi sa e può ogni cosa, da errare in fuori. <add resp="ed">[91-96]</add> Dopo il che egli seguita:
<quote rend="block"><lg><l>Tanto vogl'io che vi sia manifesto,</l>
<l>Pur che mia conscienza non mi garra,</l>
<l>Che a la fortuna, come vuol, son presto.</l></lg>
<lg><l>Non è nuova a gli orecchi miei tal arra;</l>
<l>Però giri fortuna la sua ruota,</l>
<l>Com'a lei piace, e 'l villan la sua marra.</l></lg></quote>
Se bene quello che predisse Ser Brunetto al Poeta nostro, che il popolo fiorentino se gli farebbe nimico per il suo bene operare, e lo perseguiterebbe tanto ch'ei lo caccerebbe finalmente da Firenze, mandandolo in esilio, gli parve cosa molto aspra e molto grave; lo aver egli sentito dir più volte a Virgilio, camminando insieme per l'Inferno, che tutto quel che seguiva, seguiva per volersi così dove si puote ciò che si vuole; e lo avere, oltre a questo, conosciuto che tutti quegli, ch'egli aveva trovati in tutti quei luoghi dell'Inferno per i quali egli era passato, vi erano stati guidati e condotti da le lor colpe, e da quelle vi erano continovamente tormentati, e non da i travagli della fortuna, o dalle persecuzioni degli uomini malvagi, o da le infamie di quegli che se ne vanno col romore del vulgo; lo fecero fare fermo proposito d'operar sempre giustamente e sinceramente, e camminare sempre per il sentiero della virtù, senza mai uscirne per oltraggio alcuno che gli fusse fatto o da la fortuna o da gli uomini. Laonde risponde finalmente, come voi vedete, a Ser Brunetto, e dicegli: io vo' che voi sappiate, e ch'ei vi sia per ultima conclusione manifesto questo, che io son presto e parato a la fortuna <emph>come ella vuole</emph>, cioè a sopportar tutti i suoi colpi e tutti gli assalti ch'ella vorrà darmi, pure che la conscienzia mia <emph>non mi garra</emph>, cioè non mi sgridi e riprenda (chè così significa <emph>garrire</emph>), cioè, pur che tutte quelle avversità che mi verranno, non mi avvenghino per difetto e colpa mia. E perchè egli avea osservato nelle istorie, che i buoni sono per lo più sempre perseguitati, e massimamente ne' governi delle Republiche; tal che ei sono stati di quegli che hanno liberate le loro patrie da grandissimi pericoli, e nientedimanco ha potuto tanto contro a di loro la emulazione e la invidia civile, ch'ei ne hanno riportato in premio inimicizie ed esilio; egli dice ch'ei non è cosa nuova a gli orecchi suoi <emph>tale arra</emph>, cioè tal parte di pagamento (chè così significa <emph>arra</emph>), che si riporta del bene operare per salute del publico; ma che con tutto questo non si muterà mai, per cosa che gli avvenga molesta e dannosa, da 'l buon proposito, ch'egli aveva, d'operare sempre bene e virtuosamente; e giri la fortuna in che modo ella vuole la sua ruota, <emph>e il villano la sua marra</emph>. Queste parole, <emph>e il villano la sua marra</emph>, esponendo il Landino dice: <emph>e faccia ciascuna cosa l'ufficio suo</emph>; e il Boccaccio tiene ch'egli intenda per <emph>il villano</emph> i Fiorentini, e chiamigli <emph>villani</emph>, rispetto a molte famiglie le quali eron venute poco tempo innanzi del contado a stare in Firenze, sì come scrive ancora egli in quella epistola consolatoria ch'ei fa a M. Pino de' Rossi; onde voglia inferire: <emph>e adoperino i Fiorentini, come piace a loro, contro a me la loro arte e la loro forza e i loro strumenti</emph>. Ecci, oltre a di queste, un'altra esposizion sopra questo luogo, molto più dotta e più arguta; e questa è del nipote del Poeta, il quale intende per <emph>il villano</emph> il caso. Per intendimento della quale cosa voi dovete ricordarvi che io vi dissi già sopra quei versi:
<quote rend="block"><lg><l>Or puoi veder, figliuol, la corta buffa</l>
<l>De' ben, che son commessi a la fortuna,</l></lg></quote>
che i filosofi ponevano fra lei e il caso questa differenza: che ei chiamavano la <emph>fortuna</emph> cagione di quegli accidenti che avvengono agli uomini in quelle cose ch'eglino hanno intenzione d'operare, come sarebbero per grazia di esempio molte cose varie e non pensate, che accadessino a un principe in una guerra ch'egli avessi intenzione di fare; e il <emph>caso</emph>, la cagione di quegli accidenti che avvengono a uno fuori al tutto di quel ch'egli aveva intenzione di fare, come è, per grazia di esempio, che uno cavi la terra per piantare un frutto, e truovi un tesoro. Il quale esempio mettendo Aristotile, quando egli diffinisce e dichiara nel secondo della <title>Fisica</title> il <emph>caso</emph>, ha indotto il Poeta (dice il nipote) a por qui per esso <emph>caso</emph> lo adoperare in qual modo gli piace il villano la marra, volendo inferire ch'era fermo e deliberato d'operare sempre bene; e facessero quel che piaceva loro contro a lui la fortuna e il caso. La quale esposizione non si può negare certamente che non sia molto dotta e molto artificiosa. Nientedimanco ella è, come voi vedete, così un pochetto tirata. E per tal cagione a me piace molto più quella del Boccaccio, ch'egli chiami <emph>villani</emph> quei cittadini sediziosi e nimici del ben pubblico, che governavano la città in quei tempi. E quel che mi fa inclinar l'animo a tal cosa è, che ricercando il Poeta nel Paradiso la cagione de' travagli che erano nella città di Firenze, dice ch'ella era lo esser la sua cittadinanza mista con Campi e con Certaldo e con Figghine e infiniti altri luoghi del suo contado; e nello Inferno, poco più giù, la cagione perchè in Firenze non era più, come ei soleva, cortesia e valore, dice ch'ei nasceva da la <emph>nuova gente</emph>, ch'era venuta ad abitare in Firenze. <add resp="ed">[97-99]</add> Dopo la qual cosa, ponendo fine al suo ragionamento, ei dice:
<quote rend="block"><lg><l>Lo mio maestro allora in su la gota</l>
<l>Destra si volse indietro, e riguardommi;</l>
<l>Poi disse: ben l'ascolta chi la nota.</l></lg></quote>
Perciò che sentendo fare a Dante questo proposito tanto virtuoso e da animi nobili, si volse verso di lui; e riguardandolo in quel modo che si fa uno, quando ei dice qualche sentenzia degna e notabile, in segno di confirmazion di quella, disse: ben l'<emph>ascolta</emph>, cioè obbedisce e osserva (chè così significa ancor questo verbo qualche volta nella lingua nostra; onde disse il Petrarca, dolendosi che il suo folle desio era tanto traviato a seguitare la sua donna, ch'ei non lo obbediva e non faceva più a suo modo:
<quote rend="block"><l>Che quanto più lo indirizzo e invio</l>
<l>Per la sicura strada, men m'ascolta),</l></quote>
chi <emph>la nota</emph>, cioè la esamina e considera bene. <add resp="ed">[100-114]</add> Dopo la qual cosa seguita il testo:
<quote rend="block"><lg><l>Ma per tanto di men parlando vommi</l>
<l>Con ser Brunetto, e dimando chi sono</l>
<l>Li suoi compagni, più noti e più sommi.</l></lg>
<lg><l>Ed egli a me: saper d'alcuni è buono;</l>
<l>Degli altri fia laudabile il tacerci,</l>
<l>Chè il tempo saria corto a tanto suono.</l></lg>
<lg><l>In somma sappi che tutti fur cherci,</l>
<l>E litterati grandi e di gran fama,</l>
<l>D'un medesmo peccato al mondo lerci.</l></lg>
<lg><l>Priscian sen va con quella turba grama,</l>
<l>E Francesco d'Accorso.....</l></lg></quote>
e quel che segue.</p>
<p>Racconta il Poeta, seguitando la narrazion sua, come egli non restò, benchè Virgilio gli facessi quel cenno e dicessi quelle parole, d'andare favellando con Ser Brunetto in quel modo ch'ei faceva prima. Nel qual ragionamento egli dice che gli dimandò chi fussero i suoi compagni, e particularmente i primi e di maggior grado. Al che dice che Ser Brunetto gli rispose ch'egli era bene e utile sapere chi fussero alcuni di loro, ma che de gli altri sarebbe bene tacere; perciò che il tempo mancherebbe a volere raccontargli tutti. E quegli, de' quali ei disse ch'era bene tacere, si vede che sono i vili e i plebei; e quegli altri, de' quali era bene sapere, si vede che sono i nobili e famosi e per stirpe e per grado e per lettere e per altre opere simili; che ancor ch'ei fussero, come ei dice, grandi e di gran fama, furon tutti <emph>lerci</emph>, cioè macchiati e brutti, d'un peccato medesimo. E questo fa il Poeta per avvertirne ch'ei non sia alcuno che si confidi nella sua scienza e nella sua prudenza e grandezza; perciò che ei son troppo ascosi e pericolosi i lacci della carne e di questo peccato. Il quale peccato, se ei non avessi detto di sopra, parlando di questo cerchietto, che Soddoma lo suggella e stampa del segno suo, non si saprebbe particularmente quel ch'ei si fussi, ancor ch'ei lo chiamasse poco innanzi <emph>violenza contro a natura</emph>; perciò che chiunche impedisce qualsivoglia operazione d'essa natura si può dire che usi violenza contro di lei. Nientedimanco ei si vede ch'ei chiama, per antonomasia, violenti contro a natura quegli che la impediscon nella generazione, cercando quel diletto, ch'ella ha dato solamente a l'uomo per muoverlo a dare opera a la generazione, in modi che non possono conseguire tal fine; con ciò sia cosa che il generare e fare uno uomo sia la prima e la più bella operazione ch'essa natura possa fare. Da 'l qual modo del proceder del Poeta, di non aver mai nominato questo peccato se non una volta sola, e con quella avvertenza e onestà che voi avete veduto, noi abbiamo a cavar questo ammaestramento, che delle cose inoneste e oscene non si debbe mai favellar, se non tanto quanto altrui è necessitato; e allora favellarne ancor per circunlocuzione, e con termini e parole più oneste che sia possibile, sì per non offendere l'orecchie di chi ode, e sì perchè i cattivi ragionamenti, come dice Paulo, corrompono i buoni costumi, e massimamente nelle cose veneree; perciò che il ragionarne desta e sveglia nell'uomo l'appetito di quelle, il quale è il più potente nimico che abbia l'uomo, e ha maggior forza in lui, che in qual si sia altro animale. Il che gli avviene, perchè egli ha nello scherzar con Venere maggior diletto che alcuno altro di loro; la qual cosa nasce da lo avere il senso del tatto più temperato e più perfetto de gli altri animali, onde sente meglio e più perfettamente i suoi obbietti. Oltre a di questo è sempre disposto a tale opera, e non solamente a certi tempi atti a la generazione, come avviene a gli altri animali; onde non troverrete femmina alcuna (benchè alcuni dichino il simile della cavalla), che aspetti più il maschio, quando ella è pregna, se non la donna. E questa grandezza e questa forza di questo affetto della carne volendo per ammaestramento nostro scoprire il Poeta, usa questo mezzo di mostrare quanti uomini litterati, grandi e di gran fama, non si sieno saputi difendere da lui. De' quali ei nomina Prisciano di Lidia grammatico, e Francesco d'Accursio glosatore delle leggi, nostro Fiorentino, e gli altri che sono nel testo, per dimostrare di che sorte uomini egli erano; e non per tassare i pedagoghi e i maestri delle scuole, come vogliono il Landino e il Vellutello. <add resp="ed">[115-124]</add> Dopo la qual cosa seguita il testo:
<quote rend="block"><lg><l>Di più direi; ma il venir e 'l sermone</l>
<l>Più lungo esser non può, perciò che io veggio</l>
<l>Là surger nuovo fumo del sabbione.</l></lg>
<lg><l>Gente vien, con la quale esser non deggio;</l>
<l>Sieti raccomandato il mio Tesoro</l>
<l>Nel qual io vivo ancora; e più non chieggio.</l></lg>
<lg><l>Poi si partì, e parve di coloro</l>
<l>Che corrono a Verona il drappo verde</l>
<l>Per la campagna, e parve di costoro</l></lg>
<lg><l>Quelli che vince, non colui che perde.</l></lg></quote>
Accorgendosi Ser Brunetto, per vedere da lunge cominciare a <emph>surgere</emph> e nascere <add resp="ed">[nuovo fumo]</add> da 'l <emph>sabbione</emph> e da la rena della quale è ricoperto lo spazzo di questo girone, ch'ei venivano verso di loro nuove genti e nuove anime, con le quali ei non deveva essere del numero (la cagione della qual cosa io vo' per onestà tacere, ma chi volesse pur saperla legga il Landino), dice a Dante: io ti direi ancora il nome di molti più, ma il venire e il ragionar teco non può durar più, e non mi è più permesso, perciò che io veggio venire in qua genti con le quali io non posso essere e mescolarmi. Sieti raccomandato (e questo ti chieggio solamente) il mio <title>Tesoro</title>, nel qual io vivo ancor su nel mondo fra voi altri per fama. E detto questo, dice che si partì, e incominciò a correre per quella campagna tanto forte, ch'ei parve uno di quegli che corrono un palio di drappo verde, che si corre ogni anno in Verona (secondo che scrive Benvenuto da Imola) la prima domenica di quaresima; e ch'ei parve di costoro, tanto correva velocemente, quel che <emph>vince</emph>, cioè è inanzi gli altri, e non quel che <emph>perde</emph>, cioè resta adietro. E qui è posto fine da il Poeta al presente capitolo. Questo <title>Tesoro</title>, che raccomanda nel fine del suo parlare Ser Brunetto a Dante, è una opera ch'egli fece, mentre ch'ei fu vivo, in lingua nostra e in prosa, onde dice che vive ancora in essa nel mondo per fama. La quale opera è intitolata, come s'è detto, <title>Tesoro</title>; ed è divisa in tre parti. La prima delle quali, ch'è chiamata <title>Moneta usuale</title>, tratta de l'origine del mondo, e d'alcune istorie del Testamento vecchio, con la divisione delle parti del mondo e la natura d'alcuni animali. La seconda, ch'è chiamata <title>Pietre preziose</title>, tratta de' vizii e delle virtù morali. E la terza, ch'è chiamata <title>Oro puro</title>, tratta della retorica, della eloquenza e de' governi degli Stati e delle Città. E qui sia fatto per oggi fine a questa lezione.</p></div3></div2></div1>
<div1 type="sezione" n="Lettura settima sull'Inferno"><head>LETTURA SETTIMA SOPRA LO INFERNO FATTA ALL'ACCADEMIA FIORENTINA NEL CONSOLATO DI MAESTRO TOMMASO FERRINI MDLXI</head>
<div2 type="dedica" n="Dedica">
<opener><salute>A LATTANZIO CORTESI AMICISSIMO SUO</salute></opener>
<p>Avendo io a' giorni passati, Lattanzio mio cortesissimo, indiritta la sesta mia lettura sopra lo Inferno di Dante a Tommaso Baroncelli, amico nostro carissimo, solo per rendergli qualche guiderdone della benevolenza e dell'amorevolezza ch'ei mi ha dimostro e dimostra continovamente, e considerando che ancor voi non restate di fare il medesimo, mi riprendeva la conscienza se io non dimostrava ancor verso di voi la gratitudine medesima, e massimamente essendo stata l'amicizia nostra quasi un triunvirato. Da questa cagione adunque mosso vi fo dono, e vi ho indiritta questa settima che seguita a quella. Il che io fo ancor più volentieri, avendovi veduto ritirare da le faccende mercantili a la vita solitaria e contemplativa, ove hanno più il lor luogo proprio così fatte cose. La qual vita, se egli è il vero, come si dice, che chi ha provato il male gusti meglio il bene, vi doverrà parere oltre a modo dolce e quieta; tanti travagli avete trovati più per mala fortuna, che per vostra colpa, nel negoziare, le occasioni che vi sono occorse, nelle faccende: a la qual mala vostra fortuna voi avete pur questo obligo di esservi ridotto con quiete d'animo, e senza fatica e disagio del corpo, a guidar felicemente la vostra. Godetevi adunque, godetevi, come voi fate ora, nelle belle case e ville vostre quelle facultà che vi ha date Dio per questa cagion sola e non altra. E considerate che, infra i vostri antichi, M. Pagolo Cortesi Protonotario Appostolico, fratel dello avol vostro, perchè ei si ritirò, dopo lo aver molti anni servita la Corte, nelle medesime case e ville ove vi siate ritirato or voi, non solo si procacciò quiete in vita, ma onoratissimo nome dopo morte, componendo, mentre ch'ei viveva in virtuoso ozio, quel tanto dotto e artificioso libro <title lang="lat">de Cardinalatu</title>, nel quale ei vive ancora appresso gran parte degli uomini; e M. Antonio vostro padre, perchè ei si esercitò sempre, mentre ch'ei visse, quelle faccende del mondo, non ebbe mai una ora quieta, e lasciò ancor similmente travagliato lo stato suo doppo la morte. Vivete felice.</p>
<closer><dateline>Di Firenze, il dì primo di novembre, l'anno 1561.</dateline></closer></div2>
<div2 type="parte" n="CANTO XVI">
<div3 type="capitolo"><head>LEZIONE PRIMA CAPITOLO XVI <add resp="ed">[vv. 1-63]</add></head>
<p><quote rend="block"><lg><l>Già era in luogo ove s'udia il rimbombo</l>
<l>De l'acqua, che cadea ne l'altro giro,</l>
<l>Simile a quel che l'arme fanno rombo;</l></lg>
<lg><l>Quando tre ombre insieme si partiro,</l>
<l>Correndo, d'una torma che passava</l>
<l>Sotto la pioggia de l'aspro martiro.</l></lg></quote></p>
<p><add resp="ed">[1-6]</add> Noi lasciammo i nostri poeti, se ei vi ricorda bene, ascoltatori nobilissimi, quando noi ponemmo fine per cagion dei troppi gran caldi al legger nostro l'anno passato, che attraversavano l'ultimo de' tre cerchietti del settimo girone de l'Inferno, ove sono puniti i violenti contro a natura e contro a l'arte, per scender ne l'ottavo. Ove il Poeta, non avendo ancor trattato a pieno di tal materia, e dubitando di non infastidire con la troppa lunghezza i lettori, pose fine, per dare loro in certo modo alquanto di riposo, al XV capitolo di questa prima cantica; e incominciò questo XVI, continuandolo per tal cagione con quello, con dire ch'eran camminati già tanto, ch'egli era arrivato in luogo ch'egli udiva il rimbombo che faceva l'acqua di quel fiumicello nel cadere nell'altro girone. Questa voce <emph>rimbombo</emph>, propriamente parlando, significa quel risonamento che resta di qualche suono o romore dopo di lui (e massime ne' luoghi concavi e racchiusi) per alquanto di tempo, cioè tanto che quell'aria, che essendo spezzata e mossa violentemente faceva quel suono, si quieti e si ritorni, fermandosi, nel suo esser di prima. Onde si piglia molte volte ancora, metaforicamente, per quella voce e per quella memoria, che resta di qualche cosa notabile appresso gli uomini. E ne l'uno e ne l'altro significato la usò nelle sue rime il Petrarca; nel suo propio, quando disse:
<quote rend="block"><l>E quasi in ogni valle</l>
<l>Rimbomba il suon de' miei gravi sospiri;</l></quote>
e nel metaforico, quando disse:
<quote rend="block"><l>Ma questa pura e candida colomba,</l>
<l>A cui non so se al mondo mai par visse,</l>
<l>Nel mio stil frale assai poco rimbomba.</l></quote>
Udendo adunque il Poeta questo rimbombo e rinsonamento, che faceva questa acqua nel cadere strisciandosi nel burrato di Gerione, e volendolo descrivere, dice ch'egli era simile a quel <emph>rombo</emph> (chè così si chiamava in quei tempi quel romore) che fanno <emph>l'arme</emph> strisciandosi e fregandosi insieme. Io so bene che tutti i testi stampati, e la maggior parte di quei che sono scritti in penna, hanno <emph>arnie</emph>, e non <emph>arme</emph>; e so bene che tutti gli espositori le pigliano per le casse delle pecchie, e dicono che il Poeta intende di quel mormorio che si sente dentro di loro. Nientedimanco io tengo ch'egli abbia a dire <emph>arme</emph>, e intenda (com'io ho detto) di quel romore ch'elle fanno stropicciandosi l'una con l'altra. E a questo m'inducono queste due cose. La prima è l'autorità di quel commentatore contemporaneo del Poeta, che io ho appresso di me; il quale legge ed espone così: "Udivasi il <emph>rimbombo</emph>, cioè il romore dell'acqua che cadeva ne l'altro girone, simile a quel delle <emph>arme</emph> quando si giungono insieme. Il quale suono, propriamente parlando, è appellato <emph>rombo</emph>. Perciò che egli è <emph>suono vocale</emph>, e questo è quello che nasce ed esce della voce; <emph>suono di fiato</emph>, e questo è quel della tromba e del flauto; e <emph>suono di tasto</emph>, e questo è quel della cetera. E questi soli sono solamente appellati <emph>suoni</emph>. Ma il mormoramento delle arme non è propriamente <emph>suono</emph>, ma <emph>rombo</emph>; perciò che ei non ha significazione, come quel della voce, nè delettazione, come quel del flauto e della cetera." E l'altra è, che io non ho mai trovato in paese alcuno che le cassette delle pecchie si chiamino <emph>arnie</emph>. Quando erano adunque arrivati i nostri poeti ove egli cominciavano a udire questo rimbombo, dice il testo ch'ei si mossero e partirono <emph>tre ombre</emph> e tre anime da una <emph>torma</emph> e schiera di loro, che passava correndo <emph>sotto la pioggia</emph> dello eterno martiro, cioè sotto quelle falde delle fiamme che cadevano continovamante sopra quel luogo. <add resp="ed">[7-12]</add> E queste, dice,
<quote rend="block"><lg><l>Venian ver noi, e ciaschedun gridava:</l>
<l>Sòstati tu, che a l'abito ne sembri</l>
<l>Essere alcun di nostra terra prava.</l></lg>
<lg><l>Ahimè, che piaghe vid'io ne' lor membri,</l>
<l>Recenti e vecchie, delle fiamme accese!</l>
<l>Ancor men duol, pur ch'io me ne rimembri.</l></lg></quote>
Scrive, esponendo questo luogo, il Boccaccio che tutte le città principali di Italia avevano a quel tempo qualche abito e qualche usanza di vestire particolare, secondo il quale vestivano tutti i loro cittadini. Nè sarebbe stato alcuno che avesse portato di giorno altro abito che quello, temendo nel fare altrimenti o di esser biasmato di stimar poco la civilità, o di esser reputato persona bassa e che non fusse del numero de' cittadini della città; sì come si vede osservare ancora oggi a' Viniziani. Il quale costume volendo dimostrare il Poeta che si osservava in Firenze ne' tempi suoi, dice ch'ei conobbono, essendo fiorentini, come ancora egli era fiorentino, <emph>a l'abito</emph> e al modo del vestire. Onde dice ch'ei venivan gridando e dicendo: <emph>sòstati</emph>, cioè fèrmati un poco e aspettaci, <emph>tu che ne sembri</emph> e apparisci a l'abito di esser uno de' cittadini della città nostra <emph>prava</emph> e malvagia; chiamata in tal modo da loro, non perch'ella fusse tale a lor tempo, ma per aver udito da uno Guglielmo Borsiere, similmente nostro fiorentino, ch'era poco inanzi disceso fra loro, ch'ella era così, sì come si dirà più largamente di sotto. Dal quale chiamare mosso il Poeta, dice che ragguardando chi ei fossero, vide nelle lor membra tante <emph>piaghe, e vecchie e nuove</emph>, delle fiamme che cadevano loro addosso, ch'ei se ne duole, e ha ancor, qualunche volta ch'ei se ne ricorda compassione di loro. <add resp="ed">[13-18]</add> Seguita dipoi il testo:
<quote rend="block"><lg><l>A le lor grida il mio Dottor s'attese;</l>
<l>Volse il viso ver me, e disse: aspetta,</l>
<l>Chè a costor si vuol esser cortese.</l></lg>
<lg><l>E se ei non fusse il fuoco che saetta</l>
<l>La natura del luogo, io dicerei</l>
<l>Che meglio a te, che a lor, stesse la fretta.</l></lg></quote>
Gran dono hanno da la natura quegli a chi ella dà una certa gravità nello aspetto e una certa grazia ne' sembianti, che gli promette tali a chi gli ragguarda, ch'egli acquistono, subito ch'ei giungono nel loro conspetto, senza ch'ei faccino cosa alcuna, la benevolenza de gli uomini. Della qual cosa non è nè la più necessaria nè la più utile in questo mondo al bene essere de l'uomo; perciò che gli altri che se la hanno a guadagnare co' meriti e col bene operare, o ei non riesce il più delle volte loro, o ei penon tanto ad acquistarla, ch'ei non sono poi a tempo a servirsene. Questo dono e questa grazia naturale, la quale io credo che sia quella ch'è chiamata da i Latini <foreign lang="lat">bona indoles</foreign>, bisognò che fusse quella che, non avendo Virgilio veduti mai prima questi tre spiriti, lo mosse a diventar lor tanto affezionato, che subito ch'egli gli sentì chiamar Dante, ei volse il viso verso di lui, e dissegli, non solamente ch'egli gli aspettasse, ma ch'egli eron gente da <emph>esser lor cortese</emph>, cioè da usare con loro ogni gentile e buon costume (chè così significa, come voi sentirete poco di sotto, questa voce); e soggiugnendo ancora poi di più, che se ei non fusse la pioggia del fuoco che <emph>saettava</emph> e feriva quel luogo, che direbbe ch'egli stesse meglio a lui <emph>la fretta</emph>, cioè andare con prestezza a trovar loro, che aspettare ch'ei venissero a trovar lui. <add resp="ed">[19-27]</add> E qui segue:
<quote rend="block"><lg><l>Ricominciàr, come noi restammo, ehi</l>
<l>L'antico verso, e poi che a noi fur giunti,</l>
<l>Ferno una ruota di sè tutti a trei;</l></lg>
<lg><l>Qual soleano i campion far nudi ed unti,</l>
<l>Avvisando lor presa e lor vantaggio,</l>
<l>Prima ch'ei sien fra lor battuti e punti;</l></lg>
<lg><l>E sì rotando, ciascuno il visaggio</l>
<l>Drizzava a me, sì che contrario il collo</l>
<l>Faceva a i piè continovo viaggio.</l></lg></quote>
Seguita il Poeta in questi versi la narrazione sua, e dice come, subito ch'egli e Virgilio restarono di parlare, questi spiriti ricominciarono a rammaricarsi con questa voce <emph>ehi</emph>. La quale è una interiezione dolorosa, e uno accento che dimostra passione, chiamato da 'l Poeta, come voi vedete nel testo, <emph>verso</emph> lor <emph>antico</emph> e consueto; perciò che ei facevan continovamente, per la pena ch'ei sentivano, così. E da poi ch'ei furono giunti loro appresso, dice ch'ei feciono di <emph>tutti a tre</emph> loro una <emph>ruota</emph> (e un ballo, diciamo noi) in quel modo che facevano anticamente i campioni. Usavano gli antichi, infra i loro giuochi, fare combatter gli uomini nel teatro publicamente con varie sorti d'arme, e far ancor fare a le braccia l'un con l'altro. E quegli che combattevano eron chiamati <emph>gladiatori</emph>, e quei che facevano a le braccia, <emph>atleti</emph>. E tutti questi si spogliavano ignudi, e ugnevansi con olio tutta la persona, acciò che, venendo a le prese, non potessero tenersi l'un l'altro. Delle quali due sorte de' giuochi non so io giudicare qual voglia dire il Poeta; perciò che nel fare a le braccia non accade il pungersi, e nel combattere non accade attendere di far presa; ma basti questo. E di questo si serve il Poeta; chè come questi combattitori o atleti (i quali ei chiama <emph>campioni</emph>, cioè uomini grandi e forti), in questi giuochi si aggiravano prima un pezzo, innanzi ch'ei venissero a lo effetto, per guadagnarsi o le prese o il vantaggio del luogo, così questi tre spiriti si aggiravano e facevano una ruota, andando l'uno dietro a l'altro; e ciascheduno di loro, mentre ch'egli si aggirava in questa maniera, dirizzava il viso inverso Dante per vederlo. Da 'l che avvenne che il collo di ciascuno faceva contrario viaggio a quel de' piedi, i quali seguitavano quello ch'era loro inanzi; e il collo, e conseguentemente il viso, si volgeva verso il luogo ove era il Poeta. E questo era fatto da loro, perciò che non potendo eglino per la legge, che noi dicemmo di sopra, di questo girone fermarsi mai punto, se ei non volevano aver a star dipoi cento anni a iacere in terra supini a le fiamme del fuoco, e volendo vedere e parlare con Dante, trovaron questo modo di fargli attorno, camminando, questa ruota; nel quale ei sadisfacevano co' piedi a la legge del non potere fermarsi, e, col voltare il collo, al desiderio di veder Dante continovamente in volto. <add resp="ed">[28-45]</add> Dopo il che seguita il testo:
<quote rend="block"><lg><l>E se miseria d'esto loco sollo</l>
<l>Rende in dispetto noi e i nostri preghi,</l>
<l>Cominciò l'uno, e il tristo aspetto brollo;</l></lg>
<lg><l>La fama nostra il tuo animo pieghi</l>
<l>A dirne chi tu se', che i vivi piedi</l>
<l>Così sicuro per lo inferno freghi.</l></lg>
<lg><l>Questo, l'orme di cui pestar mi vedi,</l>
<l>Tutto che nudo e dipelato vada,</l>
<l>Fu di grado maggior che tu non credi.</l></lg>
<lg><l>Nipote fu della buona Gualdrada;</l>
<l>Guido Guerra ebbe nome, ed in sua vita</l>
<l>Fece col senno assai e con la spada.</l></lg>
<lg><l>L'altro, che appresso a me la rena trita,</l>
<l>È Tegghiaio Aldobrandi, la cui voce</l>
<l>Nel mondo su dovrebbe esser gradita.</l></lg>
<lg><l>Ed io, che posto son con loro in croce,</l>
<l>Iacopo Rusticucci fui; e certo</l>
<l>La fiera moglie, più ch'altro, mi nuoce.</l></lg></quote>
Desiderando questi spiriti di sapere chi fusse particularmente Dante, prima per essere egli (secondo ch'ei mostrava a l'abito) fiorentino, e dipoi per vederlo camminare così sicuramente per quei luoghi infernali, si mosse un di loro a domandarnelo. Il quale temendo ch'ei non disprezzasse, rispetto a lo stato nel quale ei si trovavano, i lor preghi, scusa primieramente circa a tal cosa e se e loro, dicendo, che se ben la miseria di quel luogo <emph>sollo</emph>, cioè non sodo e fermo, per avere il suolo ricoperto di rena (la quale, per essere per natura rara e arida, non si riserra e stringe insieme come la terra, onde non si può fermare se non difficilmente i piedi sopra di lei, che altrui non sdruccioli), e lo aspetto loro tristo e <emph>brollo</emph>, cioè pelato (chè così dice il Boccaccio che vuol dire <emph>brollo</emph>), rendeva e loro e i lor preghi <emph>in dispetto</emph>, cioè in dispregio, e da esserne fatto poca stima, che la fama onorata, che aveva lasciato ciascun di loro di sè nel mondo, fusse almanco quella ella che piegasse il suo animo a dir loro chi egli era. E perchè ei sapessi chi eglino erano, e conseguentemente la lor fama, egli, incominciandosi da quel che gli camminava inanzi, dice: questi, l'orme del quale tu mi vedi pestare andandogli dietro, fu nipote della buona Gualdrada, e fu chiamato Guido Guerra, e operò, mentre ch'egli fu in vita, molto e <emph>col senno e con la spada</emph>, cioè fu uomo che valse assai ne' consigli e nella guerra; modo che esprime molto bene, e con non poca leggiadria, quel che dicevano i Latini <foreign lang="lat">domi forisque</foreign>. Questa Gualdrada, della quale parla il testo, fu una figliuola di M. Bellincione Berti, cavaliere e nostro cittadin fiorentino, molto vaga e molto bella; la quale è chiamata da 'l Poeta <emph>buona</emph>, per una cosa molto notabile che racconta il Boccaccio ch'ella fece, mentre ch'ella era giovane, in testimonianza della onestà sua. La quale fu questa, che ritrovandosi ella una mattina nel tempio di S. Giovanni, ov'era Ottone Imperadore che passava per Firenze per andare a Roma per la corona a Innocenzio terzo; e sentendo che suo padre, essendo domandato per sorte da Ottone che la vide, e parvele sopramodo bella, chi ella fusse, gli rispose: ella è figliuola di tale ch'ei mi basta l'animo di farlavi baciare; si levò in piede, e diventata così alquanto rossa per la vergogna nel volto, si volse al padre, e dissegli: padre mio, non siate così largo promettitore della onestà mia, ch'ei non mi bacierà altri (se forza non mi fia fatta) se non colui che voi mi darete per marito. La qual cosa piacque tanto a Ottone, ch'ei la dette, con consenso suo e del padre, per sposa a un suo barone chiamato Guido Bisangue; e dettegli per dota gran parte del Casentino, e fecelo conte. Di costui e di questa Gualdrada nacque dipoi il padre di questo spirito; il quale, come voi vedete nel testo, ebbe nome, per lo avolo, similmente Guido; e dipoi cognominato <emph>Guerra</emph>, perchè egli operò assai in quella, e particularmente quando ei si trovò capo de' Guelfi in quello esercito ch'ei feciono per ritornare in Firenze con lo aiuto di Carlo primo re di Napoli; nella qual guerra si ritrovò ancora, secondo che scrive M. Lionardo d'Arezzo, il Poeta nostro. E l'altro, che <emph>tritava</emph> dietro a lui la rena, cioè la calpestava camminandogli dietro, dice ch'era Tegghiaio Aldobrandi. Il quale, secondo che referisce il Boccaccio, fu un nostro cavaliere fiorentino, uomo molto stimato ne' consigli, e particularmente delle cose della guerra. Onde dicono ch'egli sconsigliò forte il Comune di Firenze, circa a lo uscir fuori nella campagna contro a' Sanesi nella guerra di Monte Aperti; il quale consiglio non accettando i Fiorentini, ma facendo il contrario, ne seguì quella rotta nella quale moriron tanti Fiorentini, che il fiume d'Arbia si tinse, come disse di sopra il Poeta, di rosso; per la qual cosa dice qui questo spirito che la sua <emph>voce</emph>, cioè quel suo consiglio, doveva esser <emph>gradita</emph> e stimata su nel mondo. Ultimamente ei narra chi era egli posto insieme con loro a tal <emph>croce</emph> e a tal tormento, dicendo come egli era Iacopo Rusticucci, similmente ancor egli cavaliere e cittadin nostro fiorentino; uomo, secondo che scrive il Boccaccio, molto ricco, e non punto manco liberale e magnanimo. Laonde, per scusarsi alquanto del suo peccato, dice esserne stato nella maggiore parte cagione la moglie <emph>fiera</emph>, cioè bestiale e di perversi costumi, che la sorte gli dette. Da la quale ei dicono ch'ei fu forzato a separarsi e viver da sè; onde non volse mai più, per tale sdegno, avere dimestichezza e familiarità di donna alcuna.
<quote rend="block"><lg><l>S'io fussi stato dal fuoco coperto,</l>
<l>Gittato mi sarei con lor di sotto,</l>
<l>E credo che 'l Dottor l'arìa sofferto.</l></lg>
<lg><l>Ma perch'io mi sarei bruciato e cotto,</l>
<l>Vinse paura la mia buona voglia,</l>
<l>Che di loro abbracciar mi facea ghiotto.</l></lg></quote>
<add resp="ed">[46-51]</add> Questa cosa, che finge qui il Poeta per far bella la favola in quanto alla invenzione (cioè, che inteso le persone onorate e virtuose ch'eran quelle, si sarebbe gittato fra loro, se ei fusse stato <emph>coperto</emph> e difeso da 'l fuoco; ma perchè ei conosceva che si sarebbe abbruciato, fu vinta la sua buona voglia da la paura), ne avvertisce e ne ammaestra che l'uomo non debbe mai usare la conversazione di alcuno, per virtuoso che ei sia, e abbia qualche vizio, se ei non è sicuro che le sue macchie non abbino a 'mbrattar lui; pigliando questo esempio del Poeta che non volse abbracciare, come ei desiderava, questi uomini di gran fama, perchè ei temeva che 'l fuoco che gli abbruciava non abbruciassi e cocessi ancor lui.
<quote rend="block"><lg><l>Poi cominciai: non dispetto, ma doglia</l>
<l>La vostra condizion dentro mi fisse</l>
<l>Tanto, che tardi tutta si dispoglia,</l></lg>
<lg><l>Tosto che questo mio Signor mi disse</l>
<l>Parole, per le quali io mi pensai,</l>
<l>Che qual voi siete, tal gente venisse.</l></lg>
<lg><l>Di vostra terra sono, e sempre mai</l>
<l>L'ovre di voi e gli onorati nomi</l>
<l>Con affezion ritrassi ed ascoltai.</l></lg>
<lg><l>Lascio lo fele, e vo pe' dolci pomi</l>
<l>Promessi a me per lo verace duca;</l>
<l>Ma fin al centro pria convien ch'io tomi.</l></lg></quote>
<add resp="ed">[52-63]</add> Risponde finalmente il poeta, parte per parte, a le parole di M. Iacopo Rusticucci. E prima a quel di dubitare che la miseria e il luogo nel quale egli gli aveva trovati non avessi rendutogli in dispregio appresso di lui, e in grado ch'ei facessi poca stima di loro, dicendo che tal cosa non solamente non aveva scemato loro riputazione appresso di lui, ma lo aveva trafitto il cuore di tanta compassione, ch'ei non poteva spogliarsene al tutto, se non con lunghezza di tempo. E questo fu subito che Virgilio gli disse tali parole di loro, che pensò ch'ei fussero le persone onorate ch'eglino erano. Quanto dipoi al pregarlo ch'ei fecero, per la fama ch'eglino avevano lasciata di loro nel mondo, che dicesse loro chi egli era, ei risponde ch'era uno della lor terra, cioè di Firenze, e che ritrasse sempre e da sè stesso, e ascoltò da altri, le opere e gli onorati nomi loro con <emph>affezione</emph> e divozione grandissima. E ultimamente, quanto a dir di loro per quel ch'egli passava così vivo per lo Inferno, dice che lasciava lo <emph>fele</emph>, cioè si era partito da la ignoranza della verità, nella quale, volendo egli camminare con il lume suo naturale, si era smarrito, e andava per i <emph>pomi</emph> e per i frutti della cognizione d'essa verità (i quali ei chiama <emph>dolci</emph>, per non si trovare cosa alcuna che apporti maggior dolcezza a lo intelletto umano, che questa promessagli da Virgilio; il quale ei chiama <emph>verace</emph>, perchè ei lo considera mandato a lui da Beatrice, cioè da la Teologia, scienza divina e che non può errare, e non come poeta gentile, studioso delle scienze umane, sotto la quale considerazione ei non poteva chiamarlo assolutamente verace, ma in qualche parte sola); ma ch'ei conveniva prima ch'ei <emph>tomassi</emph>, cioè cadessi (chè così significa questo verbo; onde disse M. Francesco Petrarca:
<quote rend="block"><l>Prima ch'io torni a voi, lucenti stelle,</l>
<l>O tomi giù nell'amorosa selva),</l></quote>
giù nel <emph>centro</emph>, cioè nella ultima cognizione di sè stesso e de' vizii e delle imperfezioni umane. E qui si tacette. La qual cosa, parendo avervi per oggi affaticati assai, faremo similmente qui ancor noi.</p></div3>
<div3 type="capitolo"><head>LEZIONE SECONDA <add resp="ed">[vv. 64-136]</add></head>
<p><quote rend="block"><lg><l>Se lungamente l'anima conduca</l>
<l>Le membra tue, rispose quelli allora,</l>
<l>E se la fama tua dopo te luca;</l></lg>
<lg><l>Cortesia e valor di' se dimora</l>
<l>Nella nostra città sì come suole,</l>
<l>O se del tutto se ne è gita fuora?</l></lg>
<lg><l>Chè Guglielmo Borsieri il qual si duole</l>
<l>Con noi per poco, e va là co' compagni,</l>
<l>Assai ne crucia con le sue parole.</l></lg></quote></p>
<p><add resp="ed">[64-72]</add> Considerando il nostro Poeta, come il ritrovarsi rebello e cacciato fuori di Firenze non poteva arrecargli se non biasimo e infamia appresso la maggiore parte degli uomini, per pensare i più che tal cosa gli fusse occorsa giustamente o por qualche sua colpa particulare o per avere operato qualcosa contro a essa sua patria, e non, come era stato, per il suo ben fare e per cagion di avere amato, come debbon fare i buon cittadini, più il ben publico che il proprio; e desiderando di fare noto al mondo questa sua innocenza, non restava mai, qualunche volta se gliene offeriva l'occasione, o con parole o con lo scrivere di farlo, sì come voi vedete ch'egli fa in più luoghi di questa sua opera, e particularmente qui, fingendo per tale effetto la più bella e la più artificiosa favola, che io credo che sia mai possibile immaginarsi. E questa è, che sentendo questo Guido Guerra, affezionatissimo della città di Firenze, e questi due Cavalieri fiorentini, dire a un Guglielmo Borsieri, ancor egli fiorentino, che era sceso nuovamente a lo inferno, come quasi tutti i cittadini di Firenze erano diventati malvagi e di cattivissimi costumi; laonde la città era tutta in parte, e piena di sedizioni e d'inimicizie; e non lo potendo credere, per averla lasciata a la loro morte, poco tempo inanzi, molto bene ordinata e governata pacificamente da ottimi cittadini; subito che ei videro Dante e cognobbero, come voi vedeste di sopra, che egli era fiorentino, gli corsero incontro per sapere da lui se tal cosa era vera. Per il che fare, da poi che M. Iacopo Rusticucci ebbe ragionato seco quel tanto che voi sentiste nella lezione passata, egli lo domanda, scongiurandolo per due cose che son molto care e desiderate da gli uomini come uomini (e queste sono, vivere assai, e lasciar di poi dopo la morte di sè fama che resplenda lungo tempo), se ei dimorava più nella città di Firenze cortesia e valore, come soleva far ne' tempi loro, o se veramente elle se ne eron gite del tutto fuora, come diceva loro spesse volte, con non piccolo dispiacer loro, uno Guglielmo Borsieri, che di poco inanzi era morto in Firenze e sceso giù fra loro; non volendo inferire altro, come voi vedrete di sotto, se non se i cittadini di Firenze erano buoni di mente e di natura e di costumi e d'opere, come eglino erano a' tempi loro. <add resp="ed">[73-78]</add> La qual cosa non ha intesa il Landino; e questo è, per non avere inteso quel che significhino questi due termini <emph>valore</emph> e <emph>cortesia</emph> secondo la mente del Poeta; onde ha detto che <emph>cortesia</emph> significa liberalità, e <emph>valore</emph> fortezza, le quali due cose dice che mantengon nelle Republiche la concordia, e accrescon lo imperio. Il che egli non arebbe mai detto, se egli avesse veduto il <title>Convivio</title> del Poeta nostro, ove egli espone e dichiara particularmente il significato di tutte a due questi voci, dicendo, parlando della cortesia, così: "Credono, ingannandosi i volgari, che <emph>cortesia</emph> non sia altro che <emph>larghezza</emph>. E la larghezza è una spezie, e non la generale cortesia; perciò che <emph>cortesia</emph> e <emph>onestade</emph> è tutta una. E però che nelle Corti si usavano anticamente molto le virtù e i bei costumi, si tolse da loro questo vocabolo, e fu tanto a dire <emph>cortesia</emph>, quanto uso e costume degno di Corte." E del valore dice nel medesimo <title>Convivio</title>: "E avvenga che <emph>valore</emph> intender si possa in più modi, ei si piglia per lo più per bontà di natura." Domandando adunque questi spiriti il Poeta, se in Firenze era <emph>cortesia</emph> e <emph>valore</emph>, come era a tempo loro, non era altro che domandargli, se gli uomini erono in Firenze di quella bontà di natura, e di quella onestà di costumi, ch'eglino erano ne' tempi loro. Il Boccaccio intende per questa <emph>cortesia</emph>, che costoro domandano se ella era più in Firenze, un costume e una usanza, ch'ei dice che era già in Firenze, di ragunarsi quasi in ogni contrada insieme quegli che per ricchezze potevano, e far una brigata e una compagnia, e cenare e desinare spesse volte insieme. E quando ei veniva qualche gentiluomo e qualche virtuoso nella terra, quella di esse brigate, dice il Boccaccio, si reputava da più, che prima lo levava da l'albergo, e più onorevolmente lo riceveva. La qual cosa mi pare molto frivola, e ch'ei non se le convenga la risposta che fece Dante; la quale cosa narrando il testo, dice:
<quote rend="block"><lg><l>La nuova gente e i subiti guadagni</l>
<l>Orgoglio e dismisura han generata,</l>
<l>Firenze, in te, sì che tu già ten piagni.</l></lg>
<lg><l>Così gridai con la faccia levata;</l>
<l>E i tre, che ciò inteser per risposta,</l>
<l>Guardar l'un l'altro, come al ver si guata.</l></lg></quote>
Volendo rispondere il Poeta a la domanda di M. Iacopo Rusticucci, volge, per dare maggiore efficacia al suo detto, per anastrofe e per figura, il suo parlare a Firenze; e dicele che <emph>la gente nuova e i subiti guadagni</emph> hanno generato in tal maniera in lei <emph>dismisura</emph> e <emph>orgoglio</emph>, cioè disparità e alterezza, ch'ella se ne duole e <emph>piagne</emph> amaramente seco stessa. E queste parole son dette da lui, come noi dicemmo di sopra, per cagion di molte famiglie ch'erano venute nuovamente del contado ad abitare in Firenze, e quivi essendo arricchite volevano soprastare ed essere da più che gli altri; onde nascevano nella cittade ogni dì molte discordie e molte inimicizie. E infra queste, dice il Boccaccio, era la famiglia de' Cerchi. I quali essendo venuti, di poco innanzi, del piviere d'Acone nella città, ed essendo diventati in brieve tempo, per essere stati molto avventurati nella mercanzia, oltre a modo ricchi, e per questo ancora molto insolenti e orgogliosi, si sentiva tutto il giorno per la città qualche scandolo, causato da loro o da' loro amici. E questo dice il Boccaccio; il quale non si truova, per essersi interposta a tal cosa la morte, che sia passato con la esposizione sua questo luogo. Queste parole, dette da 'l Poeta a la città di Firenze, pigliando (dice il testo) questi tre spiriti per risposta della loro domanda, si guardarono in volto l'un l'altro, in quel modo che voi vedete far tutto il giorno fra quegli che ragionano insieme, quando uno dice qualcosa che sodisfa e piace, in segno di approvarla e confermarla. <add resp="ed">[79-81]</add> Onde ne seguì questo, che dice il testo:
<quote rend="block"><lg><l>Se l'altre volte sì poco ti costa,</l>
<l>Risposer tutti, il sadisfar altrui,</l>
<l>Felice te, che si parli a tua posta!</l></lg></quote>
cioè, che parendo loro, ch'egli avessi trovata veramente la causa per la quale era tanto peggiorata Firenze ne' costumi e nel modo del vivere, e dipoi espressola con sì brevi parole e con modo tanto efficace di dire, gli risposero tutti insieme a una voce, che la sua era una grandissima felicità, se egli sodisfaceva con sì poca fatica a tutti quegli che lo domandavano di qualcosa si volesse, e parlava in così fatta maniera <emph>a sua posta</emph> e qualunche volta ei voleva. <add resp="ed">[82-93]</add> E dopo questo ei seguitarono:
<quote rend="block"><lg><l>Però se campi d'esti luoghi bui,</l>
<l>E ritorni a veder le belle stelle,</l>
<l>Quando ti gioverà di dire: io fui,</l></lg>
<lg><l>Fa' che di noi a le genti favelle;</l></lg></quote>
pregandolo che da poi ch'egli diceva così felicemente quel ch'ei voleva, che se egli scampava di quei <emph>luoghi bui</emph> e infernali, e tornava a riveder le stelle nel mondo, quando gli <emph>gioverebbe</emph> e gli darebbe piacere dire: <emph>io fui</emph>, e non sono, ne' vizii, e nelle tenebre della confusione ch'eglino apportono con loro, che favellasse di loro e gli riducesse nelle memorie delle genti. E detto questo, racconta il testo come ei <emph>ruppero la ruota</emph> e restarono di più aggirarsi, e fuggironsi tanto velocemente, che le loro gambe <emph>snelle</emph> e preste sembrarono ale di uccelli, tanto ch'ei non si sarebbe potuto dire uno <emph>Amen</emph> in quello spazio di tempo ch'egli sparirono e non si videro più. Per il che dice che al maestro, cioè a Virgilio, parve di partirsi e seguitare il cammino. Il che facendo, e seguitandolo il Poeta (io non sto a esporvi le parole del testo, perchè elle son facilissime e non han difficultà alcuna), dice ch'era poco ito seguitandolo, che il suono e il romore dell'acqua, della quale noi parlammo di sopra, che cade ne l'altro giro, era lor tanto <emph>vicino</emph> e appresso, che appena si sentivan parlare l'un l'altro. <add resp="ed">[94-105]</add> Il modo del cadere della quale acqua volendo ei descrivere, dice:
<quote rend="block"><lg><l>Come quel fiume, che ha proprio cammino</l>
<l>Prima da Monte Veso ver levante</l>
<l>Per la sinistra costa d'Apennino,</l></lg>
<lg><l>Che si chianna Acquacheta suso, avante</l>
<l>Ch'ei si divalli giù nel basso letto,</l>
<l>Ed a Furlì di quel nome è vacante,</l></lg>
<lg><l>Rimbomba là sopra San Benedetto</l>
<l>Delle Alpi, per cadere a una scesa,</l>
<l>Ove dovea per mille esser ricetto.</l></lg></quote>
Nasce questo fiume, del quale parla qui il Poeta, appresso a un monte, chiamato anticamente <emph>Veso</emph>, e oggi <emph>Vesulo</emph>. Il quale è in sul giogo d'Apennino, presso a dove esso Appennino si spicca da' monti che dividono la Provenza da la Italia, per venirsene, come ei fa, pel mezzo di quella, ma nella costa di là, chiamata da 'l Poeta <emph>sinistra</emph>, perchè chi camminasse su pel giogo d'esso Appennino con la faccia volta verso levante, ove gli astrologi pongono il principio del cielo, arebbe da sinistra settentrione e il mare Adriatico, e da man destra mezzogiorno e il mar Tirreno; e quindi venendosene verso di noi per un certo piano ch'è in mezzo di certe montagne altissime, corre tanto quietamente e senza fare romore alcuno, ch'ei si ha acquistato questo nome di <emph>Acquacheta</emph> che dice il Poeta. E in questo modo correndo insino a l'Alpe di S. Benedetto, chiamata così da una Badia ch'edificò già in quel luogo S. Romualdo, egli spunta finalmente e cade verso levante, strisciandosi su per certi massi, in un burrone appresso a Furlì con tanto strepito e romore, ch'ei si perde quel nome d'<emph>Acquacheta</emph>. Ed è chiamato da i paesani il <emph>Montone</emph>, o da quello scendere ch'ei fa a salti su per quei massi a guisa di montone, secondo alcuni, o veramente, secondo alcuni altri, da un monticello appresso al quale ei cade; il quale è chiamato così, perch'egli è fatto, e da una via che lo attraversa ove ei si spicca da lo Apennino e va alquanto verso Furlì, e da questo fiume che gli corre da un lato a' piedi, e da un altro che gli corre da l'altra banda e poi entra in questo, d'una figura che somiglia propiamente una testa di montone. E perchè tutti gli altri fiumi ch'escono da quella parte dello Apennino se ne vanno nel Po, e da lui sono poi portati nel mare Adriatico; e questo, quando gli è presso a Furlì, si volge verso Ravenna, e vassene da sè stesso nel mare, il Poeta lo chiama, infra gli altri nomi, <emph>quel fiume che ha proprio cammino</emph>. E assomiglia il cadere che fanno l'acque di Flegetonte nel burrato di Gerione, al cader che fanno, rimbombando, le sue sotto la Badia di S. Benedetto in un luogo, il quale dice il Poeta che deverria essere <emph>ricetto per mille</emph>. Dicono alcuni espositori, che già fu pensato da i paesani, per levare quel romore, di farvi, volgendo quelle acque altrove, case e ville, e dimesticarvi e cultivarvi, perchè vi son le terre molto fertili; onde sarebbe stato ricetto e abitazione per <emph>mille</emph>, ponendo un numero determinato per un numero indeterminato. E alcuni altri dicono che deveria, intendendo del fiume, esser <emph>ricevuto</emph> a poco a poco <emph>per mille gradi</emph>, e non cadere nel modo ch'ei fa, onde egli è tanto molesto col suo romore a' paesani. Dove il nipote del Poeta, avendo il suo testo che dice: <emph>Che devria</emph> per Emilia <emph>esser ricetto</emph> (la quale Emilia è quella provincia ch'è infra Parma e Ravenna), dice ch'ei dovrebbe esser ricevuto da lei e messo nel Po, come ella fa gli altri, e di quivi andarsene poi insieme con esso Po nel mare, e non attraversare, come ei fa, la Flamminia, la quale è poi quell'altra provincia ch'è fra Ravenna e il mare, e andarsene da sè stesso in quello. In questa maniera dice adunque il Poeta che trovaron, dopo una gran <emph>ripa discoscesa</emph> e rotta, fare tanto gran romore, cadendo, quell'acqua di Flegetonte, tanto rossa e <emph>tinta</emph>, nel burrato di Gerione, <emph>Sì che in poca ora avria l'orecchia offesa,</emph> come è costume di fare ciascun sensibile, troppo potente e troppo gagliardo, al sensorio e a l'organo per mezzo del quale la potenza sensibile lo comprende, guastando con la sua troppa potenza la temperatura di quello di sorte, ch'ei non può far l'ofizio suo. <add resp="ed">[106-123]</add> Dopo il che segue il testo:
<quote rend="block"><lg><l>Io avea una corda intorno cinta,</l>
<l>E con essa pensai alcuna volta</l>
<l>Prender la lonza e la pelle dipinta.</l></lg>
<lg><l>Poscia ch'io l'ebbi tutta da me sciolta,</l>
<l>Sì come il Duca m'avea comandato,</l>
<l>Porsila a lui aggroppata e raccolta.</l></lg>
<lg><l>Onde ei si volse in su lo destro lato,</l>
<l>Ed alquanto di lunge da la sponda</l>
<l>La gittò giuso in quello alto burrato.</l></lg>
<lg><l>E pur convien che novità risponda,</l>
<l>Dicea fra me medesmo, al nuovo cenno</l>
<l>Che il maestro con gli occhi sì seconda.</l></lg>
<lg><l>Ah quanto cauti gli uomini esser denno</l>
<l>Presso a color, che non veggon pur l'opra,</l>
<l>Ma per tutto il pensier miran col senno!</l></lg>
<lg><l>Ei disse a me: tosto verrà di sopra</l>
<l>Ciò che io intendo e che il tuo pensier sogna;</l>
<l>Tosto convien ch'al tuo viso si scuopra.</l></lg></quote></p>
<p>Il senso di questi versi, per esser istoria e non aver difficultà in quanto a le parole, è (come voi vedete) facilissimo; parlando però per ora del litterale; chè de l'altro, cioè quel che voglia significare questo aver fatto Virgilio scignere il Poeta nostro la corda della quale egli era cinto, e avere con essa fatto venire Gerione su in su la sponda del suo burrato, esamineremo noi un poco più giù. Considereremo adunque solamente per ora, ch'ei non è di poca importanza il non sapere celare in questo mondo le passioni e i concetti suoi, e massimamente in presenza di quegli uomini, i quali, come dice qui il Poeta, non ragguardono solamente a quel che altrui fa, ma penetrono con la sottilità de l'ingegno e con la sagacità loro, mediante ogni piccola coniettura, infino a quel che altrui pensa, come ei mostra qui che facessi Virgilio col suo senno verso di lui; chè conoscendo nel volto suo ch'egli aspettava ch'ei nascesse da 'l cenno che aveva fatto Virgilio di gittar quella corda dentro al burrato, e di poi secondandola e andandole dietro con gli occhi, qualche novità, gli disse ch'ei verrebbe tosto di sopra quel ch'esso Virgilio <emph>attendeva</emph> e aspettava, e si scoprirebbe a la sua vista quel che il pensiero di Dante sognava e conietturava. <add resp="ed">[124-129]</add> La qual cosa avvenendo, parve al nostro Poeta tanto maravigliosa e da non esser creduta da chi non la vedessi, ch'ei ne fa, innanzi ch'egli incominci a raccontarla, una bellissima e artificiosissima scusa, e dice:
<quote rend="block"><lg><l>Sempre a quel ver che ha faccia di menzogna</l>
<l>Dee l'uom chiuder le labbra fin ch'ei puote,</l>
<l>Però che senza colpa fa vergogna.</l></lg>
<lg><l>Ma qui tacer nol posso; e per le note</l>
<l>Di questa Comedia, lettor, ti giuro,</l>
<l>S'elle non sien di lunga grazia vote,</l></lg></quote>
preponendo nella prima parte di questo ragionamento (ch'egli fa, come si è detto di sopra, per scusa della cosa incredibile ch'ei vuole raccontare) questa notabilissima sentenza: che l'uomo debbe sempre, infino a ch'ei può, tacere quelle cose che, se bene elle son vere, hanno <emph>faccia</emph> e apparenza di <emph>menzogna</emph> e di bugia; perciò ch'elle fanno vergogna a chi le racconta, <emph>senza colpa</emph> e senza cagione, facendolo tener, benchè ei dica il vero, bugiardo e mendace, se non da tutti quei che lo odono, almanco da la maggior parte; accennando con queste parole, che se ei fa ora il contrario, lo fa constretto e necessitato da 'l non voler che la narrazion sua sia diminuta e imperfetta. E per tal cagione, non potendo ei tacere quel che ei dirà, se ben egli <emph>ha faccia di menzogna</emph>, egli giura ch'ei fu vero e che lo vide; e giuralo per cosa che gli è carissima, e questa è la vita di questa sua opera. Perciò ch'ei non vuol significare altro il dire che questo suo poema <emph>non sia di lunga grazia voto</emph>, se non ch'ei piaccia tanto, che gli uomini non lo lascino andare in dimenticanza, ma lo mantenghin vivo col leggerlo.
<quote rend="block"><lg><l>Ch'io vidi per quel aer grosso e oscuro</l>
<l>Venir rotando una figura in suso</l>
<l>Maravigliosa a ogni cuor sicuro,</l></lg>
<lg><l>Sì come torna colui che va giuso</l>
<l>Talora a sciogliere àncora, ch'aggrappa</l>
<l>A scoglio o altro che nel mare è chiuso,</l></lg>
<lg><l>Che in su si estende, e da piè si raggrappa.</l></lg></quote>
<add resp="ed">[130-136]</add> Fatta che ha il Poeta la scusa che voi avete sentito, egli racconta come ei vide venire in su girando per quello aere grosso e oscuro una figura tanto <emph>maravigliosa</emph> e monstruosa, ch'ella arebbe spaventato ogni <emph>cuore</emph> e ogni animo, per <emph>sicuro</emph> ch'ei fusse. E dice ch'ella teneva quel modo, nel venire in su, che tengono nel tornare quegli che vanno in mare giù sotto l'acqua a <emph>sciogliere</emph> e spiccare l'ancore, quando elle si <emph>aggrappono</emph> e appiccono a scogli o altre cose che sono sotto l'acqua; che distendono, appiccandosi al canapo, la parte loro di sopra, e <emph>raggrappono</emph> e ritirono di poi a loro quella di sotto. E qui fa il Poeta fine a questo capitolo, e noi a questa lezione.</p></div3></div2>
 <div2 type="parte" n="CANTO XVII">
<div3 type="capitolo"><head>LEZIONE TERZA CAPITOLO XVII <add resp="ed">[vv. 1-27]</add></head>
<p><quote rend="block"><lg><l>Ecco la fiera con la coda aguzza,</l>
<l>Che passa monti, e rompe mura ed armi,</l>
<l>Ecco colei che tutto il mondo appuzza;</l></lg>
<lg><l>Sì cominciò lo mio Duca a parlarmi.</l></lg></quote></p>
<p><add resp="ed">[1-9]</add> Arrivando e dimostrandosi Gerione, posto da 'l Poeta fra i fraudolenti (come Plutone fra gli avari, e Cerbero fra i golosi, per dimostrazione d'essi vizii), a la bocca del suo burrato, e volendo il Poeta che tal cosa fusse nota e considerata bene da i lettori, incomincia il parlare suo da questa voce <emph>ecco</emph>, solita sempre usarsi qualunche volta altrui vuol narrare qualche cosa maravigliosa e nuova. Dopo la qual parola ei soggiugne dipoi le altre che voi avete sentito nel testo. Per dichiarazione delle quali è da sapere, che così come ei non è, secondo che scrive il Filosofo nella sua <title>Politica</title>, animale alcuno migliore nè più utile, quando egli è buono, che l'uomo, così non è ancor similmente nè il peggiore nè il più nocivo di lui, quando egli è reo e malvagio. E questo avviene perchè avendo egli, per esser dotato d'intelletto, la prudenza (il che non avviene ad alcuno altro animale), può ritrovar per mezzo di quella infiniti più modi, che non posson fare gli altri, da nuocere e offendere; e oltre a di questo ricoprirgli con velami tanto apparenti di bene, ch'ei restono ingannati da quegli ancora de gli uomini stessi, per accorti e prudenti ch'ei sieno, non che gli altri animali, che non hanno altra cognizione che la sensitiva. Onde fa questa conclusione in quel luogo il Filosofo, che le peggiori armi che si ritrovino sien quelle che son governate e amministrate da la prudenza. La quale in tale offizio non debbe chiamarsi più <emph>prudenza</emph>, ma sagacità e fraude; perciò che la prudenza, essendo sempre al bene o almanco a fuggir il male, è utile e giova sempre; e la fraude, per esser sempre al male, nuoce per il contrario e offende sempre. Di questa fraude parlando il Poeta, dimostra come ella sia fatta, sotto questa favola di Gerione, descrivendo sotto la monstruosità sua le male qualità d'essa fraude. A la dichiarazione della qual cosa avanti che noi vegnamo, mi par d'esaminare alquanto per qual cagione abbia Virgilio, per far vedere a Dante questo Gerione, fattolo prima scigner della corda ch'egli era cinto, e fatto con cenno di quella venir su detto Gerione, che si stava prima ascoso e celato nel fondo d'esso suo burrato. Circa a la qual cosa sono due opinioni. La prima è di alcuni (lasciando però stare, come non vera, quella di coloro che dicono che Dante fu nella sua fanciullezza frate di S. Francesco, e che lo scignersi essa corda significa come ei si liberò da tale ipocrisia), che questa corda significa l'amor proprio, e che lo aversela avuta a scignere, per far con essa segno a Gerione che si scoprissi, vuol dire che a voler cognoscere le fraudi bisogna spogliarsi al tutto de l'amor proprio. Perciò che egli è quello che per qualche comodo suo si lascia ingannare a le finte apparenze di bene, sotto le quali stanno ascose le fraudi, onde noi siam poi finalmente ingannati e offesi. E la seconda è del Landino; il quale ponendo Virgilio per lo intelletto, e Dante per la cognizion sensitiva, dice che il Poeta vuol dimostrar come lo intelletto non può intender che cosa sia generalmente <emph>fraude</emph>, se non per qualche fraude portagli da 'l senso, come fece a lui Dante questa fune, cioè la fraude da la quale si ritrovava ingannato egli, fabricata delle fila de gli affetti e delle passioni sue; come ei dimostra, dicendo che si pensò di già, mentre ch'egli era giovane, di <emph>prender con essa la lonza della pelle dipinta</emph>, cioè s'ingannò nelle cose amorose; di che egli si pentì di poi di sorte nella età sua più matura, ch'ei disse:
<quote rend="block"><lg><l>Io scrissi già d'amor più volte rime,</l>
<l>Quanto più seppi dolci, belle e vaghe,</l>
<l>Ed in pulirle oprai tutte mie lime;</l></lg>
<lg><l>Di che son fatte le mie voglie smaghe.</l></lg></quote>
Pigli adunque ciascun di voi quello che più gli aggrada. Basta che per tal cenno Gerione venne su a la bocca del suo burrato. La forma e figura del quale volendo descrivere il Poeta, per darne ad intendere sotto tal velame che cosa sia fraude, lo chiama <emph>fiera</emph>, per dimostrare come la fraude primieramente non è cosa conveniente a la natura umana, ma è cosa da fiere e da bestie; perciò che l'uomo, come scrive Platone, è stato fatto da la natura per giovare ed essere utile a l'altro uomo, e non per ingannarlo e nuocergli. E per tal cagione diceva quel filosofo, che quegli uomini che offendevano e nocevano agli altri uomini non erono più loro uomini, ma lupi e fiere salvatiche. E perchè la fraude è, come noi dicemmo di sopra, opera ed effetto dello intelletto e della prudenza umana, ma adoperata in male, egli dice ch'ella ha la <emph>coda aguzza</emph>, cioè ch'ella nuoce con la coda e nel fine; il qual modo suo del nuocere è tanto acuto, ch'ei <emph>passa i monti, e rompe mura ed armi</emph>, dice il testo; il che non vuole dire altro, se non che ella è di tanta potenza, che gli uomini non si posson difender da lei, o difficilissimamente, nè per valore naturale (chè questo voglion significare <emph>i monti</emph>, che son ripari naturali; onde disse il Petrarca:
<quote rend="block"><l>Ben provide natura al nostro stato,</l>
<l>Quando delle alpi schermo</l>
<l>Pose fra noi e la tedesca rabbia),</l></quote>
nè con operazione alcuna studiosa e morale; chè questo voglion significare <emph>mura e armi</emph>, che son ripari e schermi artificiali. M. Piero, figliuol del Poeta, esponendo questo detto che la fraude <emph>passi i monti e rompa mura e armi</emph>, sta in su le parole; e dice che il Poeta parla e intende della fraude che usò Tamiri, regina degli Sciti, contro Ciro re de' Medi, di quella che usarono i Greci contro Troiani, e di quella che usò Menalippo contro a Tideo. Perciò che Tamiri, fingendo di fuggirsi col suo esercito dietro a un monte, condusse Ciro con tale astuzia in un luogo ove ella roppe con gran facilità tutte le sue genti, e dette la morte a lui; onde dice <emph>passa i monti</emph>. I Greci fecero astutamente che Sinone, preso da i Troiani, persuase loro a rompere le mura di Troia per metter dentro a quelle il caval fabricato da loro, dentro al quale erono racchiuse quelle genti che la messero a ferro e a fuoco; onde dice che <emph>rompe mura</emph>. E Menalippo ferì Tideo con l'armi avvelenate, di sorte ch'ei venne in tanta rabbia, avanti ch'ei si morisse, ch'ei si fece portare il capo d'esso Menalippo, stato prima morto da lui con le armi, e mordendolo co' denti ne fece molti e molti pezzi; onde soggiugne <emph>ed armi</emph>; dicendo finalmente, ch'ella è quella cosa che <emph>appuzza</emph>, cioè guasta e corrompe, il mondo; perciò che <emph>puzzo</emph> significa quel male odore che getton le cose guaste e corrotte. Per la qual cagione fu chiamata ragionevolmente da i poeti <emph>aurea</emph> e felice quella età, nella quale, come scrive Ovidio, regnava infra gli uomini il retto e il giusto; e dipoi <emph>ferrea</emph> e infelice questa nostra, nella quale, in cambio loro, regna l'inganno e la fraude. E mentre che Virgilio parlava così con Dante di questo Gerione, chiamato da lui <emph>immagine sozza di fiera</emph> (<emph>immagine</emph>, cioè rappresentamento; <emph>sozza</emph>, cioè brutta e monstruosa; <emph>di fiera</emph>, cioè di cosa che nuoce e offende), dice il testo ch'ei non restava d'accennarla ch'ella s'avvicinassi e appressasse al <emph>fine</emph> a la sponda di marmo, sopra della quale ei passeggiavano. <add resp="ed">[10-18]</add> La qual cosa facendo ella, per il che il Poeta cominciò a discernere più distintamente come ella fusse fatta, incomincia a descriverla più diligentemente, dicendo:
<quote rend="block"><lg><l>La faccia sua era faccia d'uom giusto,</l>
<l>Tanto benigna avea di fuor la pelle,</l>
<l>E d'un serpente tutto l'altro fusto.</l></lg>
<lg><l>Le gambe avea pelose insin l'ascelle,</l>
<l>Lo dosso, il petto ed amendue le coste</l>
<l>Dipinte avea di nodi e di rotelle</l></lg>
<lg><l>Con più color commesse e sovraposte,</l>
<l>Non fur mai drappi Tartari nè Turchi,</l>
<l>Nè fur tai tele per Aragne imposte.</l></lg></quote>
Volendo il Poeta dimostrare, nel descriver la figura di questo Gerione, come s'è detto, che cosa sia fraude, dice, incominciandosi da la parte principale e donde si cava più indizii, che è la <emph>faccia</emph> e il volto, ch'egli l'aveva di <emph>uomo giusto</emph>. E la cagione che lo induceva a giudicar questo, dice ch'era lo aver la pelle, della quale ell'era ricoperta, molto <emph>benigna</emph>; la qual cosa credo io ch'ei cavi da quelle parole d'Aristotele, quando ei dice che gli uomini, che hanno le carni e la pelle trattabile e morbida, sono molto umani e benigni; e che tutto il resto del suo corpo era di <emph>serpente</emph>, animale velenosissimo e astutissimo; il che denota come la fraude, se ben ella è perniziosa e nociva, si dimostra sempre in faccia benigna e giovevole. Le gambe, le quali egli dice ch'egli aveva ricoperte di peli insino a le <emph>ascelle</emph>, cioè insino a dove elle sono commesse nel torso, significano i modi co' quali cammina sempre la fraude; che son le parole e l'operazioni, ricoperte sempre di lusinghe e di allettamenti che ascondano la sua malvagia intenzione. E il petto e le coste, dipinte di più nodi e di più gruppi, che non fecero mai Tartari (cioè Sciti) o Turchi <emph>drappi</emph>, cioè fusciacchi, tappeti o altri simili lavori, e non furon imposte le tele sue da Aragne di Lidia (maestra tanto eccellente e di tessere e di lavorar con l'ago, che le genti venivano, secondo che scrive Ovidio, insin da l'estreme parti del mondo a vedere i suoi lavori), dimostra i varii mezzi co' quali ella cuopre e dà sembianza di bene ai suoi fraudolenti disegni. <add resp="ed">[19-27]</add> E così avendo egli finalmente descritto come fusse fatto questo mostro di Gerione, e sotto tal figura quello che sia la fraude, egli descrive ora il modo com'ei si posasse appresso di loro, parte in aria e parte in su la sponda d'esso suo burrato, dicendo:
<quote rend="block"><lg><l>Come tal volta stanno a riva i burchi,</l>
<l>Che parte stanno in acqua e parte in terra;</l></lg></quote>
dimostrando come ei si posò parte in aria e parte in su 'l sodo, come stanno e si fermano i burchi e le barchette, quando sono appresso a la riva, parte in terra e parte in acqua. E per dipingere ancor meglio tal cosa, ei soggiugne:
<quote rend="block"><l>E come là fra li Tedeschi lurchi</l>
<lg><l>Lo bevero s'assetta a far sua guerra;</l>
<l>Così la fiera pessima si stava</l>
<l>Su l'orlo che, di pietra, il sabbion serra.</l></lg>
<lg><l>Nel vano tutta sua coda guizzava,</l>
<l>Torcendo in su la velenosa forca,</l>
<l>Che a guisa di scorpion la punta armava.</l></lg></quote>
Ritrovasi fra i Tedeschi, chiamati da il Poeta <emph>lurchi</emph> (cioè immondi e sporchi, dicono gli espositori, eccetto che il Giambullari, il quale espone, <emph>veri</emph>; detti così da <emph>Lorch</emph>, sedia de' Duchi di Svevia, capo principale della Germania, chiamata, come scrive lo Irenico nel dodicesimo libro della sua <title>Germania</title>, anticamente <emph>Lorc</emph>, e oggidì <foreign lang="lat">Monasterium Lauracense</foreign>), una sorte d'animali, chiamati da lui <emph>beveri</emph>, i quali nascono e si nutriscon appresso a i fiumi grossi; e la cagione è, perchè ei sono animali d'acqua e di terra, com'è la lontra; onde vivono per lo più di pesci. E sono questi animali molto simili a' nostri tassi, eccetto che ne' piedi di dietro, i quali eglino hanno come l'oca, e nella coda, la quale eglino hanno alquanto larga e ricoperta di squame. Laonde, quando ei voglion pigliar de' pesci, se ne vanno a un fiume, e posano i piedi dinanzi in su la ripa, e quei di dietro nell'acqua, e reggonvisi sopra notando. Nel qual mentre, dimenando eglino la coda, esce da quella una certa untuosità, da la quale aescati certa sorte di pesci vanno a quella per cibarsene; ed ei sono per il contrario presi da essi beveri, e diventon cibo loro. In questo modo, nel quale si assetta questo bevero (il quale vogliono alcuni, e particularmente Plinio, che sia il castoro, e scrivon di lui altre cose maravigliose, com'è ch'egli si edifica abitazioni particulari, e servesi nello edificarle dell'opera degli altri della sua spezie che posson manco di lui, facendogli portar per forza legni ed altre cose simili) a far guerra ai pesci, dice il Poeta che s'assettò Gerione. Perciò che ei posava i piedi dinanzi in su la sponda della pietra, che ritiene il sabbione e la rena della quale è ricoperto il pian del settimo cerchio, e dimenava e guizzava dipoi la coda nel vano d'esso burrato, come noi abbiam detto che dimena la sua il bevero nell'acqua de' fiumi, avendo fermi i piedi dinanzi in su la riva. La punta della qual coda egli dice ch'era armata d'una forca, a guisa di quella degli scorpioni, ed era continovamente rivolta in su da lui. Il che non vuol significare altro, se non che il fine della fraude è tutto contro a la carità; con ciò sia che l'intenzion sua sia il nuocere, il che spegne nell'uomo l'amor di Dio e del prossimo; onde resta freddo e velenoso a guisa di uno scorpione, il quale non è venenoso per altra cagione, se non perch'egli è freddo in quarto grado, per il che egli spegne in chi ei morde il calor naturale, e conseguentemente gli spiriti vitali. Ecci un moderno (per non lasciar indietro cosa alcuna), il qual vuole ch'ei si abbia a intendere per <emph>urchi</emph> certe nave, che usono i Fiamminghi; le quali hanno il fondo piano, e non aguzzato come le nostre, e son fatte così da loro per cagione che quando elle si ritrovassino in mare, e l'acque si ritirassino tanto indietro, come è costume fare a quei mari, ch'elle rimanessino in secco, ch'elle non caggino in su una banda (come farebbono le nostre, che per avere i fondi a spigolo non posson posarsi), e quivi stien tanto ferme, che l'acque tornino, e meninle a' lor viaggi. E così vuole che le comparazioni che fa il Poeta non sieno due, come tengon gli altri, ma sieno tre. Onde dice che esso Gerione si posò in su la bocca del suo burrato, come stanno talvolta a riva <emph>i burchi</emph>, come stanno fra i Tedeschi <emph>li urchi</emph>, e come si assetta <emph>il bevero</emph> a far la sua guerra. La quale opinione, se bene ella ha alquanto dello apparente, non pare a me che si possa sostenere in modo alcuno per vera perciò che ella ha queste difficultà. La prima, che tali navi non si usono fra i Tedeschi, ma solamente in Fiandra; la seconda, ch'ei la chiamano <emph>urche</emph> in genere femminino, e non <emph>urchi</emph> nel masculino; e la terza, che è la maggiore, e che si ha a toccare il testo, e dir come fa egli:
<quote rend="block"><l>E come là fra li Tedeschi <emph>li urchi,</emph></l>
<lg><l><emph>E come il bever s'assetta</emph> a far guerra;</l></lg></quote>
nel qual modo io non ho mai veduto star testo alcuno, che n'ho veduti infiniti. E però m'attengo a l'opinion comune, che le comparazioni sien due, e il testo stia come noi l'abbiam letto. Nel quale seguitando il Poeta la narrazion sua, racconta com'eglino andoron seguitando poco il lor cammino, ch'ei videro alcune genti sedersi in su quella rena ardente lungo le sponde d'esso vano. Per il che gli fu detto da Virgilio quanto voi sentirete in quest'altra lezione.</p></div3>
<div3 type="capitolo"><head>LEZIONE QUARTA <add resp="ed">[vv. 37-60]</add></head>
<p><quote rend="block"><lg><l>Quivi il Maestro: acciò che tutta piena</l>
<l>Esperienza d'esto luogo porti,</l>
<l>Mi disse, va' e vedi la lor mena.</l></lg>
<lg><l>Li tuoi ragionamenti là sien corti;</l>
<l>Mentre che torni parlerò con questa,</l>
<l>Chè ne conceda i suoi omeri forti.</l></lg></quote></p>
<p><add resp="ed">[37-42]</add> Giunti i nostri poeti presso a ove si era fermato Gerione, e volendo Virgilio persuaderlo e disporlo a portargli sopra le sue spalle nel fondo del suo burrato, mandò Dante, per avere maggior comodità di parlar seco, a veder l'anime de gli usurai, chiamati da lui (come voi sentiste di sopra) i violenti contro a l'arte; le quali ei mette che sieno punite in questo ultimo de' tre cerchietti del settimo girone, in su la sommità del quale egli andavan camminando per fuggir l'ardore della rena infocata, della quale è ricoperto il suolo; imponendogli, come voi avete sentito, che ragionasse e stesse poco con loro, perchè poco utile si può cavare universalmente di praticar con usurai. Ove parendomi che l'ordine della esposizione nostra ricerchi che noi veggiamo, prima che noi passiamo più oltre, per qual cagion il Poeta chiami la usura <emph>violentar la natura</emph>, dico ch'essendo la natura non manco madre de l'uomo, ch'ella si sia degli altri animali (se bene Plinio, per averla considerata solamente in quanto al corpo, disse ch'ella era stata madre agli altri e matrigna a lui), ed essendo non manco offizio delle madri nutrire i figliuoli, che si sia il generargli, ordinò parimente a l'uomo con ch'ei potessi conservarsi in vita, come ella aveva fatto a gli altri animali, ma diversamente. Perciò che conoscendo ella che gli altri animali, o per esser di più robusta natura, o per avere i corpi loro (per non se ne aver a servire se non a l'operazion de' sensi) manco organizzati, avevan bisogno di poche cose naturali, e di manco artificiali, lasciò la cura del proveder loro i cibi e le cose naturali a gli elementi, aiutati però dai moti de' corpi celesti; e a le artificiali supplendo ella, gli vestì, e fece le abitazioni a ciascuno, secondo che ricerca la natura loro. E conoscendo dipoi che l'uomo, e per esser di tanta gentil temperatura, che ogni minima alterazion l'offende, e per avere il corpo (per aversi a servir di lui, di più, a le cognizioni fantastiche ed intellettive) molto organizzato, aveva bisogno, oltre a le cose che produce da per sè la terra insieme con gli altri elementi con l'opera de' cieli, di quelle ch'ella non può condurre a perfezione senza l'aiuto dell'arte, e di quelle che non può fare se non l'arte, pigliando però la materia da la natura, gli dette l'arte e le mani; l'arte, perchè ei procedesse nelle operazioni sue con regola; e le mani, perchè ei potesse fabbricare e mettere in atto tutto quel ch'ei disegnava con essa arte idealmente nella fantasia. Cominciarono adunque primieramente gli uomini per mezzo d'essa arte, per non aver da nutrirsi di cibi convenienti a la lor natura, a lavorare e seminar la terra, e a potare e custodir le vite e gli arbori. E questa operazione fu chiamata da loro <emph>agricultura</emph>. Dipoi a governare gli armenti e le greggi, e a domare alcune sorti d'animali per servirsi delle lor forze a lavorar la terra e trasportar pesi da luogo a luogo, e nutrirsi dei loro frutti. E questa fu chiamata da loro <emph>pastorale</emph>. Dipoi a pigliar de' pesci e delle fiere salvatiche, per servirsi per cibo di quei che erono atti a ciò, e della pelle di quei che la avevano a proposito per vestirsene. E questa fu chiamata da loro <emph>venatoria</emph>. Onde si legge che de' primi discendenti di Adam, Abel fu agricultore, Cain pastore e Lamech cacciatore. Con la qual cosa concordano ancora i Gentili, scrivendo Aristotele nel principio della <title>Politica</title>, che gli uomini vissero nel principio con l'arti naturali, (le quali sono, dice ancora egli, l'agricultura, la pastorale e la venatoria), servendosi, per facilitare più cotal vita, della commutazion delle cose, cioè che gli agricultori commutasser di quelle cose ch'ei cavavan della lor arte con quelle de' pastori e de' cacciatori, e i cacciatori e i pescatori facessero ancora eglino il simile. Cominciando dipoi a crescer le genti, e incominciando a non voler più abitare per le caverne della terra, e andar coperti con una semplice pelle a guisa d'animali, furon trovate da gli uomini l'arte del fabbricare, e del filar lane, fare i panni, e tagliare e cucir le veste. Le quali, se bene ei par che si potesse far senza esse (onde non si posson chiamar semplicemente <emph>naturali</emph>), elle son tanto utili, e si può dir necessarie a gli uomini, ch'elle si posson chiamare almanco <emph>secondo la natura</emph>. Dove, perchè quegli che attendevano a esse arti non avevano da dare altro che la loro opera a quegli che attendevano a le naturali, e oltre a di questo non avendo sempre il fabbro bisogno dello agricultore, quando lo agricultore avea bisogno di lui, e così per il contrario, fu necessario trovare un mezzo equivalente a le cose, col quale potessi ciascuno comodamente provedersi quel di che egli aveva, e quando egli ne aveva, bisogno; e questo fu il danaio. Il quale, perchè egli contiene in sè virtualmente tutte le cose, serve con maggior comodità a gli uomini, per lo equivalente di quel che l'uno dava a l'altro, che non faceva la commutazione della qual noi abbiam parlato. Per il che, essendo egli stato trovato (come si è detto) per la commutazione delle cose prodotte da l'arti naturali, o fatte da loro secondo la natura, qualunche volta gli uomini se ne servono ad altro, e' vengano a far violenza a l'arte; come fanno gli usurai, i quali son chiamati così da 'l vulgo, perchè ei non se ne servono nè a la commutazione de le cose naturali, nè a quelle che sono secondo la natura, ma cercono di guadagnare con esso, facendosene pagar l'uso, come si fa delle cose che hanno uso, e si peggiorono e logorono ne l'usarle, come le case, le veste e l'altre cose simili; il che è cosa ingiusta. E per tal cagion ella è proibita da la legge; intendendo, quando si dice <emph>legge</emph>, per antonomasia la evangelica, ch'è perfettissima; perciò che nella antica furon concesse da Moisè a quel popolo molte cose inlecite, per la durezza e ostinazion sua. La qual cosa confermano ancora i Gentili, avendola eglino similmente proibita nelle leggi civili, sì come in quella <title lang="lat">Si improbum</title> e nel cap. <title lang="lat">De his qui notantur infamia</title>. Essendo adunque la usura peccato mortale, parlando cristianamente, perchè ella è contro a la carità del prossimo, e nascendo da malignità di mente, perciò che ella non è altro che un modo ingiusto di accrescer le facultà sue, trovato da la malignità umana, e non da concupiscenzia o appetito alcun naturale (come l'avarizia, che nasce da 'l desiderio di avere, ch'è naturale a l'uomo, ma lasciato trapassar da lui i termini della ragione), son meritamente messi da 'l Poeta gli usurai dentro a la città di Dite (ove ei mette che sien puniti i peccati che procedono da malizia), di per sè da gli avari, ch'ei mette fuor della città (ove ei punisce i peccati che nascon da fragilità), e in questo settimo cerchio. Appresso ai quali essendo tanto arrivati i nostri poeti, ch'ei cominciarono a scorgergli, Virgilio, perchè Dante avesse esperienza e cognizione piena del tutto, gli disse, come racconta il testo, che andasse insino fra loro a veder <emph>la lor mena</emph>, cioè qual fusse la lor sorte e il loro stato; chè così significa questa voce, usata in questa maniera; onde disse il Petrarca di quegli che servono Amore:
<quote rend="block"><l>Qual è morto da lui, qual con più gravi</l>
<l>Leggi mena sua vita, etc.</l></quote>
<add resp="ed">[43-51]</add> Dopo questo seguita il testo:
<quote rend="block"><lg><l>Così ancor su per l'estrema testa</l>
<l>Di quel settimo cerchio, tutto solo</l>
<l>Andai dove sedea la gente mesta.</l></lg>
<lg><l>Per gli occhi fuor scoppiava loro il duolo;</l>
<l>Di qua, di là soccorrean con le mani,</l>
<l>Quando a' vapori, e quando al caldo suolo.</l></lg>
<lg><l>Non altrimenti fan di state i cani</l>
<l>Or col ceffo, or col piè, quando son morsi</l>
<l>Da pulce, da mosconi e da tafani.</l></lg></quote>
Se egli è peccato alcuno, messo in questo Inferno da 'l Poeta, che le pene, con le quali egli è punito, dimostrino a pieno la natura e qualità sua, egli è certamente questo. E però consideratele e notatele bene. La rena, incominciandosi da lei, sopra della quale ei mette ch'ei segghino (ch'è tanto arida e sterile, ch'ella non produce per sè stessa frutto alcuno), dimostra come la usura non produce ancora ella similmente, considerata come usura e per sè stessa, frutto o bene alcuno al consorzio umano. Lo ardore, del quale ella è infocata, come la usura, abbrucia e consuma ciò che le è appresso, non per contrarietà o inimicizia che sia infra lei e le facultà, ma per la ingorda e ingiusta sete sua; sì come avviene a una fiamma grande, che accostandosi a una piccola la spegne e falla mancare, non per contrarietà che sia infra loro, ma perchè lo ardore di quella maggiore è tanto grande, ch'ei consuma, subito che se gli accosta, quel poco de l'umido nel qual si manteneva quella piccola; onde ella finalmente si spegne. Il non poter muoversi da seder sopra detta rena dimostra quanto ei sien disutili al mondo, non si trovando ancor similmente fra gli altri animali i più disutili a l'uso umano, che quei che non si posson muover da luogo a luogo. E il soccorrere e riparare ch'ei fanno, arrostando le mani, ora a le fiamme del fuoco che caggion loro adosso, e ora al caldo del suolo sopra del quale ei seggono (cagione del duolo che scoppiava e si dimostrava uscendo lor fuor per gli occhi), in quella maniera che fanno i cani la state col ceffo e con le zampe per difendersi da' morsi delle pulci, de' mosconi e d'altri simili animali, significa che quanto refrigerio e riposo eglino hanno è di contentare in qualche parte i loro ingiusti appetiti, nati in loro per aver corrotta la ragione, in quel modo che nascono i mosconi e i tafani e altri simili animali immondi delle cose corrotte. Or vedete adunque se egli era possibile esprimer meglio che si abbia fatto il Poeta, con le pene della usura e degli usurai, la natura e lo stato loro. <add resp="ed">[52-57]</add> Nel viso de' quali ragguardando egli, dice che non ne riconobbe alcuno, ma che s'accorse
<quote rend="block"><lg><l>Che da 'l collo a ciascun pendea una tasca,</l>
<l>Ch'avea certo colore e certo segno,</l>
<l>E quindi par che il lor occhio si pasca.</l></lg></quote>
Se il modo che ha usato il Poeta di mostrar con le pene, che ei dà a gli usurai, la lor natura insieme con quella della usura, è stato bello e artificioso, questo ch'egli usa ora per dimostrar quanto sia conosciuto universalmente dal mondo negli usurai, è bellissimo e artifiziosissimo. Perciò che il dire egli che non ne conobbe alcuno, ma che si accorse solamente che a ciascun di loro pendeva una tasca con <emph>certo colore e certo segno</emph>, cioè con la loro arme, non vuol significare se non che negli usurai, come usurai, non è qualità o parte alcuna con la quale ei sien conosciuti e stimati dagli uomini, se non il tesoro ch'eglino hanno, o la loro stirpe, se ei son però di nobile famiglia; onde non si pascono, nè confidono ancora eglino in altro; e questo vuol dire, <emph>e quindi par ch'ei si pasca</emph>, cioè ragguardi, <emph>il loro occhio</emph>. E questo pare a me che sia il senso di questi versi; ne' quali è oltra di questo da notare che il chiamare il Poeta l'arme e insegne delle case <emph>certo colore e certo segno</emph> non è fatto da lui, come si penson forse molti, a caso e senza considerazione, ma per dare qualche notizia come debbono esser fatte esse arme; cosa non molto nota, e per tal cagione similmente non molto stimata in questi nostri paesi, ma che sene tiene ben gran conto nella Magna e in Francia, e in tutti quei luoghi dove si tien cavalleria, e conto particulare della nobiltà delle famiglie. E per tal cagione (oltre a per fuggire l'equivocazione, perciò che ei si chiamono ancor <emph>arme</emph> quelle che si usono per offendere e per difendere nella guerra e nella scherma), tengo io che le abbia chiamate così, non essendo elleno in verità altro che, come ei dice, <emph>certo colore e certo segno</emph>. E chi vuole intender bene tal cosa, debbe sapere che l'arme e insegne delle famiglie sono una spezie d'onor publico, come sono le statue, gli archi, le sepolture publiche, le degnità de' Conti Palatini, de' Cavalieri, e altre cose simili, ordinate da gli antichi per premio della virtù, acciò che gli uomini si sforzassero d'esser tali ch'ei meritassero d'esser onorati con simili segni, rimanendo dipoi sempre tali memorie almanco nelle lor famiglie. Da la qual cosa segue che così come ei non è lecito ad alcuno farsi Conte o Cavaliere da sè, ma ha aspettare che tal degnità gli sia concessa da 'l publico, o data da chi ha tale autorità, così non è ancor similmente lecito a persona, che non abbia arme, farsele da sè. E perchè tal cosa è ita in oblivione, e non si osserva più in questi nostri paesi, ne nasce i disordini che voi conoscerete, poi che voi arete inteso (per dichiarazione di questo modo del parlare usato da 'l Poeta in chiamar l'arme <emph>certo colore e certo segno</emph>) il modo e le regole, con le quali furono ordinate da gli antichi che dovessero farsi dette arme. La prima delle quali è, ch'elle si facessero solamente di questi sei colori, giallo, bianco, azzurro, nero, rosso e verde, e che pel giallo e pel bianco si pigliassi oro e argento; onde rimanessero due metalli e quattro colori. La qual cosa scrivendo il Trissino nel decimo libro della <title>Italia liberata</title>, dice:
<quote rend="block"><lg><l>Due cose principali in ogni insegna</l>
<l>Fur poste già da quella antica gente;</l>
<l>L'uno è i metal, che son l'argento e l'oro,</l>
<l>O vero il bianco e 'l gial che gli figura;</l>
<l>E l'altra delle due sono i colori,</l>
<l>Come verde, vermiglio, azzurro e nero.</l></lg></quote>
E per questo voi non vedrete arme che abbia <emph>colore</emph>, cioè campo, nè che vi sia dentro (io parlo di quelle che stanno bene, perciò che l'altre si chiamon false, come io vi dirò di sotto), che non sia di questi sei colori. E di qui nascono le lune, le stelle, le teste umane, gli animali, gli uccelli, i pesci, che voi trovate per l'arme, rossi, azzurri, verdi, neri, d'oro e d'argento; e così ancor similmente le sbarre, le squadre, i compassi, i rocchi e le altre cose artifiziali. La seconda regola è, ch'ei non si possa far arme alcuna nè di metalli soli nè di colori soli, ma che in tutte sia metallo e colore, e uno o più, secondo che pare a chi le fa. Onde scrive lo Alamanno, nel XXIII libro di <title>Girone Cortese</title>, d'un Cavaliere che teneva una arme, che aveva il campo d'oro, dentrovi certe gocciole d'argento, per scusarlo:
<quote rend="block"><lg><l>E quantunche il costume nostro voglia</l>
<l>Che nel compor l'armigere divise</l>
<l>Metallo con metallo non s'accoglia,</l>
<l>Nè color con color già mai si mise;</l>
<l>Pure ei per sadisfare a la sua voglia</l>
<l>Argento con puro oro in un commise,</l>
<l>Dicendo: dica pur chi vuol ch'io falli,</l>
<l>Ch'io porrò insieme gli ottimi metalli.</l></lg></quote>
La terza e ultima regola è, ch'ei non si ponga mai metallo sopra metallo, nè colore sopra colore; onde soggiugne il Trissino:
<quote rend="block"><lg><l>Ed essi non poneano in alcun scudo</l>
<l>Metal sopra metal, nè mai colore</l>
<l>Sopra color etc.</l></lg></quote>
Per il che bisogna che se il campo è di metallo, che il segno che vi va sopra sia di colore, e se il campo è di colore, il segno sia di metallo, osservando ancor sempre il medesimo ordine, quando altrui volessi dipoi porre segno sopra segno. E tutte l'arme che non son fatte con queste tre regole, si chiamono adulterine e false; e si tiene in quei paesi, che color che le tengono non sieno nobili, cioè non l'abbino avute, nè loro nè i loro antichi, da Imperadori, da Re, nè manco da Republica alcuna, ma se le abbin fatte da loro. Per la qual cosa si osserva ancora oggi in Francia nelle giostre, che quegli che hanno l'arme false (chè tutti le hanno a mostrare, appiccandole in qualche luogo in su 'l campo), non sono accettati per Cavalieri nobili, e non son lasciati giostrare. E che l'armi si abbino a far con questa regola si pruova, oltre a con l'autorità recitate di sopra, con la consuetudine universale, non se ne trovando, o rarissime, delle antiche, nelle quali non sieno osservate queste regole. Io dico <emph>delle antiche</emph>, perchè ei non avviene già così delle moderne: e la cagione è, come io vi dissi di sopra, perchè dandosi elleno anticamente da quegli che avevan tale autorità, erano ancor date vere e con regola; perciò che chi aveva l'autorità aveva anche le regole come elle dovevan farsi, dove facendosele oggi i più da loro, e non sapendo tali regole, fanno nel comporle ignorantemente infinitissimi errori. E questo basti quanto a l'arme. <add resp="ed">[58-60]</add> Torniamo ora a la esposizione del testo, il quale dice:
<quote rend="block"><lg><l>E come riguardando fra lor vegno,</l>
<l>In una borsa gialla vidi azzurro,</l>
<l>Che di lione avea faccia e contegno.</l></lg></quote>
Nella quale parte del testo, insino a dove ei dice che ricordandosi che Virgilio gli aveva detto ch'ei dimorassi poco con essi usurai, e temendo che lo star più non lo facessi crucciare e adirare, tornò a lui e trovò ch'egli era salito in su le spalle di Gerione, ei non fa altro che raccontare certe arme ch'ei conobbe, tassando in tal modo certi usurai, e fiorentini e d'altri paesi, stati ne' tempi suoi; i quali dice tutti chi ei furono il Landino, cavando tal cosa da Benvenuto da Imola, che per essere stato vicino a quei tempi intese il tutto. Per tanto chi volessi pur sapere chi ei fossero, lo cerchi nel Landino; chè io, per non vi tediar più, vo' fare fine qui a questa lezione.</p></div3>
<div3 type="capitolo"><head>LEZIONE QUINTA <add resp="ed">[vv. 82-136]</add></head>
<p><quote rend="block"><lg><l>Omai si scende per sì fatte scale.</l></lg></quote></p>
<p><add resp="ed">[82-84]</add> In due modi scrive il Poeta che si scende in questo suo Inferno; a suoi piedi e da sè, e aiutato e portato da altri. Ritrovandosi egli adunque insieme con Virgilio in su la sponda del burrato di Gerione (insino al qual luogo eglino erono scesi, per esservi alcune vie, a lor piedi, e senza aver avuto bisogno d'aiuto d'altri), Virgilio, che sapeva ch'ei non si poteva scendere in tal modo più giù, per non vi essere più vie, fece venire Gerione ad alto, nel modo che voi intendeste nella lezion passata, perchè egli gli portassi almanco insin nel fondo d'esso suo burrato. Il che avendo egli, in quel mezzo che Dante era andato per suo comandamento a veder gli usurai, ottenuto, ed essendogli di già per tale cagione montato a dosso, disse a Dante (come voi vedete nel testo) che in questo mentre era tornato quivi: <emph>omai</emph>, cioè da qui in giù, <emph>si scende per sì fatte scale</emph> e per così fatti modi. Questa cosa che finge il Poeta, che questo suo Inferno sia fatto di maniera, ch'ei non si possa scendere umanamente più giù che il settimo cerchio, e che dipoi volendo passar più giù bisogni farvisi portare, non è da credere che sia stata fatta da lui a caso e senza pensarvi; avendo egli usato tanta arte, nel fingere il suo sito e la sua figura, quanto scuoprono il Manetto, il Giambullari e tutti gli altri che ne hanno trattato, dimostrando ch'ei non era possibile trovare una forma d'un sito sotto terra più accommodato, e ch'egli ha in questo superato tutti quegli che hanno mai posto inferno, o trattato in alcun modo di lui. Nè manco è da pensare che ei l'abbia fatta, perchè le linee de' fianchi del suo vano fussero in questo luogo tanto ristrette, ch'ei non vi restasse luogo da farvi di quelle tagliate e rovine per le quali si potesse umanamente scendere, come egli ha fatto da qui in su. Con ciò sia cosa ch'ei potesse dare a questo suo triangolo tanto maggior basa, che l'angolo suo, terminato in su 'l centro del mondo, sarebbe stato tanto più ottuso e largo, ch'ei vi arebbe potuto fare tutto quello ch'egli avessi voluto. Ma è da pensare ch'ei lo facessi ad arte e pensatamente, per dimostrare che i peccati sono, o tanto manifesti che l'uomo può conoscergli con la cognizione sensitiva sola, come sono tutti quegli de' quali egli ha trattato insino a ora, o ei son di maniera occulti, ch'ei bisogna che la cognizione sensitiva, volendo conoscergli, sia portata in tale cognizione da lo intelletto e da 'l discorso della ragione, come son quei de' fraudolenti, de' quali ei tratterà da qui in giù. E però ei mostra che scendessero insino a questo luogo umanamente co' lor piedi; e da qui in giù bisognò di poi ch'ei fusser guidati e portati da altri; volendo inferire, come io ho detto, che se ei volsero conoscere i peccati commessi per fraude, bisognò (per avere ella sempre faccia e apparenza giusta e di bene) ch'ei fussero portati nella loro cognizione da lo intelletto e da 'l suo discorso; chè per questo è inteso e posto qui da lui Gerione. Potrebbe forse esser qualcuno, che udendo questa esposizione, dicessi che io mi confondessi e fussi incostante in esporre questo Poeta; con ciò sia cosa che io pigliassi già di sopra Gerione per la fraude, e ora lo metta per il discorso dello intelletto e della ragione; e di più i' mettessi per lo intelletto Virgilio, e or mostri ch'ei bisognassi ancora a Virgilio, se ei volse scendere a conoscere i peccati commessi per fraude, esservi portato da Gerione; anzi fusse egli quel che pensò questo modo. Da la qual difficultà volendo io purgare questa mia esposizione, dico che il discorso dello intelletto, chiamato, in quanto ei discorre, cioè acquista per mezzo di quel ch'ei sa la cognizione di quel ch'ei non sa, <emph>ragione</emph> (perciò che ei si chiama <emph>intelletto</emph> solamente in quanto egli intende, per sua natura propia, i principii primi), ha due operazioni diverse, non già però di natura, ma solamente di considerazione. La prima delle quali è lo intendere il bene; e questa gli è propia e naturale. E la seconda è intendere il male; e questa gli è impropria e accidentale. E che questo sia il vero, si conosce manifestamente da questo, che lo intelletto di Adam, se ei non peccava, non arebbe mai conosciuto il male; e questo è, perchè il male non era, ed ei non si può conoscer se non le cose che sono. Accadendo dipoi che per il peccato di Adam il male nacque, accadde che l'intelletto suo cominciò accidentalmente a conoscerlo. Io dico <emph>accidentalmente</emph>, perchè lo intelletto non conosce il male per sè e propiamente, ma per altri e accidentalmente; perciò che ei non lo conosce come male, ma come contrario del bene. È adunque l'operazione de lo intelletto, propia e prima, intendere il bene e il vero; e per questo fu dato da Dio a l'uomo, come dice Agostino; e impropia e seconda, intender il male nel modo ch'egli può però intendersi; perciò che il bene e il vero si cerca d'intendere per seguitarlo, e il male e il falso per fuggirlo. Nè ci insegnon questo solamente le sacre lettere, ma lo stesso lume naturale; e per tal cagione Aristotele, che camminò solamente con quello, tratta nella sua <title>Logica</title> (la quale non è altro che uno organo e un mezzo da discernere il vero da 'l falso), prima nella <title>Posteriora</title>, della demostrazione e del sillogismo vero, come d'operazione prima dello intelletto; e dipoi secondariamente negli <title>Elenci</title>, del sofistico e del falso, come operazion sua secondaria e accidentale. Se io posi adunque di sopra per la ragione Virgilio, io intesi della operazione sua propia; la quale è, come io vi ho detto, cercar d'intendere il bene e il vero. E ora che io pongo per lei Gerione, io intendo di quella che gli è accidentale, la quale è d'intendere il male e il falso. Sotto la qual considerazione ella si può ancor chiamare in certo modo <emph>fraude</emph>, cercando ella di conoscere il falso per fuggirlo, e non per volerlo, come mostra di fare chi cerca una cosa. E questa esposizione ho io cavata da quel luogo del Purgatorio, quando Virgilio, confortando Dante a passare per quel fuoco ch'ei pone a l'entrata del paradiso terrestre, ove Beatrice gli aspettava, gli disse:
<quote rend="block"><lg><l>Ricordati, ricordati, e se io</l>
<l>Sopra esso Gerion ti guidai salvo,</l>
<l>Che farò or ch'io son più presso a Dio?</l></lg></quote>
volendo inferire, che se la ragione l'aveva fatto cavar bene e salute da le spalle di Gerione, cioè da lo intendere il male e il falso (operazione sua impropria), ch'ella lo farebbe cavar molto maggior bene nel guidarlo a Beatrice, e a la cognizion del bene e della verità, ch'è l'operazion sua propia. Dice adunque l'operazione propia de l'intelletto a Dante: da qui in giù si scende per cotali mezzi, cioè che a la cognizione de' vizii, che si commettono sotto fraude, si va con l'operazione ch'è impropia e accidentale a lo intelletto, cioè col cercare di conoscere il male per poterlo, come si è detto, fuggire. Sotto la qual considerazione dice S. Tommaso, ch'ei si potrebbe chiamare ancor <emph>bene</emph>, ma come inteso e conosciuto; perciò che ogni cosa che genera scienza si può chiamare, sotto tal considerazione, <emph>bene</emph>. Insegna dopo questo Virgilio a Dante com'egli abbia a salir sopra Gerione, a voler ch'ei non possa <emph>fargli male</emph> e offenderlo con la coda; cioè il modo che debbe tenere l'uomo, perchè la fraude (la qual inganna sempre, come noi dicemmo di sopra, con la coda e nel fine) non l'offenda; dicendo ch'ei si mandi avanti per schermo e per difesa Virgilio, cioè si regoli sempre quel discorrere che altrui fa nel male con la guida di Virgilio, cioè con l'operazion principale de l'intelletto nostro, cercando di saper di lui solamente quel tanto che fa di mestieri a conoscerlo per potere fuggirlo; il che è offizio solamente di tale operazione, cercando ella sempre del vero, e del bene ch'è veramente bene, e non si quietando mai in quella del bene apparente, come fa spessissime volte il senso. E questo è quel che vuole dire, secondo me, il Poeta sotto il velame di questi versi. <add resp="ed">[85-93]</add> Dopo i quali seguita il testo:
<quote rend="block"><lg><l>Quale è colui che s'appressa al ribrezzo</l>
<l>Della quartana, che ha già l'ugna smorte,</l>
<l>E trema tutto già guardando il rezzo.</l></lg></quote>
Grande arte usa il Poeta, quando ei descrive qualche favola, in fingere e raccontar quegli accidenti ch'ei par che dovessero avvenire, acciò che ella abbia maggior forza e apparisca più verisimile; sì come egli fa di questa, mostrando come, udendo Dante dirsi tali parole da Virgilio, divenne subitamente, per la paura, simile a uno che ha la quartana, quando s'avvicina al termine che la febbre gli viene; la quale cosa egli chiama <emph>ribrezzo</emph>, chè così si uson chiamare quei tremiti e capricci di freddo che mandono inanzi a loro le febbri fredde, i quali nascono da 'l sangue che ricorre in tali alterazioni al cuore. Onde restando prive di lui l'estremità delle membra patiscono freddo e tremano; onde diventan, come dice il testo, <emph>l'unghia</emph> insieme con le punte delle dita <emph>smorte</emph>. Nientedimanco egli dice che il minacciar che lo fece Virgilio col modo del proferir le parole, ch'ei racconta ch'egli gli disse, fece nascere in lui quella vergogna che fa forti i servi inanzi a i loro signori, e particularmente quando ei conoscono ch'essi lor signori son buoni, tanta forza ha il bene; onde si assettò, il meglio ch'ei seppe, sopra le spalle d'esso Gerione senza dir cosa alcuna, per essergli venuta ancor meno per l'alterazione la voce. <add resp="ed">[94-99]</add> La qual cosa dice egli che conoscendo Virgilio, che lo aveva tante altre volte soccorso e assicurato quando ei lo aveva veduto temere, dice che lo sostenne e abbracciò strettamente,
<quote rend="block"><lg><l>E disse: Gerion, muoviti omai;</l>
<l>Le ruote larghe, e lo scender sia poco;</l>
<l>Pensa a la nuova soma che tu hai.</l></lg></quote>
Ecco quel che insegna l'operazione principale dello intelletto nostro a quella che gli è accidentale, quando ei le occorre esercitarsi nella cognizione de' vizii: stare a largo e scender poco, cioè non cercare, abbassandosi, di conoscere ogni lor minimo particulare, acciò che il dimorar troppo in tali discorsi non accendessi e tirassi la concupiscenza a non obedire a la ragione; la qual cosa dice il Poeta, con gran dottrina, esser a esso nostro intelletto <emph>nuova soma</emph> e peso, per dimostrare che ei non fu creato, come noi dicemmo di sopra, con questa proprietà, ma gli fu aggiunta dipoi, quando i mali ebbero origine nel peccato d'Adamo. Perciò che non essendo eglino prima, non poteva e non faceva di mestieri conoscergli.
<quote rend="block"><lg><l>Come la navicella esce del loco</l>
<l>In dietro in dietro, sì quindi si tolse;</l>
<l>E poi che al tutto si sentì a gioco,</l></lg>
<lg><l>Là 'v'era il petto, la coda rivolse,</l></lg></quote>
e quel che segue.</p>
<p><add resp="ed">[100-136]</add> Non fa altro il Poeta in questo resto del capitolo, che raccontare come ei furon portati a poco a poco da Gerione, aggirandosi per quel vano, insino nel fondo d'esso burrato; e quivi posatigli lungo i fianchi di quello, dice ch'ei si partì e discostò da loro in quel modo che fa la cocca d'una freccia da la ghiera del balestro, quando alcun lo scarica. Il testo è facilissimo; e per tal cagione io non starò a esporlo a parola a parola, ma vi avvertirò solamente di due cose che ci sono notabili. La prima, che avendo egli dato a Gerione corpo d'animale terrestre e senza ali, finge artifiziosamente che il modo suo d'andare per aria fusse simile a quello delle serpi e de gli altri animali che vanno strascinandosi per terra, che pingono la parte loro dinanzi inanzi, dipoi s'appiccono e tirono a loro quella di dietro. Onde dice ch'ei <emph>raccolse l'aria con le branche</emph>, cioè appiccò le branche e la parte di dietro a quella, fatta solida e ferma con lo averla raccolta insieme, come facciamo noi quando gonfiamo una palla. E dipoi mosse e tirò a sè la coda, e così si dipartì di su la sponda ove ei si era posato, voltando il dinanzi ove egli aveva il didietro, a guisa che fanno le navi quando si partono da i porti. L'altra è, le bellissime comparazioni ch'egli usa (per dimostrar la paura ch'egli ebbe, quando si sentì sospeso in aria da ciascuna banda) e di Fetonte e d'Icaro, quando si trovarono ancora eglino in aria, e avendo l'uno lasciati i freni de' cavalli che guidavano il carro del Sole, sopra del quale egli era, onde fingono i poeti ch'egli abbruciassi quella parte del cielo, che par che sia in quello bianca, che noi chiamiamo <emph>lattea</emph>; e l'altro per essersi strutta la cera, per il caldo del Sole al quale ei si era troppo accostato, con la quale erano appiccate le penne delle ale, fabbricategli da Dedalo suo padre. Le istorie de' quali racconta tanto diligentemente il Landino, che non bastando a me l'animo di dirle meglio, vi rimetto a lui; e così ancor similmente a la dichiarazione di quelle parole che vi fussero, che alcuno non intendesse; chè a me parrebbe zappare in rena a spender più tempo in cose tanto facili.</p></div3></div2>
<div2 type="parte" n="CANTO XVIII">
<div3 type="capitolo"><head>LEZIONE SESTA CAPITOLO XVIII <add resp="ed">[vv. 1-99]</add></head>
<p><quote rend="block"><lg><l>Luogo è in inferno, detto Malebolge,</l>
<l>Tinto di pietra di color ferrigno,</l>
<l>Come la cerchia che d'intorno il volge,</l></lg></quote>
e quel che segue.</p>
<p><add resp="ed">[1-18]</add> Quattro sono i quesiti e i concetti, come mostra il Filosofo nel secondo de la <title>Posteriora</title>, che si cercono sapere delle cose. Due delle cose composte, e che non si possono profferire se non con più parole, come son, per grazia di esempio, <emph>la luna oscura, il cielo si muove circularmente</emph>, e simili. E questi sono, dice egli, <foreign lang="lat">quia</foreign>, <foreign lang="lat">et propter quid</foreign>; il quale <foreign lang="lat">quia</foreign> non è interrogativo, onde non suona <emph>perchè</emph>, ma renditivo della cagione, onde suona <emph>che sia così</emph>. La quale durezza volendo fuggire Ermolao Barbaro nella traduzione di Temistio, non traduce <foreign lang="lat">quia</foreign>, ma dice: <foreign lang="lat">si hoc huic insit</foreign>, cioè <emph>se questo predicato è in questo subbietto</emph>. E in questo significato usò questo <foreign lang="lat">quia</foreign> il Poeta nostro, quando parlando della incarnazione del Verbo eterno, disse: <emph>State contenti, umana gente, al</emph> quia, cioè a creder ch'ei sia così; dove molti, non intendendo la sua forza, non intendono quel luogo. Cercasi adunque nelle cose composte primieramente il <foreign lang="lat">quia</foreign>, cioè se elle stanno così, e dipoi la cagione, ch'è il <foreign lang="lat">propter quid</foreign>; cioè se egli è vero che la luna scuri e il cielo si muova in giro, e dipoi per che cagione. Gli altri due, che appartengono a le cose semplici, cioè che si proferiscono con un termine solo, come sono <emph>il cielo</emph>, <emph>Cariddi</emph>, <emph>il centauro</emph> e simili, son chiamati da loro <foreign lang="lat">an sit</foreign> e <foreign lang="lat">quid sit</foreign>, cioè se tal cosa è, e dipoi quel ch'ella è. Questo ordine volendo osservare il Poeta nostro nel trattare di Malebolge, ottavo cerchio di questo suo Inferno, ch'è cosa semplice e che si proferisce con un sol termine, cerca nel primo quesito se egli è o no; e risolvendo ch'egli è, passa al secondo, ch'è cercare quel ch'ei sia. Onde dice ch'egli è un luogo nello Inferno, fatto di pietra a similitudine d'un pozzo, come è ancora similmente la <emph>cerchia</emph> e la sponda che lo volge e circonda a torno a torno. Nel mezzo del piano e del fondo del quale (il qual fondo mostra il Giambullari che giri miglia cento dieci, onde ha di diametro e di traversa miglia trentacinque), dice che <emph>vaneggia</emph>, cioè è 'l vano d'un pozzo assai largo. E questo è il pozzo della ghiaccia, il quale mette il Giambullari che giri miglia sei e due settimi, e ha di traversa miglia due; onde vien a restar, fra la sua sponda e i fianchi del vano a torno a torno, miglia sedici e mezzo. E questo spazio soggiugne il Poeta nel testo, ch'è diviso in dieci fosse, che abbracciano l'una l'altra, come si vede fatto per fortezza intorno ad alcuni castelli. Ciascuna delle quali è larga circa a un miglio e mezzo; imperò che il restante d'esso piano serve a fare una via, che va a torno a torno a esse fosse a piè della gola d'esso burrato, e una che va a torno a torno infra l'ultima fossa e il vano del pozzo del mezzo. Da l'una a l'altra delle quali vie mette il Poeta che in una certa banda sia un ponte, che facendo sopra ciascuna di loro uno arco (eccetto però che sopra a una, ch'ei mette ch'egli era rovinato, come voi intenderete di sotto), fa luogo e via da potere attraversarle tutte e arrivare al mezzo. Nelle quali dieci fosse, chiamate da lui <emph>bolge</emph>, e finte da lui di pietra di colore <emph>ferrigno</emph>, per la convenienza che debbe aver il luoco con la cosa locata, ei mette che sieno puniti quelle dieci spezie de' fraudolenti, ostinatissimi e indurati nel peccato, de' quali ei parlò di sopra, quando disse:
<quote rend="block"><lg><l>Ipocrisia, lusinghe e chi affattura,</l>
<l>Falsità, ladroneccio e simonìa,</l></lg></quote>
e quel che segue.</p>
<p><add resp="ed">[19-66]</add> In su questo piano trovandosi adunque il Poeta essere stato posato insieme con Virgilio da Gerione, e movendosi in su la man sinistra dietro a Virgilio per andare a trovare ove cominciava il ponte, dice:
<quote rend="block"><lg><l>A la man destra vidi nuova pieta,</l>
<l>Nuovi tormenti e nuovi frustatori,</l>
<l>Di cui la prima bolgia era repleta.</l></lg>
<lg><l>Nel fondo erano ignudi i peccatori;</l>
<l>Dal mezzo in qua ci venian verso il volto,</l>
<l>Di là con noi, ma con passi maggiori:</l></lg>
<lg><l>Come i Roman per lo esercito molto,</l></lg></quote>
e quel che segue.</p>
<p>Avendo parlato sino a qui il Poeta generalmente di questo luogo di Malebolge, incomincia ora a trattare particularmente di ciascuna di esse bolge. E incominciandosi da la prima, infra la quale e i fianchi del vano essendosi eglino volti, camminando in su la man sinistra, dice che vide, ragguardando in essa, <emph>nuovi tormenti</emph>; chiamati da lui così, perchè ei non aveva trovato ancor simili pene. Perciò che queste anime, ch'ei mette che sieno in questa bolgia, dice ch'erono continovamente frustate e battute da' demoni, che le seguitavano, con certe sferze. E tali anime dice il Poeta ch'erono divise in due parti; una delle quali (e questa mostra ch'era quella ch'era rasente loro), dice che veniva camminando verso loro; e l'altra, cioè da la metà della bolgia in là, mostra che andasse per il contrario in là. Onde dice: quei dal mezzo in qua ci venivano inverso il volto, e quei di là camminavan con noi, cioè pel medesimo verso che faciavamo noi, <emph>ma con passi maggiori</emph>, cioè camminavan più forte che non faciavamo noi. E per darne ad intender meglio come andasse tal cosa, ei dice ch'ei tenevano appunto quel modo che tengono i Romani l'anno del Giubbileo; chè per la gran moltitudine di gente, che andava in quei tempi a esso Giubbileo a Roma, si faceva una divisa in su 'l ponte di Castello; chè da una parte passava chi andava a S. Pietro, e da l'altra quei che se ne tornavano. Questi peccatori, che mette qui il Poeta per la prima spezie delle dieci de' fraudolenti ch'ei mette in queste dieci bolgie, sono quegli che ingannano le donne circa a la onestà loro, conducendole con promesse e con lusinghe e in altri modi falsi a ceder a le voglie inoneste o lor o d'altri. E per tali cagioni egli gli divide in due parti, che camminon al contrario l'una de l'altra; perchè altro fine hanno quegli che cercono condurle a le voglie loro (e questi sono chiamati da lui ingannatori), e quegli che le conducono a le voglie d'altri, chiamati da lui <emph>ruffiani</emph>. Nientedimanco, perchè il peccato è in fatto il medesimo, egli gli punisce con la medesima pena; la quale è, ch'ei sien frustati e battuti da demoni, che gli seguitono, crudelissimamente, perchè sono ignudi, con certe sferze, la faccia, le spalle e tutta la persona. Con la qual pena egli dimostra moralmente, la prima cosa, la bruttezza di tal peccato, e dipoi lo stato infame e pien di travagli nel quale egli gli conduce; perciò che il punirgli di cotal sorte di pena, che ha più del vergognoso che del grave (con ciò sia cosa che le scuriate e le sferzate si uson dare a' fanciulli o a chi commette errori da fanciulli), significa la viltà dei loro animi, non avendo punto del generoso, ma essendo cosa al tutto da animali vili, ingannare donne; le quali son tanto manco nobili comunemente che gli uomini, ch'elle hanno fatto pensare alcuni, ch'elle non sien della specie medesima de l'uomo, o veramente sieno in tale specie monstri e individui imperfetti; e che sono oltre a questo, come dice il Filosofo nella <title>Retorica</title>, tanto inclinate per natura al credere, ch'egli è cosa facilissima ingannarle e giuntarle. Lo essere ignudi, significa ch'ei sono spogliati d'ogni virilità d'animo, e finalmente tutta carne; il correre circularmente, stimulati e spinti da i demoni, la sfrenata insaziabilità loro, stimulata e punta continovamente da i lor desiderii inonesti; e le battiture date loro da i demoni, che lasciono loro i segni e i lividi in su la persona, significono ultimamente la infamia nella quale ei si conducono, essendo del continovo lacerati e infamati da gli uomini buoni e prudenti. Mette adunque il Poeta questa spezie della fraude in questa prima bolgia, perchè, se bene ella è contro a la carità (ond'è peccato mortale, e merita lo inferno), ella è manco nociva di tutte l'altre all'umano consorzio. Lungo questa bolgia camminando adunque eglino per arrivare, come noi dicemmo di sopra, al ponte che l'attraversa, dice che riscontrò gli occhi suoi in uno, il quale parendogli aver veduto altra volta su nel mondo, lasciò andare Virgilio, e tornò alquanto indietro per vedere se ei poteva riconoscerlo (io non vi recito il testo, perchè egli è facilissimo a intendere per se stesso); e finalmente arrivatolo, e nuovamente ragguardatolo, dice che ancor che detto spirito, accorgendosi di tal cosa, abbassassi gli occhi per non esser riconosciuto da lui, come quel che si vergognava d'esser trovato da lui in quel luogo, che riconobbe com'egli era un messer Venetico de' Caccianimici, cavaliere e cittadino bolognese, che condusse già madonna Ghisola sua sorella a le voglie del marchese Azzo terzo. Il quale peccato volendo il Poeta far palesare a lui, tien questo modo del dimandarlo, dicendo: <emph>che ti mena</emph>, cioè che colpa ti ha condotto, <emph>a sì pungenti salse</emph>, cioè pene e tormenti? non detto per traslazione da i sapori salsi, che pungono tutti la lingua, come dicono gli espositori, ma da un luogo fuori di Bologna, ove era un grandissimo precipizio, nel quale scrive Benvenuto da Imola che usavano a suo tempo i Bolognesi gittare tutti i corpi de gli uomini infami; onde dice che sentì più volte dirsi i fanciulli l'uno a l'altro per dispregio, mentre ch'egli stette in Bologna a studio: tuo padre, o il tuo fratello, o il tuo tale, <emph>fu gittato nelle salse</emph>. Da queste parole del Poeta vinto questo spirito, gli narra rispondendo e confessa il suo fallo. E considerato ch'ei non poteva in modo alcuno legittimamente scusarlo, fece come i più; che essendo trovati in qualche peccato vergognoso e nefando, si scusono con dir ch'ei si truovon di molti altri nel lor grado, parendo lor render con lo esempio di più il lor fallo, se non degno di scusa, almanco men grave. Onde dice ch'ei sono tanti in quel luogo, che piangono e son tormentati per la colpa medesima, ch'ei non son tante le lingue infra la Savena, fiume che passa lungo Bologna e va verso Romagna, e il Reno, che le corre da l'altra banda, avvezze e assuefatte a dir <emph>sipa</emph>, in cambio che diciamo noi <emph>sì</emph>. Ove è da notare che la città di Bologna doveva essere in quei tempi, o quasi sola, o molto macchiata di questo vizio di tenere poco conto della onestà delle donne, mercè, da la parte degli uomini, della grande avarizia che regnava (secondo che dice il testo) nel lor seno, e da quella delle donne, della dolcezza de 'l lor sangue, la qual non fu mai troppo vaga, come scrive il Boccaccio, delle lacrime e de i sospiri de gli amanti. Nel qual mentre che questo spirito parlava in questa maniera, dice il testo ch'ei sopraggiunse uno di quei demoni; e dandogli, acciò che egli andassi via con gli altri, una grande sferzata, gli disse: <emph>Ruffian, qui non son femine da conio,</emph> cioè da esser corrotte con danari. La qual cosa finge il Poeta, per dar verisimile a la favola, e dipoi per avvertire gli uomini, che non si lascino cadere in oppinione di esser macchiati di qualche vizio, perciò che ei si pensa poi sempre ch'ei non faccino e non pensino mai altro in tutte le cose nelle quali ei si travagliono. <add resp="ed">[67-99]</add> Dopo questo seguita il testo: <emph>Io mi raggiunsi con la scorta mia;</emph> nel quale il Poeta, insino a quel verso il quale dice: <emph>Già eravam là 've lo stretto calle,</emph> racconta, seguitando la narrazion sua, come essendo eglino arrivati dove incominciava da un scoglio, che usciva fuor de' fianchi della ripa, il ponte che passa di sopra a tutte, salirno facilissimamente sopra il suo arco. Al mezzo del quale arrivati ch'ei furono, dice che Virgilio lo fece porre a seder in su la sponda di quello, ma col viso volto in verso la parte donde eglino erano venuti, acciò ch'ei vedessi quegli che correvano pel verso che erano camminati loro, in quel modo ch'egli aveva fatto fino a quivi quegli ch'eran corsi loro incontro; e questi son quegli che, come noi dicemmo di sopra, ingannon le donne per cavarsi le voglie loro, non per condurle ad altri, come quei primi. E infra questi, mentre ch'egli ragguardava per veder se ei ne conosceva alcuno, come ei fece in quegli altri quel M. Venetico bolognese, dice che Virgilio gli mostrò Iasone, figliuol di Esone re di Colchi, raccontandogli come egli ingannò Medea e Isifile regina di Lenno, e che dipoi che ei si ebbe cavate di loro le sue voglie, ei non osservò loro nè fede nè promessa alcuna ch'egli avessi fatto loro. Le istorie delle quale son racconte diligentemente da 'l Landino, sì che legga il suo commento chi volessi vederle. E questo giudicando il Poeta che sia a bastanza in trattar di quegli che questa prima bolgia <emph>azzanna</emph> (metafora tolta da quegli animali che hanno zanne, che per tal cagione ritengon forte quel che pigliano), giudicando ancor noi che sia a bastanza a la lezione nostra, faremo qui fine.</p></div3>
<div3 type="capitolo"><head>LEZIONE SETTIMA <add resp="ed">[vv. 100-136]</add></head>
<p><quote rend="block"><lg><l>Già eravam là 've lo stretto calle</l>
<l>Con l'argine secondo s'incrocicchia,</l>
<l>E fa da quello al un altr'arco spalle.</l></lg>
<lg><l>Quivi sentimmo gente, che si nicchia</l>
<l>Ne l'altra bolgia, e che col muso sbuffa,</l>
<l>E sè medesma con le palme picchia.</l></lg></quote></p>
<p><add resp="ed">[100-105]</add> Avendo trattato fino a qui il Poeta in questo capitolo della prima delle dieci bolge, tratta ora, da qui al fine, della seconda. Nella quale egli pone che sia punita, nel modo che voi intenderete di sotto, l'adulazione; spezie ancora ella di fraude, ma che non offende ancora ella gravemente il consorzio umano; perchè è, come mostra Plutarco in quella opera ch'ei fa della differenza la quale è fra lo amico e lo adulatore, di qualche utilità a chi la conosce, e non si lascia ingannar da le sue lusinghe. Per la qual cosa è non solamente utile, ma necessario, a voler intender bene il testo, innanzi che noi cominciamo a esporlo, veder quel ch'ella propiamente sia, e quando ella è peccato o no, e di che sorte peccato. Laonde è da sapere che l'adulazione non è altro, secondo i nostri teologi, che una falsità commessa, o nel parlare, o in gesti e in sembianti che esprimon i concetti della nostra mente, dando qualche vana lode al prossimo, o scusando, e quello che è peggio, lodando qualche vizio ch'è in lui, solamente per compiacergli e renderselo benivolo, e dipoi, mediante tal benevolenza, cavar da lo adulato qualche comodo particulare. Onde si vede la prima cosa, moralmente parlando, ch'ella è opposta e contraria per retta linea a la iustizia; perciò che lo intento principale della iustizia è ch'ei sia dato a ciascun quel che gli conviene; e della adulazione, quel che gli piace e quel che gli diletta. Per la qual cosa, desiderando naturalmente ciascuno l'esser lodato, e avendo in odio l'esser biasimato, lo adulatore loda sempre nello adulato tutto quel ch'egli fa, e attribuiscegli di quelle virtù ch'ei non ha, e se ne ha alcuna, le loda e innalza insino al cielo; e per il contrario, se egli ha vizio alcuno, o ei lo niega, o ei l'abbassa e fa minore ch'ei non è. Per la qual cagione diceva Plutarco che gli adulatori son simili ad alcuni specchi, che mostron sempre le cose maggiori o minori ch'elle non sono, e non mai secondo il vero. Vedete adunque quanto sia pestifero e nocivo, parlando moralmente, il vizio dell'adulazione; poi che la spegne i buoni costumi, guasta e corrompe la sincerità dell'uomo, del quale non è cosa alcuna peggiore quando egli è rio, e spaccia e spegne la iustizia, la quale è ella sola quella che mantiene il consorzio umano; e tanto maggiormente, esercitandosi quegli che sono macchiati di tal vizio, e stando sempre attorno a' principi e a le persone grandi, da' quali depende il male e il bene di più, perchè ei possono cavare più comodi da loro, che da le persone private. Vengon, dopo gli scrittori morali e gentili, i Cristiani e i teologi; e dicono l'adulazion esser, oltre a di questo, peccato contro a la legge cristiana; con ciò sia cosa che la legge cristiana sia fondata principalmente in su la carità del prossimo e in su la verità, e l'adulazione in su l'amor propio e in su la falsità; ma ch'ella non è già sempre peccato mortale, ma quando mortale e quando veniale. E per dichiarazione di questo dicono, e particularmente Alessandro d'Ales e Agnolo de Clavasio, che in quattro modi può commettersi adulazione. Il primo è attribuire una virtù a chi non l'ha; il secondo, lodando uno più ch'ei non merita; e nessuno di questi due modi tengono detti teologi che sia peccato mortale, ma sì ben veniale per cagion di parlar il falso. Il terzo è lodando un vizio che un abbia; e il quarto è mostrare che un vizio non sia vizio, con ricoprirlo almanco con ragioni apparenti, se non vere; e questi due modi ultimi, perchè ei sono contro a la carità cristiana, tengon detti teologi che sieno peccato mortale. Per il che tiene il Poeta nostro ch'ei sia punito in questa seconda bolgia. A la quale arrivando egli, e volendola descrivere, dice: noi eravamo già arrivati ove lo <emph>stretto calle</emph>, cioè il piano del primo ponte sopra del quale ei camminavano, s'incrocicchia con l'argine del secondo; da la qual cosa, rispetto a esso argine che passa infra l'una bolgia e l'altra, nasce una croce. Nel qual luogo ei dice che incominciarono a sentir gente che <emph>si nicchiava</emph>, cioè che si rammaricava con voce così alquanto debole (perciò che <emph>nicchiare</emph> significa nella lingua nostra quel cominciarsi a rammaricar pianamente, che fanno le donne gravide, quando incominciono loro le prime doglie; onde si dice di loro, quando giungon a tal termine: <emph>elle incominciono a nicchiare</emph>), e che <emph>sbuffava col muso</emph>, cioè colla bocca e col naso, a guisa di chi vuole discostarsi da 'l viso qualche cosa che gli dispiace; e che <emph>si picchiava</emph> e batteva <emph>con le palme</emph>, il che è segno di dolore e di miseria. <add resp="ed">[106-114]</add> Dopo la qual cosa, seguitando egli di descrivere detta bolgia, ei dice:
<quote rend="block"><lg><l>Le ripe eron grommate d'una muffa</l>
<l>Per l'alito di giù che vi si impasta,</l>
<l>Che con gli occhi e col naso facea zuffa.</l></lg>
<lg><l>Lo fondo è cupo sì ch'ei non ci basta</l>
<l>Loco a veder senza montare il dosso</l>
<l>De l'arco, ove lo scoglio più sovrasta.</l></lg>
<lg><l>Quivi venimmo, e quivi giù nel fosso</l>
<l>Vidi gente attuffata in uno sterco,</l>
<l>Che da gli uman privati parea mosso.</l></lg></quote>
Scrive il Trissino, uomo molto celebrato a' nostri tempi nella lingua greca e nella latina, in quel proemio ch'ei fa nella sua <title>Italia liberata</title>, che lo essere stato Omero tanto lodato nasce infra l'altre cagioni da questa, che le azioni ch'egli scrive son espresse da lui con parole tanto propie, che a chi le legge par propiamente essere a la presenza loro e vederle, e ch'ei non si cura, per dar loro tal energia e tal forza, usar talvolta comparazioni e parole bassissime, pur ch'elle sien propie ed esprimino bene i concetti; il che non avviene a la maggior parte de' poeti latini, per aver eglino atteso a fare i loro versi alti e gonfiati, usando in molti luoghi, in luogo di parole basse, circunlocuzioni, traslazioni e altri modi di dire, che fanno dipoi apparir esse azioni manco vive e manco efficaci, e più tosto belle che vere; come avviene a un pittore, che ritraendo una testa naturale che ha qualche parte brutta, fa, lasciando essa parte brutta indietro, più tosto una bella testa, che una che somigli. Questa lode, che dà il Trissino a Omero, quanto ella si convenga ancora a Dante nostro, si vede in moltissimi luoghi di questo suo poema, ma particularmente in questo. Ove io non credo ch'ei sia possibile descrivere meglio un luogo schifo e sozzo, che faccia qui egli. E questo nasce, perchè le parole ch'egli usa delle ripe (in cambio ch'elle eron ricoperte, ch'elle eron <emph>grommate</emph>; in cambio di bruttura, o altra simil parola, <emph>muffa</emph>; in cambio di vapore, <emph>alito</emph>; e di appiccare, <emph>impastare</emph>), son tanto proprie, che chi le considera non può immaginarsi una cosa nè più brutta nè più fastidiosa. E se nulla pur mancava, quel modo del parlare ch'egli usa dipoi, dicendo ch'ei <emph>faceva zuffa</emph>, cioè non era manco molesto e dispiacevole a gli <emph>occhi</emph> per la sua bruttura, che al <emph>naso</emph> per il suo mal odore, gli dà (se voi lo considerate bene) la sua ultima perfezione. Dopo la qualità del qual sito, passando egli a la forma e a la figura, egli dice ch'egli era tanto cupo, ch'ei non potevano scorgere il fondo, se ei non salivan sopra <emph>il dosso</emph>, cioè sopra il colmo de l'arco che gli <emph>sovrasta</emph>, cioè passa di sopra. Ove finalmente arrivando, dice che videro nel fondo d'esso fosso gente attuffata e rinvolta in uno sterco, che parea mosso e derivato <emph>da gli umani privati</emph>, cioè da quei luoghi che l'uomo, come animal civile, usa nelle più secrete parti delle sue abitazioni per deporvi le superfluità naturali. Nè poteva il nostro Poeta, se voi considerate bene, trovar pena che più convenisse a gli adulatori, se ben ei par ch'ella abbia alquanto del sozzo; con ciò sia ch'ella dimostri insieme e la qualità loro, e lo stato vile e infelice nel quale ei si conducon finalmente tutti, se già o la loro buona fortuna non gli provede, o la morte non dà lor fine avanti ch'ei sien conosciuti. Perciò che lo <emph>sterco</emph>, nel quale ei son attuffati (che non è altro che la superfluità e la feccia del cibo de l'uomo, gittato da parte da la natura, per non essere in lui più cosa alcuna utile a l'uomo), dimostra come gli adulatori sono ancor eglino similmente la feccia de gli altri uomini; onde son gittati da parte da quei che son veramente uomini, che sono i savi e i prudenti, come quegli ne' quali non è parte alcuna utile al consorzio umano e al vivere comune. Il puzzo ch'esce da lo sterco quanto più altrui lo travaglia, dimostra il danno che si trae da loro quanto più altrui gli conversa. La poca stima che si fa dello sterco umano (chè tale era questo, secondo che dice il testo; perciò che quegli de gli altri animali si adoperono a ingrassare i campi, il che non si fa di quel de l'uomo, perchè per esser troppo caldo riarde la terra), dimostra lo stato loro, e quanto ei son poco stimati da chi gli conosce, e la poca fede che si dà a le parole, a' consigli e a le testimonianze loro. Per il che diceva Plutarco, che tanto quanto l'amicizia è cosa giovevole a l'uomo, onde ella debbe esser cerca e bramata da ciascuno, tanto gli è per il contrario l'adulazione nocevole, onde ella debbe esser odiata e fuggita da ogni uomo.
<quote rend="block"><lg><l>E mentre che laggiù con gli occhi cerco,</l>
<l>Vidi un col capo sì di merda lordo,</l>
<l>Ch'ei non parea s'era laico o cherco.</l></lg>
<lg><l>Quei mi gridò: perchè sei tu sì ingordo</l>
<l>Di ragguardar più me, che gli altri brutti?</l>
<l>Ed io a lui: perchè, se ben ricordo,</l></lg>
<lg><l>Già ti ho veduto co' capelli asciutti,</l>
<l>E sei Alesso Interminei da Lucca,</l></lg></quote>
e quel che segue.</p>
<p><add resp="ed">[115-126]</add> Ragguardando il Poeta, benchè ella fusse tanto brutta, per questa bolgia, dice che vide uno tanto lordo e imbrattato di merda il capo, ch'ei non si scorgeva se egli era laico o cherico, cioè s'egli aveva i capelli o era raso. Il testo è facilissimo; nè occorre altro se non avvertir alcuni, i quali biasimono il Poeta d'aver usato questa voce <emph>merda</emph>, che in un poema eroico, come è questo, ove si ha tal volta a parlare d'una cosa più volte, non si disdice, per variare, usar qualche voce non così approvata; e di più, che in quei tempi si usava molto imitare gli scrittori latini, e appresso di loro non era tal voce rifiutata; e ne avete l'esempio di Orazio che la usò ne' suoi <title>Sermoni</title>, e nientedimanco è tenuto un poeta tanto bello; e oltre a di questo, che quando il Poeta scrisse questa opera, la lingua nostra non era in tanta perfezione, quanto ella è oggi; onde pareva che ogni volta ch'ei si poteva imitare la latina si facessi bene, dove oggi pare ad alcuni ch'ei si debba più tosto schifar la pronunzia, e molti altri modi che son nella lingua latina, e servirsi di quegli che la nostra si ha fatti suoi mediante l'uso e l'approbazione de' buoni scrittori suoi. E per questa cagione si potrebbe rispondere a questi nasuti, che pute loro così ogni cosellina, che Dante non fuggì di usare questa parola, avendola usata i Latini, e particularmente ne' suoi <title>Sermoni</title> Orazio, che fu tenuto poeta tanto dotto e tanto elegante. Riconoscendo adunque il Poeta nostro questo spirito così <emph>lordo</emph>, cioè imbrattato (chè così significa nella nostra lingua questa voce), e per tal cagione indirizzandogli e fissandogli addosso gli occhi, fu domandato da lui, perchè ei ragguardava così più lui che quegli altri mal conci. Al quale ei risponde che lo faceva, perch'ei si ricordava d'averlo veduto altre volte fuori di quella bruttura, soggiugnendo, per renderlo certo di tal cosa, com'egli era Alesso de gl'Interminegli da Lucca. Del quale riferisce lo Imolese, com'egli fu Cavaliere, ma grandissimo corteggiatore di gran personaggi, appresso de' quali ei non attendeva ad altro che a adulare; sì com'egli confessa da sè nel testo, dicendo come quivi l'aveva condotto e <emph>sommerso</emph> in quella bruttura l'adulazion, della quale ei <emph>non ebbe mai stucca</emph> e sazia <emph>la lingua</emph> mentre che ei visse. Delle quali cose volendo mostrare il Poeta ch'egli non poco si vergognassi, dice che come ei s'accorse che Dante l'aveva riconosciuto, ch'ei cominciò a percuotersi fortemente con le palme delle mani la <emph>zucca</emph>, cioè il capo.
<quote rend="block"><lg><l>Appresso ciò lo Duca: fa' che pinghe,</l>
<l>Mi disse, il viso un poco più avante,</l>
<l>Sì che la faccia ben con gli occhi attinghe</l></lg>
<lg><l>Di quella sozza e scapigliata fante,</l>
<l>Che là si graffia con l'unghie merdose,</l>
<l>Ed or s'accoscia ed ora in piede stante.</l></lg>
<lg><l>Taide la puttana è, che rispose</l>
<l>Al drudo suo, quando ei disse: ho io grazie</l>
<l>Grandi appo te? anzi maravigliose.</l></lg>
<lg><l>E quinci sien le nostre viste sazie.</l></lg></quote>
<add resp="ed">[127-136]</add> Ultimamente egli pone, quasi che per la stessa adulazione, le meretrici, come quelle che non attendon ad altro che a adulare e lusingare i giovani, per legargli ne' loro amori, e per farsegli schiavi. E per loro egli pone quella Taide tanto famosa, della quale scrive Terenzio. Ove, perchè egli attribuisce quelle parole, che disse Gnatone al suo drudo e innamorato, a lei, sono stati alcuni che hanno pensato ch'ei non voglia dir di lei, ma di quella Taide da Corinto, della quale fa menzione Aulo Gellio; e altri di Dalide che tagliò a Sansone i capegli. A la qual cosa credo io che si potrebbe ancor dire che il Poeta abbia posto la cagione per lo effetto; perchè se bene ei le disse Gnatone, e non ella, la cagione ne fu ella. E anche si potrebbe forse ancor dire ch'ei fusse error di lingua fatto da 'l Poeta; perchè egli era in un esempio, ove non si pensa poi molto più, trovato che altrui lo ha. E ne avete l'esperienza di Aristotile, il quale trattando nella sua <title>Retorica</title> della compassione, scambia, nello addurre uno esempio, da 'l padre al figliuolo; perciò che egli attribuisce, come dimostra in quel luogo Pier Vettori, ad Amasi re d'Egitto quel che avvenne a Sammenito suo figliuolo. Ultimamente ci è da considerare che questa voce <emph>fante</emph>, con la quale il Poeta chiama questa Taide, non vuol dire <emph>serva</emph>, come ella significa comunemente nella lingua nostra (perchè Taide non fu mai fantesca), ma vuol dire <emph>parlante</emph>; nel quale significato la usò similmente il Poeta nel Purgatorio, quando ei disse, parlando del modo come si generi l'uomo nel ventre della madre: <emph>Ma come d'animal divenga fante;</emph> alludendo a la natura delle donne, che parlon comunemente più che gli uomini. E qui, parendo che le lor viste fussero sazie del ragguardare più questa bolgia, il Poeta pone ultimamente fine a questo capitolo.</p></div3></div2>
<div2 type="parte" n="CANTO XIX">
<div3 type="capitolo"><head>LEZIONE OTTAVA <add resp="ed">[vv. 1-9]</add></head>
<p><quote rend="block"><lg><l>O Simon Mago, o miseri seguaci,</l>
<l>Che le cose di Dio, che di bontate</l>
<l>Deono essere spose, e voi rapaci</l></lg>
<lg><l>Per oro e per argento adulterate,</l>
<l>Or convien che per voi suoni la tromba,</l>
<l>Però che nella terza bolgia state.</l></lg></quote></p>
<p><add resp="ed">[1-6]</add> Aveva il sozzo e brutto aspetto della seconda fossa di Malebolge sazii e stucchi di maniera gli occhi de' nostri poeti, che temendo Dante che il più trattarne non facessi il medesimo effetto a gli orecchi de gli auditori, si partì di quel luogo; e seguitando pure Virgilio, pose fine al capitolo passato. Laonde essendo arrivati, seguitando il lor cammino, in luogo ove ei cominciarono a scoprir la terza, egli incominciò questo altro col bello e maraviglioso principio che voi vedete, prima esclamando contro a lo inventore di così grave peccato e contro a quegli che ne son macchiati, e dipoi dimostrando con questa bella metafora del matrimonio e di spose e di adulteri, che cosa sia veramente e propiamente Simonia. Ove, avanti che noi passiamo più oltre, mi pare ch'ei sia a proposito dimostrare in che modo ella caggia sotto la fraude, parendo ad alcuni ch'ella non possa chiamarsi così, commettendosi ella d'accordo infra le parti, ciascuna delle quali sa certamente quel ch'ella fa; onde non resta alcuna di loro defraudata o ingannata. Per notizia della quale cosa voi avete a sapere, che ei s'inganna il prossimo (dicono i nostri teologi), non solamente quando tu gli fai fare una cosa ch'ei non sa o non conosce ch'ella sia ingiusta, onde ei pare ch'ei resti ingannato; ma qualunche volta tu lo corrompi e induci con qualche mezzo efficace, e che possa in lui, a violar la iustizia e offender Dio. E per tal cagione disse San Tommaso, che la simonia è una volontà ingiusta studiosamente di vendere e comperare le cose spirituali con prezzi e mezzi temporali. E che la simonia sia contro a l'onor di Dio e la iustizia, è provato da essi teologi da queste tre cose. La prima, da la disconvenienza de' mezzi; perciò che le cose sacre e spirituali son tanto più degne delle profane e temporali, ch'ei non è mai giusto contracambio il permutarle. La seconda è il modo, il quale è del tutto contrario a quello col quale son stati dati da Dio a noi i sacramenti, l'ordine sacerdotale e gli altri gradi ecclesiastici, e sono state dedicate da noi a lui le cose sacre, cioè le chiese, gli ornamenti e le facultà di quelle; chè tutto è stato gratamente e per amore. E la terza è il non avere autorità; perchè se noi parliamo de' sacramenti, quello che gli dà è Dio; e al sacerdote, che concorre in tal caso come strumento, è stato comandato da Dio, ch'egli gli dia gratis, sì come gli riceve ancora egli gratis da lui. E se noi parliamo delle cose sacre, quegli che le posseggono ne sono amministratori, e non signori e padroni assoluti. Per tutte queste cagioni essendo adunque la simonia peccato mortale, perchè è contro a la volontà di Dio e a la carità cristiana; e commesso con fraude, perchè opera, per mezzo di danari, di degnità e di altri comodi temporali, che l'uomo profani e usi male i sacramenti e le cose dedicate al culto divino; il Poeta mette i simoniaci nello inferno, e dentro a Malebolge ove son puniti i fraudolenti. A la bolgia de' quali essendo egli arrivato, esclama primieramente, per eccitare gli animi de' lettori, contro a lo inventore di esso peccato, e dipoi contro a' suoi seguaci. Onde dice: <emph>O Simon Mago</emph>; il quale Simone, secondo che scrive Clemente nel suo <title>Itinerario</title>, fu di Sammaria. E fu uomo tanto ambizioso e desideroso d'esser ammirato, non che onorato, ch'ei dette gran tempo opera a l'arte magica, solamente per tirare gli uomini per mezzo di molte opere che si fanno con tale arte, con lo aiuto e mezzo de' demonii, che appariscon miracolose. Nel quale tempo arrivando Filippo Apostolo in Sammaria, e incominciando a predicare lo Evangelio, e dare la grazia di Dio a coloro che credevano, e si battezzavano, col por loro le mani sopra il capo, onde conseguivano molti di loro la podestà di far miracoli; Simone gli offerse certa quantità di danari, se ei voleva dare ancor questa grazia a lui, con autorità ch'ei potesse conferirla ancora egli a chi ei voleva. Laonde essendo maladetto da lui e dagli altri Apostoli, e discacciato come etnico e maladetto, se ne fuggì a Roma; ove finalmente ei morì per opera di Pietro Apostolo, che comandò a i demonii, da' quali ei si era fatto portare un giorno, per mostrar di far miracoli, in aria, che lo lasciasser cadere in terra. Essendo adunque stato il primo questo Simone, che aveva voluto comperar le grazie di Dio con danari, è stato di poi chiamato questo peccato simonia universalmente da ciascuno. Il figliuolo del nostro Poeta, chiamato M. Piero, dottore di legge, il quale commento, come scrive infra gli altri il Landino, questa opera (una copia del qual commento, che io ho tenuto sempre insino a qui che fusse d'un suo nipote, e per del nipote la ho sempre sino a qui allegata; dove oggi io mi sono accertato ch'ella è di M. Piero suo figliuolo, rispetto a certe parole che son nella fine che lo dicono, e io non le avevo considerate, e per certo rispetto di alcune altre, ma molte scure, che son nel principio), dice ch'ei si ritruovano di tre sorte simoniaci. I primi de' quali si chiamon Simoniaci pel nome propio, i secondi Ghiezziti e i terzi Coriti. Simoniaci son quegli che cercon comperare le cose sacre con danari, come voi avete inteso che volse fare Simon Mago da gli Apostoli; onde son detti così da lui. Ghiezziti si chiamon quei che le vendono; e son detti così da Ghiezzi, discepolo di Eliseo profeta, il quale andò dietro a Naman di Siria, da poi che Eliseo lo ebbe guarito della lebbra, e chiesegli da parte di Eliseo certa quantità di danari; la qual cosa risapendo Eliseo lo maladisse, e fece tornar la lebbra addosso a lui. E Coriti si chiamon quegli che le occupono e se ne insignoriscono per forza, per fraude, o per altre vie simili; detti così da quel Core, del quale è scritto nel <title>Libro de' Numeri</title>, che avendo rubato fraudolentemente l'ordine sacerdotale, venne il fuoco dal cielo sopra di lui, e sopra di cinquanta Leviti ch'erono stati consapevoli seco a commettere tale sacrilegio. E contro a tutte a tre queste spezie di simoniaci (dice questo M. Piero suo figliuolo) volendo esclamare il Poeta, intende per <emph>Simon Mago</emph> i primi, cioè quei che comperono; per <emph>miseri seguaci</emph> i secondi, cioè quei che vendono, perciò che a ogni compera consegue di necessità la vendita; e per <emph>lupi rapaci</emph> i terzi, che son quegli che occupono, come noi dicemmo di sopra, le cose sacre per violenza e per rapina. E dice a tutti a tre, dimostrando intanto che cosa sia propiamente simonia: voi <emph>adulterate</emph>, cioè profanate e tirate a umano uso, <emph>le cose di Dio</emph>, che debbono <emph>essere spose di bontà</emph> e di pudicizia, <emph>per mezzo di oro e d'argento</emph>, in quel modo che adultera, e leva l'adultero, corrompendola con doni e altri mezzi, la sposa da la osservanza del matrimonio con colui che è veramente suo sposo legittimo; o veramente togliete le degnità sacerdotali da coloro che per la bontà loro le meritono (onde si possono chiamare veramente lor sposi), e mettetele al servizio e sotto la podestà di quelli che non le tengon come spose, ma come schiave e come meretrici. Dopo la qual cosa ei soggiugne: ei <emph>conviene</emph>, e ricerca il mio poema, ch'io <emph>suoni or per voi la tromba</emph>, cioè manifesti il peccato vostro, chiamando gli uomini ad ascoltare le mie parole, a guisa che fanno i banditori i popoli a udir i loro bandi con la tromba, come dice il Landino; ma (e questo è miglior senso) che io vi rimproveri e rinfacci le scelerità vostre, innalzando per maggiore spavento vostro la voce mia a guisa di tromba, in quel modo che commesse Dio a Isaia che facesse, quando, mandandolo ad annunziare le scelerità sue al popolo Ebreo, gli disse: <foreign lang="lat">clama, ne cesses, exalta sicut tuba vocem tuam</foreign>; perciò che il suono della tromba ha un certo che di grande e spaventoso, che sbigottisce il perdente, e dà animo e valore al vincente. E per tali cagioni ella si usa nelle guerre e negli eserciti publicamente, dove gli altri strumenti che hanno del dolce e del lascivo, onde inducono negli animi certa consolazione e certe delizie, si usono nelle camere privatamente negli ozii e nelle lascivie, o veramente per consolazione de l'animo, quando altrui lo ha travagliato da qualche dispiacere; sì come scrive Virgilio, che faceva quel Polifemo gigante la sua sampogna; onde dice: <foreign lang="lat">Solamenque mali de collo fistula pendet.</foreign> Conviene adunque che io manifesti quanto sia grave il peccato vostro, e in che inferno di confusione e di miseria ei vi conduce; perciò che voi <emph>state</emph> e siate puniti da la divina iustizia in questa terza fossa di Malebolge. <add resp="ed">[7-9]</add> E detto questo, egli resta di apostrofare con essi simoniaci; e rivolge il parlar suo a seguitare la narrazion sua, e dice:
<quote rend="block"><lg><l>Già eravam a la seguente tomba</l>
<l>Montati, dello scoglio in quella parte,</l>
<l>Ch'appunto sopra mezzo il fosso piomba.</l></lg></quote>
Facendo questo ponte, che attraversa quel piano di Malebolge che resta a torno a torno infra i fianchi del burrato e il tondo del vano, che noi vi mostrammo di sopra ch'e nel mezzo a guisa d'un pozzo, diviso in dieci fosse nel modo che vi fu dimostrato da noi, uno arco sopra ciascuna di loro, i fianchi del quale pontono nell'argine della fossa sopra della quale sono; e non essendo, infra arco e arco, ripieno quel basso ch'è infra il colmo de l'uno e de l'altro, fatto da essi fianchi che si abbassono, per andare a pontare negli argini di dette fosse, a rincontro l'uno de l'altro; ne nasce, che se bene quando uno è in sul colmo d'un arco, egli scorge in qualche modo l'altra fossa che seguita a quello, come ei piglia la via per andare in su 'l colmo dell'altro ponte, ch'ei si abbassi e perda quella di veduta, e non la vegga più insino a che ei ricominci a salire sopra l'arco che l'attraversa. E così avendo fatto i nostri poeti, dice il testo ch'eglino erano già camminati tanto, ch'eglino erano arrivati (salendo sopra lo scoglio che fa arco a essa fossa che seguita) in quella parte di esso scoglio che <emph>piomba</emph>, cioè è posto appunto per linea perpendiculare e diritta, sopra il mezzo d'essa fossa. Questo verbo <emph>piomba</emph> e <emph>piombare</emph>, tolto dagli architettori, significa propiamente <emph>soprastare per linea retta e perpendiculare</emph>, cioè indiritta da un peso (perciocchè tutti i pesi traggon dirittamente al centro, come sa quasi ognuno e dice il Poeta nostro nell'ultimo di questa cantica), sopra a una cosa ch'ei ti sia di sotto. Ed è tratto da quel modo che usano essi architettori, quando ei vogliono fare una facciata d'un muro diritta, o rizzare una colonna che non penda verso banda alcuna, che la regolano da una corda a la quale sia appiccato qualche peso. E perchè ei tolgono per lo più un piombo, ei lo chiamon <emph>piombare</emph>, sapendo (come noi dicemmo di sopra) che ogni peso tende e va per linea retta al centro. Da questa regola del <emph>piombare</emph> nel modo che si è detto, per por le cose per lo ritto diritte, hanno dipoi cavato gli architettori medesimi quella del por medesimamente diritte quelle che hanno a stare a piano, chiamata da loro <emph>squadrare</emph>. E questo è stato fatto da loro col fondamento di quella proposizione d'Euclide, ove ei pruova che ogni volta ch'ei saranno due linee rette, e che l'una di loro cadrà sopra l'altra perpendicularmente, che tutti gli angoli che ne nasceranno (o sia uno, come quando l'una cade in su la punta de l'altra e fa squadra; o sieno due, come quando ella cade nel mezzo dell'altra; o sieno quattro, come quando ella la taglia e fa una croce), saranno retti, e per conseguenza equali e non punto maggiori l'uno de l'altro; e che quando ei ne nascerà l'uno ottuso, cioè maggiore, e l'altro acuto, cioè minore, tal cosa avverrà, perchè una di loro non cadrà perpendicularmente e per il diritto sopra l'altra. Sapendo adunque costoro, per la ragione del centro detto di sopra, che la linea che nasce dalla corda tirata da 'l piombo è retta per il diritto, e facendola cadere in su una a piano, e veggendo che gli angoli che ne nascono non sono retti, sanno ch'ei procede chè una d'esse linee non è retta ella; e non potendo essere quella che cade per il diritto, ch'ei conviene che sia quella ch'è a piano; onde l'alzono o abbassono tanto, o da l'una parte o da l'altra, che gli angoli ne nascon retti, e così truovon finalmente il piano. Essendo adunque arrivati i nostri poeti appunto in su 'l mezzo de l'arco del ponte ch'è sopra questa terza fossa, dice rettamente il Poeta, ch'erano in quella parte <emph>Ch'appunto sopra mezzo il fosso piomba;</emph> modo di parlare tanto usato da i nostri antichi, ch'ei chiamavan certe buche, ch'eglino usavan fare sopra a le porte delle fortezze a diritto per lasciar cadere sopra il capo di quei che s'accostavano a la porta pietre o altro, <emph>piombatoi</emph>. E questo basti per la lezione di oggi.</p></div3>
<div3 type="capitolo"><head>LEZIONE NONA <add resp="ed">[vv. 10-51]</add></head>
<p><quote rend="block"><lg><l>O somma sapienza, quanta è l'arte</l>
<l>Che mostri in cielo, in terra e nel mal mondo,</l>
<l>E quanto giusto tua virtù comparte!</l></lg></quote></p>
<p><add resp="ed">[10-12]</add> Arrivati i nostri poeti, come voi intendeste nella lezion passata, in su il mezzo del ponte che passa sopra questa terza bolgia de' simoniaci, e indirizzando Dante gli occhi nel fondo di quella, gli parve tanto maraviglioso e giusto il modo con il quale essi simoniaci son puniti da la divina sapienza, che egli esclamò inverso di quella, dicendo, come voi vedete: Quanto è grande <emph>l'arte!</emph> il che non vuole inferire, se non, ella è tale e tanto maravigliosa, ch'ei non è possibile trovar lingua che possa esprimerla. La quale tu <emph>mostri</emph>, cioè si scorge, e nel cielo e in terra e <emph>nel mal mondo</emph>, cioè ne l'inferno; chiamato così da lui a differenza del nostro <emph>mondo</emph>, il quale si ha acquistato questo nome, che vuol dire ornato o ornamento, da 'l bello ordine con il quale egli è fabbricato; e nello inferno per il contrario <foreign lang="lat">nullus est ordo, sed sempiternus horror inhabitat</foreign>, diceva Iob. E quanto giustamente la <emph>virtù</emph> e bontà e potenza tua, che tutte sono il medesimo in Dio, <emph>comparte</emph>, essa tua sapienza, che ancora ella è il medesimo, nel cielo le tue grazie, in terra la tua providenza e nel mal mondo la tua iustizia. Le quali cose, perchè elle procedono tutte da la sapienza divina, egli chiama con gran dottrina e artificiosissimamente <emph>arte</emph>; perciò che come l'arte non si può conoscere nella mente dello artefice, ove ella è fondata per abito, ma si conosce e si vede nelle cose fabbricate con essa arte da lui, così la divina sapienza non si può conoscere in esso Dio ov'ella è fondata per essenza, perciò che ella è Dio stesso, <foreign lang="lat">et nemo novit patrem nisi filius</foreign>; ma si conosce e si scorge nelle cose governate e mantenute da lui, o sieno celesti o sieno terrene o sieno infernali; perchè tutte piegono le ginocchia e fanno reverenza al suo nome, e tutte confessono la gloria sua, come scrive Paulo: onde ben dice poco di sotto esso nostro Poeta, parlando di essa divina sapienza, che ella fece <add resp="ed">[così]</add> tutte le cose o che si comprendon con la mente o si conoscon co' sensi, ch'ei non è possibil contemplarle o considerarle senza venire in qualche gusto della grandezza e providenza sua.
<quote rend="block"><lg><l>Io vidi per le coste e per lo fondo</l>
<l>Piena la pietra livida di fori</l>
<l>D'un largo tutti, e ciascuno era tondo.</l></lg>
<lg><l>Non mi parean meno ampli nè maggiori</l>
<l>Che quei che son nel mio bel San Giovanni,</l>
<l>Fatti per luogo de' battezzatori;</l></lg>
<lg><l>L'un de gli quali, ancor non è molti anni,</l>
<l>Ruppi io per un che dentro v'annegava;</l>
<l>E questo sia suggel ch'ogni uomo sganni.</l></lg></quote>
<add resp="ed">[13-21]</add> Da poi che il Poeta, maravigliato del modo col quale la divina sapienza punisce questi peccatori, ebbe esclamato verso di lei come voi avete sentito, egli incomincia a narrar tal cosa diligentissimamente. E dice, incominciandosi da la qualità del luogo, che il fondo e le <emph>coste</emph>, cioè gli argini, di detta fossa la quale era di <emph>pietra livida</emph>, erano tutti pieni di <emph>fori</emph>, cioè di buche, tutte d'una larghezza medesima, e così ancor d'una medesima figura; perciò che tutte eran tonde. E fino a qui questo testo è facilissimo; ma quel che seguita confesso io bene di non intendere. Perciò che in S. Giovanni sono, intorno a la fonte grande del mezzo, quattro tondi che hanno di diametro circa a uno braccio, e sono affondi circa a braccia uno e uno quarto, e hanno il fondo ovato; i quali pare che sieno fatti più tosto per ornamento, che per altro. E stando così, non ci sarebbe difficultà alcuna; perchè s'intenderebbe che i fori e le buche, delle quali è piena questa terza bolgia, fussero simili a quegli che noi abbiamo detto. Ma la difficultà sta nelle cose ch'ei dice ora; e prima, ch'ei fussero fatti <emph>per luogo de' battezzatori</emph>. Ove gli espositori, e particularmente il figliuolo, lo Imolese e il Landino, dicono, ch'essendo in quei tempi un costume in Firenze d'indugiare a battezzare i bambini, che nascevano infra anno, a la settimana <foreign lang="lat">in albis</foreign>, era tanto il numero dei bambini e di quegli che gli tenevano a battesimo, ch'eglino avevano fatto queste buche ne' canti della fonte, perchè ei vi stessino dentro i battezzieri, acciò che il popolo non gl'impedissi; che tutto starebbe bene, ma le buche non son capaci, e massime per la lunghezza, ch'ei vi stessi un bambino, non che un uomo. Nè manco son capaci ch'ei vi possa affogare uno, come dice il Poeta, che abbattendosi un giorno a vedere, ne ruppe una di sua mano, e cavonnelo. La qual cosa affermando ancora il figliuolo, e soggiugnendo che quel che dice: <emph>E questo sia suggel ch'ogn'uno sganni,</emph> è detto da lui, perchè alcuni dissero ch'ei la ruppe per alterigia, e per non stimar molto allora le cose della religione; di che egli scusandosi dice: e questi che io scampai sia <emph>suggello</emph> e segno che sganni ogn'un che mi volessi calunniare; bisogna dire ch'elle stessero in altra maniera, ch'elle non stanno oggi, prima; perchè nel modo come elle stanno oggi non è possibile che uno vi affogassi, perchè non vi entrerrebbe mezzo; ed entrandovi, sarebbe facil cosa il cavarnelo senza avere a romperla, come ei dice che fece. La qual cosa sarebbe stata ancor difficilissima a fare, se elle fussero state come elle sono oggi, che son nel sodo del quadro della fonte ch'è racchiusa, di maniera ch'elle non si romperebbono mai, se non con martelli o pali o altri strumenti simili, e con molto tempo; sì che vedete come egli era possibile fare una cosa simile in S. Giovanni e di giorno, ch'ei non vi fussi concorso non piccol numero di popolo. E per tale cagione io confesso di non intendere tal cosa, nè manco intendere il Landino, che mostra d'intenderla egli, dicendo che colui che vi annegava vi cadde drento ripiegato. <add resp="ed">[22-30]</add> E per tanto io me ne torno al testo, il quale segue:
<quote rend="block"><lg><l>Fuor della bocca a ciascun soperchiava</l>
<l>D'un peccator gli piedi; e delle gambe</l>
<l>Insino al grosso, e l'altro dentro stava.</l></lg>
<lg><l>Le piante erono accese a tutti intrambe;</l>
<l>Perchè sì forte guizzavan le giunte,</l>
<l>Che spezzate averien ritorte e strambe.</l></lg>
<lg><l>Qual suole il fiammeggiar delle cose unte</l>
<l>Muoversi pur su per l'estrema buccia,</l>
<l>Tale era lì da' calcagni a le punte.</l></lg></quote>
Volendo dimostrar il Poeta, seguitando la narrazione sua, come in ciascuna di quelle buche era fitto un peccatore a capo di sotto, lo dice in questo modo, che fuori della bocca di ciascuna <emph>soperchiava</emph>, cioè avanzava, i piedi e <emph>insino al grosso delle gambe</emph>, e il resto era dentro. Ove gli espositori, intendendo per <emph>il grosso delle gambe</emph> le polpe, hanno poi difficultà (quando dice che per esser accese fiamme di fuoco <emph>entr'ambe</emph>, cioè fra l'una e l'altra, ei <emph>guizzavano</emph> e movevan sì forte le giunture, ch'eglino arebbono spezzate tutte le <emph>ritorte</emph>, che son quei legamenti de' rami d'arbori attorti, con che i villani legono le fastella della stipa, o <emph>strambe</emph>, che son quelle fune, fatte d'erbe secche e nervose, con le quali vengon legate le cuoia di verso la Barberia) di dire che giunture fussero queste. E dicono essere quelle de' piedi con le gambe; le quali non so io come si possin muovere così forte, nè manco trar calci, come ei dice poco di sotto ch'ei facevano. E però io direi che per <emph>il grosso della gamba</emph> si avessi a intendere la coscia, e fuggirei ogni difficultà, e salverei il tutto. E queste fiamme, le quali ei dice ch'erono accese fra le lor gambe, dice che andavan dipoi ardendo e fiammeggiando su per la estremità della buccia, in quella maniera ch'elle uson fare su per la superficie delle cose unte, andando pascendosi di quella untuosità della quale è ricoperta la superficie, come materia più disposta a ardere, che non son esse cose tutte.
<quote rend="block"><lg><l>Chi è colui, Maestro, che si cruccia</l>
<l>Guizzando più che gli altri suoi consorti,</l>
<l>Dissi io, e cui più rossa fiamma succia?</l></lg>
<lg><l>Ed egli a me: se tu vuoi ch'io ti porti</l>
<l>Laggiù per quella ripa che più giace,</l>
<l>Da lui saprai di sè e de' suoi torti.</l></lg>
<lg><l>Ed io: tanto mi è bel, quanto a te piace;</l>
<l>Tu sei signore, e sai che io non mi parto</l>
<l>Da 'l tuo volere, e sai quel che si tace.</l></lg>
<lg><l>Allor venimmo in su l'argine quarto;</l>
<l>Volgemmo e discendemmo a mano stanca</l>
<l>Laggiù nel fondo foracchiato ed arto.</l></lg>
<lg><l>E il buon Maestro ancor da la sua anca</l>
<l>Non mi dipose, fin mi giunse al rotto,</l>
<l>Di quei che sì piangeva con la zanca.</l></lg></quote></p>
<p><add resp="ed">[31-45]</add> Riguardando il Poeta questi peccatori, ne vide in fra gli altri uno che pareva che si crucciassi e adirassi più che alcuno de gli altri, guizzando e scagliando le gambe molto più forte e più spesso di loro. E la fiamma che lo consumava era molto più rossa, e infocata delle altre. Ove è posto nella construzione un <emph>cui</emph>, per <emph>lo quale</emph>, come ei fece ancor di sopra quando ei disse, parlando del cielo e di Dio: <emph>O felice colui</emph> cui <emph>ivi elegge.</emph> Per il che domandò Virgilio, chi ei fussi. A le quali parole Virgilio non rispose altramente se non dicendo: se tu vuoi, io ti porterò laggiù, ove egli è, per quella ripa <emph>che più giace</emph>, cioè, che è manco erta, e quivi tu potrai intender poi <emph>di lui</emph>, cioè chi egli è, e de' falli suoi, cioè delle colpe per le quali egli è dannato in quel luogo e a quella pena. Questo passo, ascoltator nobilissimi, è certamente un di quegli da non esser passato, come si dice per proverbio, col piè secco. E l'opinione mia è, salva sempre ogni altra migliore, che il Poeta ne abbia voluto con questa finzione avvertire, che a voler conoscere i peccati della simonia, non bisogna star loro discosto, cioè considerargli così da la lunge e generalmente, ma bisogna considerargli da presso, insino a cercar di cavargli de le proprie bocche di coloro che se ne travagliono, come fa fare qui Virgilio al Poeta nostro; tanto sono occulti, sottili e velati di apparenza di iustizia e di bene, e quello che è più, chiamati per nomi leciti e tanto onesti, che chi se ne stessi al loro significato non arebbe mai cognizione alcuna perfetta di loro. Onde avvien propiamente delle cose della simonia, come scrive Salustio che diceva Catone di quelle di Roma ne' tempi di Catellina, dicendo (come si legge in quella orazione ch'esso Salustio recita ch'ei fece sopra il deliberare, se egli era bene punire o perdonare a certi della fazione di Catellina), che infra gli altri cattivi termini, ne' quali era ridotta la loro Republica, era uno questo, ch'ella aveva perduti e smarriti i veri nomi delle cose; onde chiamavano l'audacia delle cose malfatte <emph>fortezza</emph>, e il donare la roba d'altrui <emph>liberalità</emph>. In questo grado medesimo è condotta la simonia; con ciò sia cosa ch'ella non chiami più le convenzioni e i patti suoi per i loro veri nomi; ma chiama per grazia di esempio gl'interessi <emph>pensioni</emph>, le vendite <emph>vicarie perpetue</emph>, e va' discorrendo. E oltre al chiamare con sì onesti nomi esse sue convenzioni, ella le abbellisce e onesta tanto con clausule, se non giuste, almanco apparenti (e ciò avviene perchè elle sono acconcie sempre da uomini pratichi nelle leggi), ch'ei bisogna, a volerle conoscere, appressarsi ben loro, come narra qui il testo che fece per consiglio e per aiuto di Virgilio il Poeta nostro. Il quale avendo risposto a Virgilio, che tanto <emph>gli era bel</emph>, cioè lo contentava, quanto piaceva a lui (modo di parlare provenzale; onde si fa dire il Poeta nel Purgatorio a Arnaldo di Provenza: <foreign lang="pro">Tan m'abbelis vottre cortes domande</foreign>), si lasciò portare in spalla da lui nel fondo della bolgia, e posar rasente la buca, nella quale era quel che si lamentava, dice il testo, così fortemente con le zanche, guizzandole e movendole più forte de gli altri. <add resp="ed">[46-51]</add> Ove giunto finalmente il Poeta nostro, e desideroso di saper chi ei fusse, dice il testo:
<quote rend="block"><lg><l>O quel che se', che il di su tien di sotto,</l>
<l>Anima trista come pal commessa,</l>
<l>Cominciai io a dir, se puoi, fa' motto.</l></lg>
<lg><l>Io stava come il frate che confessa</l>
<l>Lo perfido assassin, che poi che è fitto,</l>
<l>Richiama lui, perchè la morte cessa.</l></lg></quote>
Due cose fa il Poeta in questa parte del testo. L'una è, che egli, seguitando litteralmente la narrazion sua, domanda questo spirito chi egli è, chiamandolo, non per il nome suo, chè ei non lo sapeva, ma con dirgli: tu <emph>che il di su tieni di sotto</emph>. E l'altra è, ch'egli dimostra di nuovo allegoricamente con tal modo di parlare, come la simonia non è altro, come si disse di sopra, che svolgere e tirare per via di pecunia o di altre cose equivalenti i doni divini, dati da Dio agli uomini per la salute loro, e le cose dedicate da essi uomini al culto e a l'onor divino, al servizio e al comodo umano. Per il che significare il Poeta finge ch'ei tenghino nell'inferno, come voi vedete, <emph>il di su di sotto</emph>, cioè sien condotti in una confusione di ostinazione, ch'ei tenghino sempre l'animo e la intenzione a le cose del mondo, e ad acquistare onori, grandezze e ricchezze mondane, non si contentando o quietando mai, per grande che si sia la quantità ch'ei ne acquistino. E questo loro insaziabile desiderio, apportato ancora egli loro dal peccato per pena, volendo dimostrare il Poeta, finge che tutte le buche che sono in questa bolgia, nelle quali sono confitti a uso di palo a lo in giù questi simoniaci, sieno tonde (onde disse di sopra: <emph>e ciascuno era tondo</emph>); perciocchè ei non si truova figura alcuna, che sia più capace e contenga più nella grandezza sua, che la circulare. E questo nasce, perchè ella non ha nella circunferenza sua, cioè nella linea che la contiene, alcuno angolo; la natura de' quali è d'impedire e occupare; onde vedrete sempre, che quanto manco angoli arà una figura, tanto sarà di maggior capacità. In questo desiderio così insaziabile finge adunque il Poeta, per dimostrare la lor pena, che sieno fitti a lo in giù i simoniaci; di maniera ch'ei non apparisce di loro, se non le gambe e i piedi, i quali significono gli affetti e le passioni de l'uomo. E su per la pelle d'esse loro gambe e piedi dice che scorrono certe fiamme sottili, a guisa ch'elle fanno su per la superficie delle cose unte. Il che significa l'ardore del commettere simonia, che abbrucia loro continovamente gli affetti e la voglia. E la fiamma che abbruciava le gambe di questo, al quale parlava il Poeta, dice ch'era più rossa e infocata che le altre, per dimostrare che tal colpa, essendo egli stato (come voi intenderete) Sommo Pontefice, era in lui maggiore e più notabile, ch'ella non è in un'altra persona di minor grado. Onde, come da una materia che sia abbruciata da 'l fuoco nasce la fiamma tanto più o manco oscura, quanto ella partecipa più o manco del terrestre; tanto apparivano effetti più oscuri e più gravi in costui, ch'era Papa, che ne gli altri di più basso grado. Stava adunque il Poeta, dice il testo, aspettando che questo spirito gli rispondessi, in quel modo che sta il frate che confessa uno assassino, quando egli è giustiziato; che lo richiama tal volta a sè, con dire di volergli dire qualche cosa ch'egli aveva dimenticato, per far cessare e andare un poco più là la sua morte. La qual comparazione volendo intendere quanto sia a proposito, fa di mestieri sapere ch'egli era costume in quei tempi, secondo che scrive lo Imolese, di far morire gli assassini notabili e <emph>perfidi</emph>, come dice il testo, con sotterrargli vivi a capo di sotto. Onde avveniva tal volta che qualch'uno, poi ch'egli aveva fitto giù il capo, chiamava, innanzi ch'ei fussi ricoperto di terra, il confessoro, e volevagli parlare; laonde il confessoro bisognava che chinasse, per udirlo, la testa insin nella buca dove egli era. E in questo modo dice il Poeta nostro che stava ancora egli chinato a terra, rasente la buca nella quale era questo spirito, per aspettare la sua risposta. La quale come ella fusse, vi sarà dichiarato in quest'altra lezione.</p></div3>
<div3 type="capitolo"><head>LEZIONE DECIMA <add resp="ed">[vv. 52-87]</add></head>
<p><quote rend="block"><lg><l>Ed ei gridò: se' tu già costì ritto,</l>
<l>Se' tu già costì ritto, Bonifazio?</l>
<l>Di parecchi anni mi mentì lo scritto.</l></lg>
<lg><l>Sei tu sì tosto di quello aver sazio,</l>
<l>Per lo qual non temesti torre a inganno</l>
<l>La bella donna, e di poi farne strazio?</l></lg></quote></p>
<p><add resp="ed">[52-57]</add> Grande ingegno fu certamente quel del Poeta nostro; e chi ne volessi saggio, consideri ed esamini un po' diligentemente questo luogo particulare. Ove volendo egli tassare tre Pontefici, che furono a' tempi suoi macchiati di simonia, e non potendo mettergli tutti a tre in questo suo Inferno, perciò che nel 1300, quando egli scrive che vi scese, ne era vivo uno, e un altro ne fu creato dipoi nel 1304, finge così bella e artificiosa favola; che in questa bolgia de' simoniaci sia una buca sola, la quale serva per tutti i Pontefici macchiati di tal peccato, in questo modo: che quando ei ne muore uno, ei caggia a capo di sotto in detta buca, e spingendo più dentro nel fuoco quel ch'ei trova in su la bocca, si fermi in quel luogo, mezzo dentro e mezzo fuori, e stievi tanto ch'ei ne venga un altro, e faccia il medesimo a lui. Vivendo adunque, nel 1300 che Dante scese allo inferno, papa Bonifazio ottavo, il quale era uno de' tre Pontefici che noi dicemmo ch'ei voleva segnare, finge di trovar nella bocca della detta buca papa Niccola quarto, il quale era morto sino l'anno 1284. Il quale fu uomo, che per arricchire i suoi non perdonò a sorte alcuna di simonia, e prima innanzi ch'ei fusse eletto Papa, e poi in tutto il tempo ch'ei visse. E finge che questo papa Niccola sapessi, per via di certa profezia ch'egli vide mentre ch'egli era nel papato, che il primo Pontefice che avessi andare, per essere simoniaco, dopo lui a lo inferno aveva a essere Bonifazio ottavo, e che detto Bonifazio aveva a stare nel papato anni otto e mesi nove, e dopo lui ne aveva a essere fatto medesimamente per simonia uno altro. Sapendo adunque questo papa Niccola, come dopo lui era successo Martino, e a Martino Celestino, il quale rifiutò il papato, e dopo Celestino questo Bonifazio ottavo, il quale doveva cader dopo la morte sua in suo luogo e spigner lui più giù, ma che per essere stato eletto al ponteficato l'anno 1294, e avendo a star Papa otto anni e nove mesi, egli aveva a star ancor due anni e nove mesi vivo, e sapendo che in quel luogo non venivano se non Pontefici, si maravigliò molto forte, sentendosi così chiamare da Dante. Per il che, non aspettando altri che lui, gli rispose dicendo: <emph>se' tu già costì ritto, Bonifazio?</emph> se tu sei costì, lo scritto che io vidi <emph>mi mentì</emph> e non mi disse il vero a <emph>parecchi anni</emph>; da che può nascere questo? sarestù per sorte <emph>sazio</emph> e stucco così presto di <emph>avere</emph> e possedere quello per il quale tu non temesti <emph>torre a strazio</emph> la Chiesa, cioè adulterarla, e servirti di lei a i tuoi commodi e a le tue voglie senza rispetto alcuno de l'onor di Dio? Le quali parole son dette da questo papa Niccola a Dante per pensare, come si è detto, ch'ei fusse papa Bonifazio ottavo, che venisse a entrare in luogo suo e mandar lui più sotto, per cagione ch'egli fu quello, che essendo Cardinale, chiamato Benedetto d'Anagnia, e ritrovandosi in Perugia insieme con gli altri Cardinali a eleggere, per la discordia loro, in Papa frate Pietro di Mairona chiamato, da poi che ei fu Papa, Celestino, gli andò incontro insieme con alcuni altri Cardinali; e condottolo in Napoli, e trovando nel praticarlo ch'egli era uomo semplicissimo, operò tanto in varii modi con la sua astuzia, ch'egli lo indusse a rifiutare il papato. E avendo in questo mezzo fattisi partigiani molti Cardinali, fece eleggere in cambio suo sè, e fu chiamato Bonifazio ottavo. Dopo la qual cosa, sapendo che tal rinunzia non valeva, e sentendo, come scrive lo Imolese, che molti tenevano per vero e legittimo Papa, Celestino e non lui, fece pigliare il detto frate Pietro, che si era ritornato a fare penitenzia nel suo eremo, e racchiudere in una torre in Sulmona; e quivi, perchè ei non si avessi a disputare tal cosa, lo fece in breve tempo morire. Questo caso, così brutto e nefando, volendo adunque rimproverare Niccola a Bonifazio, il quale ei pensava (per la cagione detta di sopra) che fusse quel che domandava chi egli era, mostra primieramente di maravigliarsi ch'ei sia quivi, non essendo ancor venuto il tempo della sua morte; e di poi gli dice: se' tu già sazio di quello che tu desideravi di ottenere, onde tu non <emph>temesti</emph> e perdonasti di torre <emph>con inganno</emph> e con fraude la bella sposa, cioè la Chiesa, <emph>e di poi farne strazio</emph> e adulterio, servendotene alle grandezze del mondo, e a le voluttà e commodo de' sensi? <add resp="ed">[58-72]</add> Queste parole sentendo il nostro Poeta, e non le intendendo, dice che divenne e restò come uno che, non intendendo quel che gli è detto, dubita di non essere schernito, e tace e non sa che si dire, insino a tanto che Virgilio gli fece rispondere: <emph>Non son colui, non son colui che credi.</emph> La quale risposta sentendo questo spirito, dice che <emph>storse</emph> forte i piedi, dimostrando con tale atto di avere dispiacere che ei non fussi Bonifazio. Di poi dice ch'ei disse a lui: <emph>che richiedi</emph>, cioè che vuoi tu dunque da me? Se ei <emph>ti cale</emph> però tanto, cioè se tu fai però sì grande stima, di sapere chi io sono, che tu abbi, per questa cagione, scorsa e scesa questa ripa de l'inferno,
<quote rend="block"><l>Sappi che io fui vestito del gran manto;</l>
<lg><l>E veramente fui figliuol dell'orsa,</l>
<l>Cupido sì, per avanzar gli orsatti,</l>
<l>Che su l'avere, e qui me messi in borsa.</l></lg></quote></p>
<p>Risponde questo spirito al nostro Poeta, come voi vedete, quasi che per enigma, dicendo che fu <emph>vestito del gran manto</emph>, e fu <emph>veramente figliuolo della Orsa</emph>; perciò che ei fu tanto <emph>cupido</emph> e avaro <emph>per avanzare</emph> e inalzare i suoi <emph>orsatti</emph>, ch'egli imborsò su nel mondo molto avere, e finalmente imborsò e racchiuse sè ne l'inferno; manifestando sotto tale velame di parole, primieramente come ei fu Papa; perciò che il <emph>gran manto</emph>, del quale ei dice che fu vestito, è il mantello di S. Pietro, del quale si vestono i Pontefici quando s'incoronono; di poi, con dire che fu <emph>veramente figliuolo dell'orsa</emph> (animale cupidissimo), come egli fu di Casa Orsina; e con dire che fu tanto <emph>cupido</emph>, cioè avaro, per <emph>avanzare</emph>, cioè inalzare, i suoi parenti, ch'ei ragunò e racchiuse su nel mondo grande tesoro nella sua borsa, e finalmente racchiuse sè in quel luogo, come egli fu grandissimo simoniaco in vendere e dare per danari le cose sacre. E finalmente ei dimostra con tutte queste circonlocuzioni, come ei fu M. Giovanni Guattano di casa Orsina, assunto al papato, e chiamato Niccola terzo, il quale arrivato a cotal grado non pensò di poi mai ad altro, che a ragunare danari per <emph>avanzare</emph>, cioè inalzare, i parenti suoi.
<quote rend="block"><lg><l>Di sotto a me son gli altri tutti tratti</l>
<l>Che precedetter me simoneggiando,</l>
<l>Per le fessure della pietra piatti.</l></lg>
<lg><l>Laggiù caderò io altresì, quando</l>
<l>Verrà colui ch'io credea che tu fossi,</l>
<l>Allor che io feci il subito domando.</l></lg>
<lg><l>Ma più è il tempo già che i piè mi cossi,</l>
<l>E che io son stato così sottosopra,</l>
<l>Ch'ei non starà piantato co' piè rossi;</l></lg>
<lg><l>Chè dopo lui verrà, di più laida opra,</l>
<l>Di ver ponente un pastor senza legge,</l>
<l>Tal ch'ei convien che lui e me ricuopra.</l></lg>
<lg><l>Nuovo Iason sarà, di cui si legge</l>
<l>Ne' Maccabei; e come a quel fu molle</l>
<l>Suo re, così fia a lui chi Francia regge.</l></lg></quote></p>
<p><add resp="ed">[73-87]</add> Da poi che questo spirito ha manifestato chi egli è al Poeta nostro, egli gli dice, per meglio adempiere il suo desio, come tutti gli altri Pontefici simoniaci, ch'erano stati innanzi a lui, sono in quella buca <emph>piatti</emph> e a giacere <emph>per le fessure</emph> di quelle pietre, essendo quello il luogo ordinato da la divina iustizia per loro carcere; e che cadrebbe ancor similmente egli laggiù (come cadde colui che a la venuta sua gli dette luogo), a la venuta di colui ch'ei credette ch'ei fussi, quando lo domandò se egli era Bonifazio, maravigliandosi (come noi dicemmo di sopra) ch'ei fusse quivi, non essendo finito il tempo ch'egli aveva preveduto ch'ei doveva vivere. Il quale tempo ei dice che sarà molto minore, con questa metafora, ch'egli starà molto manco <emph>piantato co' piè rossi</emph>, cioè in piedi e vivo nel papato (perchè i Papi usano portare i piè coperti di rosso), ch'ei non era stato quivi egli co' suoi nelle fiamme a capo di sotto. Il che fu il vero; perciò che papa Niccola morì nel 1292, e di poi fra lo stare la Chiesa senza Pontefice, e quel poco che stette nel papato Celestino, passorono circa a due anni. Onde veniva a essere molto maggiore il tempo che corse infra la morte del detto papa Niccola e la creazione di Bonifazio, che non starebbe esso Bonifazio Papa; perchè aveva a morire, secondo che egli aveva preveduto, circa al 1303. Dopo il quale aveva a esser fatto Papa, secondo ch'egli aveva ancor preveduto, un altro di sì pessimi costumi, ch'ei <emph>ricoprirebbe</emph> l'uno e l'altro di loro, cioè verrebbe in tanta cattiva fama, che il mondo a rispetto suo loderebbe e direbbe bene di loro. Onde dice che dopo lui, cioè dopo Bonifazio, verrebbe nel papato uno di verso le parti di ponente, di tanto <emph>laide</emph> e nefande operazioni, che ei ricoprirebbe la infamia de l'uno e de l'altro. E questo fu Ramondo da 'l Grosso, Arcivescovo di Bordogaglia; il quale fu fatto Papa in questo modo. Ritrovavasi la Corte, dopo la morte di Benedetto undecimo il quale succedette a Bonifazio ottavo, in Perugia; e quivi ristrettisi insieme i Cardinali per fare il nuovo Pontefice, si divisero in due fazioni; chè de l'una era capo Francesco Gatano, nipote di Bonifazio, e dell'altra Napoleone Orsino dal Monte. Per la qual cosa essendo stati circa a otto mesi senza accordarsi a fare Papa, si mise un Niccola da Prato, Cardinale e frate di S. Domenico, e persuase a Francesco Gatano che acconsentissi fare Pontefice Ramondo sopradetto, il qual era nimico del Re che era allora di Francia, avendo in prima disposti i Cardinali dell'altra parte a far il medesimo. E avendo da lui tal promessa, scrisse secretamente al Re, il quale era Filippo Bello, che se ei desiderava rimetter in stato i suoi Colonnesi e guadagnarsi la Chiesa, che si riconciliassi col sopradetto Ramondo il quale era suo nimico, e dipoi gliene dessi avviso, e che opererebbe ch'ei sarebbe Papa. Per la qual cosa il Re, fingendo andar per altri negozii in Guascogna ov'era il detto Arcivescovo, si abboccò segretamente seco; ove dicendogli che lo farebbe far Papa se ei voleva concedergli alcune cose, Ramondo, ch'era desiderosissimo di tal grado, non solo perdonò le ingiurie che aveva fatto Carlo, fratello del detto Filippo, a la Casa sua, chè l'aveva quasi disfatta, ma gli promesse tutto quello che Filippo gli chiese, insino a le decime di tutto il suo regno per cinque anni; onde venne per tal cagion a comperare, come simoniaco, tal grado. La qual cosa ferma infra loro, il Re rescrisse al Cardinale di Prato che seguitasse l'impresa; il che facendo detto Cardinale, fu con tal fraude fatto Papa il sopradetto Ramondo l'anno 1305, e chiamato Clemente quinto. Il quale volendo di poi, così Papa, sadisfar a tutto quello ch'egli aveva promesso a Filippo re di Francia, fece molte cose, per le quali egli acquistò grandissimo biasimo. Onde venne, come dice questo spirito, a <emph>ricoprir</emph> con le sue laide e brutte opere la mala fama sua e quella di Bonifazio. E perchè, da poi che il Re di Francia ebbe ottenuto da lui tutte quelle cose delle quali eglino erono convenuti insieme (che le raccontano lo Imolese e il Landino), ei non tenne più conto di lui, ma lo lasciò oltraggiare a' suoi nimici, ei dice che detto Re sarebbe verso di lui <emph>molle</emph>, cioè pigro in difenderlo, in quel modo che fu Antioco re di Siria verso di Iason sommo sacerdote de gli Ebrei; la quale istoria racconta medesimamente con gran diligenza il Landino. E qui avendo il Poeta, nel far parlare a questo Papa Niccola, tassato lui che vendè, come Giezi, le cose sacre mentre ch'ei visse, e Bonifazio ottavo, allora vivo, che occupò, come Core, con inganno e con forza cotal grado, e Clemente quinto che di poi lo comperò, come Simon Mago, ei fa ch'ei ponga fine al suo parlare onde porremo ancor fine noi similmente al nostro.</p></div3>
<div3 type="capitolo"><head>LEZIONE UNDICESIMA <add resp="ed">[vv. 88-133]</add></head>
<p><quote rend="block"><lg><l>Io non so s'io mi fui qui troppo folle,</l>
<l>Ch'io pur risposi lui a questo metro:</l>
<l>Deh or mi di', quanto tesoro volle</l></lg>
<lg><l>Nostro Signore in prima da San Pietro,</l>
<l>Ch'ei ponesse le chiavi in sua balìa?</l>
<l>Certo non chiese se non: viemmi dietro.</l></lg>
<lg><l>Nè Pier nè gli altri chiesero a Mattia</l>
<l>Oro o argento, quando fu sortito</l>
<l>Nel luogo che perdè l'anima ria.</l></lg></quote></p>
<p><add resp="ed">[88-96]</add> Scrive il dotto Ieronimo in una epistola a Damaso Papa, che il riprender senza far frutto alcuno, ma acquistare solamente odio e inimicizia, è un'estrema pazzia. Questa sentenzia, se bene ella apparisce non manco vera che prudente, non è però così in tutte le cose; con ciò sia cosa ch'ei non si debba far così nelle cose che appartengono a l'onor di Dio, ma si debbe per il contrario difenderlo sempre arditissimamente, senza temere, non che di acquistare odio o inimicizia, di perdere insino a la propia vita. E di questo noi ne abbiamo l'autorità di Paulo, il quale scrivendo a Timoteo diceva: <foreign lang="lat">argue</foreign>, <foreign lang="lat">insta</foreign>, <foreign lang="lat">reprehende</foreign>, volendo inferire: seguita, se ben ei non ti par far alcun frutto, perciò che questo è l'ufizio tuo, onde non debbi mai mancarne; e l'esempio di Giovanni Batista, il quale, ancor ch'ei conoscessi di non far frutto alcuno in reprendere Erode de l'adulterio della moglie di Filippo suo fratello, non restò mai insino a tanto ch'ei vi messe la vita. Considerando adunque il Poeta nostro, per avere veduto ne' tempi suoi tre Pontefici simoniaci, lo stato nel quale si ritrovava la Chiesa; e parendogli che per avere ella congiunti e legati insieme il pastorale e la spada, com'egli dice poco di sotto, ch'ella non potesse mai andar bene insino a ch'ei non discioglievono l'un da l'altro, e rendessisi quello ch'è di Dio a Dio e quello ch'è di Cesare a Cesare; e questo parendogli tanto difficile, ch'ei fusse quasi impossibile, si sarebbe, secondo che si vede, volentieri taciuto, giudicando (come s'è detto) che il reprendere dove non si può fare se non acquistare odio, fusse pazzia. Ma considerando dipoi che tal cosa appartiene a l'onore di Dio, onde si debbe eseguirla senza rispetto alcuno, si deliberò a farla. E però dice, quasi che per sua scusa del fare tal cosa, in quanto a la prudenza umana: io non so se io mi fui in questo luogo <emph>troppo folle</emph>, cioè stolto. Nientedimanco, perchè io stimo più l'onor di Dio, che l'utile del mondo, io risposi a questo <emph>metro</emph>, cioè modo: Nostro Signore, cioè Cristo Salvatore e maestro nostro, che tesoro volle egli da San Pietro, prima ch'ei ponessi in sua balìa le chiavi? Certo è ch'egli non gli chiese altro, se non ch'ei lo seguitassi. Con le quali parole ei dimostra a' capi della Chiesa, quanto sia grande impietà ed enorme sacrilegio il voler cavare, simoneggiando, danari e aver delle cose sacre, commesse e date da Cristo nostro Signore a Pietro primo capo della Chiesa, e conseguentemente a loro, senza aver voluto cosa alcuna altra da lui, se non che ei lo seguitassi, cioè camminassi dietro a le sue orme e per le vie sue; e avendone di più espressamente il comandamento da chi le dette loro, il quale disse: <foreign lang="lat">quod gratis accepistis, gratis date</foreign>. E per corroborar oltre a di questo maggiormente le parole sue, egli risponde argutissimamente a questa obiezione la quale potrebbe essergli stata fatta, che Cristo era Dio, onde non gli mancava cosa alcuna, il che non avviene a gli uomini, che hanno bisogno d'infinite cose. Al che si potrebbe rispondere: che altro son le cose necessarie, e altro le superflue, e ch'ei non intende delle necessarie, come quello che sapeva bene che chi serve a lo altare debbe vivere de l'altare, ma intende delle superflue, sì come egli dimostra chiaramente quando ei dice di sotto, ch'ei si son fatti Dii l'oro e l'argento. Nientedimanco egli risponde loro con questa instanzia, che Pietro e gli altri Apostoli, ch'erono uomini, non chiesero ancora eglino e non volsero danari nè cosa alcuna da Mattia, quando ei fu per loro ordine <emph>sortito</emph>, cioè eletto per sorte, al luogo dello apostolato che perdè <emph>l'anima ria</emph>, cioè Giuda. Nelle quali parole son da notare, per maggior intelligenza, due cose. La prima, che il Poeta, volendo nominare gli Apostoli, dice <emph>Pietro e gli altri</emph> ad arte e pensatamente, per dimostrare quello ch'egli aveva detto di sopra, cioè che Pietro, avendo avuto egli le chiavi e l'autorità da Cristo, veniva conseguentemente a essere il capo e il primo di tutti; seguitando l'autorità e il modo del parlare degli Evangelisti, i quali solamente per dimostrare tal cosa usono, spirati da lo Spirito Santo, in più luoghi de gli Evangelii questo modo del parlare: <emph>Dite a Pietro e a gli altri, Annunziate a Pietro e a gli altri</emph>. E l'altra è, che grado fusse questo, al quale fu sortito Mattia. Certo è che in quanto al <foreign lang="lat">quid nominis</foreign> tal cosa è notissima, e ciascuno sa ch'essa fu lo apostolato; ma in quanto al <foreign lang="lat">quid rei</foreign>, cioè che cosa ei fusse, ci sono molti che non ne hanno notizia; nè per qual cagione, ch'è quello in che consiste la importanza, eglino avevono a essere dodici, e non più nè meno. Per la qual cosa voi avete a saper che così come egli era costume de' Romani di pigliare ne gli strumenti pubblici sette testimoni, la qual cosa osserviamo ancora oggi noi nei testamenti, così era costume appresso gli Ebrei di pigliarne dodici. E però voi troverete nelle loro scritture, ch'ei mandavano molte volte nel negoziare con le altre nazioni, e particularmente quando ei mandavano a protestar guerre, o a fare altre azioni simili publiche, dodici protestatori, o dodici esploratori, per chiamargli come loro, e che Moisè, quando egli aperse per comandamento di Dio con la sua verga il Mare rosso, e passò ed egli e il popolo su pel fondo di quello, fece pigliare dodici pietre di quelle ch'eron sempre state sotto l'acque, e portarle nel tabernacolo, acciocchè elle rendesser testimonianza di così maraviglioso fatto. Volendo adunque Cristo, Salvator nostro, pubblicare il suo evangelio, infra le cose più importanti del quale e la sua resurressione, ed essendo Ebreo, prese secondo il costume ebreo dodici testimoni; e questi furono i dodici Apostoli, che si trovarono presenti a tutte l'azioni sue, e particularmente a essa resurrezione. Onde disse loro, secondo che scrive Luca ne l'ultimo capo del suo Evangelio: voi sarete testimoni della mia morte e della mia resurressione a tutte le genti, incominciandovi da Ierosolima; e per tal cagione io vi manderò da 'l mio Padre quello ch'io vi ho promesso. E però Pietro, da poi ch'ei fu tornato insieme con gli altri undici da il monte Oliveto in Ierusalem, essendo asceso Cristo al cielo, si levò su, secondo ch'è scritto nel primo de' <title>Fatti degli apostoli</title>, in mezzo di loro, e disse: fratelli, voi sapete ch'egli è di bisogno ch'ei si faccia uno di questi che sono qui ragunati con noi (i quali dice il testo che ascendevano con loro insino al numero di circa centoventi), che abbia veduto in ogni tempo da che Cristo è entrato e uscito fra noi, incominciandosi da 'l dì ch'ei fu battezzato da Giovanni Batista insino a quel che ei si partì salendo al cielo, che sia testimone con noi insieme della resurressione sua. A la qual cosa acconsentendo tutti, fu da loro eletto, nel modo che narra il testo, Mattia; a 'l quale, dice il nostro Poeta, e così mostra ancora il testo, non fu chiesto da loro, per assumerlo a tal grado, o oro o cosa alcuna altra temporale. Dopo la quale cosa il Poeta gli dice per ultima conclusione, che si restassi in quella miseria, chè egli era molto ben punito di cotal fallo. <add resp="ed">[97-99]</add> E di più, infiammato alquanto nel favellare, egli soggiugne:
<quote rend="block"><l>E guarda ben la mal tolta moneta,</l>
<l>Che ti fece esser contro a Carlo ardito.</l></quote></p>
<p>Dice lo Imolese che questo Papa Niccola divento tanto ardito e superbo, mediante il tesoro ch'egli ragunò mentre ch'ei tenne il Ponteficato, ch'egli ebbe ardire di richiedere Carlo re di Francia, che dessi la sua figliuola per moglie a un suo nipote; della qual cosa ridendosi Carlo, dicono ch'egli gli rispose, che se ben egli aveva i piedi rossi, ei non meritava per ciò d'imparentarsi con un Re, essendo i Re per sangue e per natura, e i Pontefici, Pontefici per sorte e per elezione. E questo gli è qui rimproverato, dice lo Imolese, da 'l Poeta nostro; il quale non si volendo però lasciar trasportare più oltre che insino a qui da 'l zelo e da 'l dispiacere che gli dava il veder mal trattare le cose sacre, soggiugne, che se ei non fusse la riverenza ch'ei portava al grado ch'ei tenne, che userebbe ancor parole contro di lui molto <emph>più gravi</emph> e più pungenti. <add resp="ed">[103-114]</add> Dopo la qual cosa seguita il testo:
<quote rend="block"><l>Chè la vostra avarizia il mondo attrista,</l>
<l>Calcando i buoni e sollevando i pravi.</l>
<lg><l>Di voi pastor s'accorse il Vangelista,</l>
<l>Quando colei, che siede sopra l'acque,</l>
<l>Puttaneggiar con gli regi fu vista;</l></lg>
<lg><l>Quella che con lo sette teste nacque,</l>
<l>E da le dieci corna ebbe argomento,</l>
<l>Fin che virtute al suo marito piacque.</l></lg>
<lg><l>Fatto vi avete Dio l'oro e l'argento;</l>
<l>E che altro è da voi a lo idolatre,</l>
<l>Se non ch'egli uno, e voi n'orate cento?</l></lg></quote></p>
<p>Dispiaceva tanto al Poeta questo vizio della simonia, ch'ei non potette fare, sfogato che si fu alquanto in particulare con questo Papa Niccola, ch'ei non si sfogassi ancora alquanto in universale con tutti gli altri macchiati di cotale colpa. Laonde, fatto prima alquanto di protestazione a la riverenza che si debbe portare al grado ch'ei tengono, volse il suo parlar a tutti, dimostrando loro, come l'avarizia che regna in loro è quella che inalzando <emph>i pravi</emph> e i rei, perchè ei servino a i loro desiderii e sien mezzi a colorire i loro disegni, e non tenendo conto alcuno de' buoni, <emph>attrista</emph> e perturba <emph>il mondo</emph>, e particularmente la Chiesa. E per mostrar che questa è una delle gran persecuzioni ch'ella abbia avuto o abbia avere, egli soggiugne: <emph>Di voi pastor s'accorse il Vangelista,</emph> e quel che segue. Perciò che nell'<title>Apocalisse</title> di Giovanni, chiamato da lui per antonomasia e per degnità <emph>l'Evangelista</emph>, concordono tutti i Dottori che ne trattono, che sien descritte da lui tutte le persecuzioni e le tribulazioni ch'ha avute la Chiesa e arà da 'l giorno ch'ella fu fondata da Cristo e ampliata da i suoi Apostoli insin a ch'ella durerà, che non verrà mai manco, secondo le parole d'esso Cristo nel suo Evangelio, insin al fine de' secoli. E questa mostra esser descritta sotto la figura, che egli racconta, di quella donna che nacque con le sette teste, ed ebbe <emph>argomento</emph> e stabilità da le dieci corna; che Giovanni scrive nel suo <title>Apocalisse</title>, che vide commettere fornicazione con i Re e con i potenti della terra. La qual figura espone tanto dottamente il Landino, ch'ei mi parrebbe superfluo lo aggiugnervi, e superfluo il recitare appunto quel che dice egli. Dopo questo ei soggiugne: voi vi siate <emph>fatto Dio l'oro e l'argento</emph>, onde non è altra differenza da voi a quegli che adorono gl'idoli, se non ch'eglino onorono un idolo solo, e voi ne onorate cento; perchè quanto più avete, più desiderate. E questo è detto da 'l Poeta per aggravamento di questo peccato della simonia, sotto questa ragione. Ei non è dubbio che tutti i vizii e tutte l'operazioni, che son contro a la dottrina e ai comandamenti di Cristo, sono sotto qualche considerazione contro a la religion cristiana e contro alla Chiesa. Nientedimanco, perchè un contrario non può avere, propiamente parlando, se non un altro contrario per opposizione e diametralmente, la religione non ha per contrario propio, se non la idolatria; conciò sia cosa che la religione rende il culto e l'onore a chi ei si debbe rendere, e la idolatria no. Volendo adunque mostrare il Poeta quanto questo vizio della simonia sia dannoso e contro a la Chiesa, lo prova con questa ragione, ch'ei non è in certo modo differenza alcuna, o piccolissima, da lei a la idolatria. <add resp="ed">[115-117]</add> E dopo questo, giudicando egli che tutto questo male nasca, com'egli accenna in più luoghi e particularmente nel Paradiso, da 'l possedere la Chiesa beni temporali, egli esclama contro a Gostantino Imperadore, il quale si dice che fu il primo che dette loro ricchezze, e particularmente beni immobili, e dice:
<quote rend="block"><lg><l>Ah, Gostantin, di quanto mal fu matre,</l>
<l>Non la tua conversion, ma quella dote,</l>
<l>Che da te prese il primo antico patre!</l></lg></quote>
intendendo della donazione ch'ei fece a Silvestro Papa, da poi ch'egli fu mondo della lebbra, ed ebbe ricevuto da lui il battesimo. <add resp="ed">[118-133]</add> Segue dopo questo:
<quote rend="block"><lg><l>E mentre gli cantava cotai note,</l>
<l>O ira o conscienza che il mordesse,</l>
<l>Forte springava con ambe le piote.</l></lg>
<lg><l>Io credo ben ch'al mio Duca piacesse,</l>
<l>Con sì contenta labbia sempre attese</l>
<l>Lo suon delle parole vere espresse.</l></lg></quote>
Ove ei narra come, ira o rimorso di conscienza che nascesse da 'l suo parlare in questo papa Niccola, ei non restò mai, mentre ch'egli stava a udirlo, di trar calci; chè così vuol dire nella lingua nostra <emph>springare le piote</emph> e le piante; e che tal parlare per il contrario piacque molto a Virgilio, con sì contenta sembianza l'ascoltava; chè così significa questa voce <emph>labbia</emph>, femminina e nel numero del meno, nella nostra lingua; onde disse il Petrarca, parlando della servitù d'amore, chiamata da lui metaforicamente <emph>gabbia</emph>, ne' suoi <title>Trionfi</title>:
<quote rend="block"><lg><l>ove le penne usate</l>
<l>Mutai per tempo, e la mia prima labbia.</l></lg></quote>
Dove il Landino, avendo il suo testo che dice <emph>attente labbia</emph> nel numero del più, nel quale ella significa le labbra, espone <emph>con attente labbra</emph>; la qual cosa quanto ella sia tirata e poco a proposito, se lo conosce per sè stesso ciascuno. E dopo questo seguitando il Poeta di raccontar come Virgilio lo riprese in braccio, e portollo in su 'l colmo de l'arco che fa tragetto da 'l quarto al quinto <emph>argine</emph>, cioè via, passando sopra la quarta bolgia, ove si scoperse e apparse a' suoi occhi il <emph>vallone</emph>, cioè il fondo di quella, ei pone ultimamente fine a questo dicianovesimo capitolo di questa prima Cantica.</p></div3></div2></div1>
<div1 type="sezione" n="Lettura ottava sull'Inferno"><head>LETTURA OTTAVA SOPRA LO INFERNO FATTA ALL'ACCADEMIA FIORENTINA SOTTO IL CONSOLATO DI GIULIO DEL CACCIA MDLXII</head>
<div2 type="parte" n="CANTO XX">
<div3 type="capitolo"><head>LEZIONE PRIMA CANTO XX <add resp="ed">[vv. 1-3]</add></head>
<p><quote rend="block"><lg><l>Di nuova pena mi convien far versi</l>
<l>E dar materia al ventesimo canto</l>
<l>Della prima canzon, che è de' sommersi.</l></lg></quote></p>
<p>Questo ventesimo canto dello Inferno del nostro Poeta, che ha a essere, volendo seguitare il nostro ordine, il principio della lettura nostra di questo anno, è certamente di gran lunga molto più dotto, che nessuno altro che noi abbiamo fino a qui trovato in questa prima Cantica. E per tal cagione desiderando il Poeta ch'ei sia ancor similmente con maggiore studio e con maggior diligenza considerato, lo incomincia (per svegliar l'animo de' lettori a far tal cosa) dicendo, come voi vedete, che gli convien <emph>far versi</emph>, cioè scrivere, <emph>di nuova pena</emph> e di nuova materia, cioè d'altre cose di maggiore e più profondo sentimento, che quelle delle quali egli ha trattato fino a qui, come vi sarà dimostro molto più chiaramente da noi, quando noi esporremo le parole del testo. A questa intenzione del Poeta desiderando noi adunque il più che noi possiamo di sadisfare, vogliamo, per trattare egli in detto capitolo delle pene degl'indovini, vedere, per maggiore intendimento di quello, avanti che noi vegnamo al testo, questi quattro quesiti. Il primo, che cosa sia <emph>divinazione</emph>, per dirla come i Latini, non avendo noi voce ch'esprima, come loro, cotal professione; per ciò che <emph>indovinare</emph>, come diciamo noi, par che significhi più tosto l'operare, che la professione. Il secondo, chi la trovò e per qual cagione. Il terzo, qual parte di quella sia lecita, e quale no. Il quarto, quella ch'è inlecita, che peccato ella sia. La indovinazione, come dice Isidoro, (ch'è il primo quesito), è un'arte, con le regole della quale gli uomini cercon di sapere, per varii e varii mezzi, le cose future. Onde si divide in tante varie e diverse spezie, quanto son varii e diversi i mezzi con i quali ella procede e usa nel suo operare; dai quali ella sortisce ancor varii e diversi nomi. Per ciò che quella che ricerca esse cose future per mezzo de' corpi e de' segni celesti, si chiama <emph>Astrologia</emph>, da questa parola <foreign lang="lat">astrum</foreign>, voce latina, che significa uno segno celeste composto di più stelle. Quella che usa per mezzo i Demonii, si chiama <emph>Negromanzia</emph>; e quella che usa le linee della mano, <emph>Chiromanzia</emph>; quella che usa il canto o il volato degli uccelli, <emph>Augurio</emph>; e così per la medesima regola tutte l'altre, le quali io non vo' stare a raccontarvi, perchè non è nostro ufizio, non lo recando il testo, darvi notizia di quante elle sieno, ma di ricercare quel ch'elle sieno: per il che fare basta averle diffinite generalmente, dicendo ch'elle sono arti, secondo le regole de le quali gli uomini cercon di sapere e di predire le cose future.</p>
<p>Questa diffinizione (essendo l'arti abiti, mediante i quali gli uomini procedono rettamente e con regola nelle operazioni di quelle, qualunche volta ei vogliono, e tanto con più facilità, quanto ei sono più esercitati in esse, per ciò che gli abiti non si acquistono se non con l'operare assiduamente), non viene a comprendere, se bene ancora ella predice le cose future, la <emph>Profezia</emph>; per ciò ch'ella non nasce da abito che abbia acquistatosi lo intelletto, come noi abbiamo detto delle arti, ma da 'l lume divino, il quale è fuor di lui, e lo inlumina solamente quando ei piace a colui da 'l quale ei procede, il quale è Dio. Donde nasce che lo artefice può operar l'arte sua quando ei vuole; e il profeta bisogna che aspetti di essere inluminato da Dio. Onde si legge nel <title>Libro de' Re</title>, che Eliseo, essendo dimandato di alcune cose, non potette rispondere insino a tanto ch'ei non fu fatta la man di Dio sopra di lui, cioè insino a che ei non fu revelatogli da Dio quel ch'ei doveva rispondere. E per tal cagione voi troverrete che tutte o la maggior parte delle profezie cominciono: Nel tale e nel tale tempo fu fatta la parola di Dio sopra il tale o sopra il tale profeta; o in altri modi simili. Questo effetto della profezia veggendo i savi naturali, e conoscendo, per la cagion detta di sopra, ch'ella non poteva essere arte, tennero, per non avere altra cognizione che quella del lume naturale, ch'ella fusse una proprietà de l'uomo, naturale; non già come uomo (chè se ei fusse così sarebbe profeta ogni uomo), ma di questo o di quello altro uomo particulare; dicendo che la natura faceva tal volta uno uomo di una temperatura di omori tanto ben proporzionata, e con gli organi e strumenti ne' quali hanno a fare le operazioni loro i sensi esteriori e gl'interiori, onde fanno ancor di poi per conseguenza più perfette l'operazioni intellettive e ragionevoli (non si ritrovando, secondo il Filosofo, cosa alcuna nello intelletto, che non sia stata prima nel senso), ch'ei sente non solamente le alterazioni che generono in noi i movimenti celesti, ma molte cose che preesistono e son determinate in essi loro movimenti, per esser dipoi prodotte da loro a certi tempi particulari; onde le predicono e le annunziono agli altri innanzi ch'elle sieno. Questi così fatti uomini, che hanno qualche cognizione di quello che ha avvenire per propietà naturale, nel modo che voi avete inteso, pare a me che non si possin chiamare in modo alcuno profeti, a parlare rettamente; con ciò sia cosa ch'ei non possin predire se non cose che sieno determinate nelle seconde cause per via naturale; e i profeti, che son veramente profeti, sono stati profeti di cose che appartengono e dipendono immediatamente da la libera volontà di Dio, revelate loro o da lui o da gli angeli o da altre creature per promissione sua. Onde non pare a me ch'ei si possa in modo alcun dire che la profezia sia naturale a l'uomo, ma sia solamente dono datogli da Dio; se già ei non intendessero ch'ella gli fusse naturale, per aver l'intelletto atto nato a essere inluminato ed a ricevere cotal dono, come è naturale a l'aria ricevere il lume. Laonde come essa aria non sta inluminata se non quel tanto ch'ei l'è presente la luce, così non può profetare il profeta, come noi dicemmo di sopra, se non quel tanto che il suo intelletto è presente al lume divino. E però dissero molto meglio alcuni altri, che dissero che la profezia era, in quei che l'avevono, furore divino, e non proprietà naturale.</p>
<p>E avendo finalmente veduto a bastanza, per quanto pare però a noi, come la indovinazione è un'arte, con la quale gli uomini cercono, procedendo rettamente secondo le sue regole, d'investigare e saper le cose future, e come la profezia, se bene ella predice le cose future, non è indovinazione (che fu il primo quesito), noi passeremo al secondo, il quale è: chi ne fussi inventore, e per qual cagione. Circa a la qual cosa sono due opinioni; la prima è dei Gentili, e la seconda de' nostri teologi. I Gentili, per incominciarci da loro, dicono che gl'inventori di cotali <add resp="ed">[arti]</add> sono stati varii uomini; i nomi de' quali chi fusse pur desideroso di sapere, legga Polidoro Virgilio in quel libro che egli fe' <title lang="lat">De rerum inventoribus</title>. E la cagione che gli mosse fu quel desiderio naturale di sapere, che ha naturalmente l'uomo; onde disse il Filosofo nel principio della sua Scienza divina: <foreign lang="lat">Omnes homines natura scire desiderant</foreign>; e il nostro Poeta nel principio del suo <title>Convivio</title>: "Tutti gli uomini desiderono naturalmente di sapere." E il Filosofo adduce, per provar tal cosa, questo segno e questo indizio: che gli uomini amono e stimono molto maggiormente il senso del vedere, che ciascun degli altri, perchè ei dà lor notizia e cognizione di molte più cose, che non fa alcuno altro; e il Poeta nostro questa ragione: che la perfezione e il fine nostro consiste nello intendere e nel sapere, e ogni cosa, spinta da proprietà di natura, desidera e cerca il suo fine e la sua perfezione. Questo desiderio di sapere, dicono adunque costoro, ha potuto tanto in alcuni, ch'ei non è bastato loro sapere le cose presenti per via delle scienze, nè le passate per mezzo delle istorie; laonde si sono ingegnati di trovare qualche modo d'investigare ancor le future. Laonde, persuadendosi ch'elle sieno determinate nelle loro cause, e che le loro cause sieno i cieli, hanno pensato di prevederle e conoscerle in quelli mezzi che elle sien prodotte e mandate a effetto da loro. E questi furon quegli, che cominciando a osservare i loro moti, e, di più, delle stelle, così erranti, chiamate da noi <emph>pianeti</emph>, come di quelle che non sono erranti, chiamate da noi <emph>fisse</emph>, trovarono l'Astrologia. La quale, in quanto ella considera la lor natura e i loro movimenti, e che effetti naschino da le coniunzioni e da le opposizioni e altri loro aspetti naturalmente nelle cose, è scienza naturale, e comprendesi sotto la Fisica; e in quanto ella vuol poi giudicare gli effetti che non son naturali, cioè prodotti secondo l'ordine della natura, è arte indovinatoria, cioè opinione. E però il parlare comune del vulgo (il quale è stato stimato tanto da Aristotile, ch'ei se ne serve, dove ei non ha più efficace modo di argumentare, per ragione; come ei fece ne' libri <title>De' cieli</title>, quando volendo provare ch'ei sono eterni, dice che attribuendo tutte le genti, insino a' barbari, i cieli a gli Dii, i quali sono eterni, si debbe tenere che ancora eglino sieno eterni; e disse ancor di più, ch'ei si doveva sapere come i meno, e parlare come i più; della qual cosa volendo render ragione il Comentatore, disse: perchè egli è impossibile che quel che dicono i molti sia al tutto falso; onde è nato appresso di noi quel proverbio: <emph>voce di popolo voce di Dio</emph>), non dice, quando ei vede avvenire uno effetto predetto da uno astrologo iudiciario, come sarebbe una morte violenta o una felicità inaspettata, come dice quando ei ne vede avvenire uno predetto naturale, come è una oscurazione del sole o della luna: <emph>ei lo sapeva</emph>, ma dice: <emph>ei si è apposto</emph>, cioè ei non aveva scienza, ma opinione, essendo la scienza madre della certezza, e l'oppinione figliuola della ignoranza e della scienza. Furono dipoi alcuni altri, che pensandosi (ascendendo più in alto) poter sapere le cose future non solo da i cieli, ma ancor da quegli spiriti che gli muovono, chiamati da i filosofi <emph>Intelligenze</emph>, e da noi <emph>Menti divine</emph>, e <emph>Angeli</emph>, cercarono di muovergli con orazioni, o di costringergli con scongiurazioni. E di qui ebbero origine la <emph>Clavicula</emph> di Salomone, attribuita falsamente a lui, la <emph>Almadec</emph>, l'<emph>Angelichina</emph>, la <emph>Paulina</emph>, e tutte le altre simili arti superstiziose e diaboliche. E dipoi alcuni altri, che pensando poter saperle ancor da quella parte di quegli angeli che cadder giù da' cieli per seguitar Lucifero, trovaron gl'incantamenti e l'arte magica; della quale dice il nostro Petrarca, essere stato il primo inventore Zoruastre Babilonico. Notate: io dico dell'<emph>arte magica</emph>, non dico della <emph>magìa</emph>, la quale è scienza, e, secondo Marsilio Ficino, la perfezione della filosofia: chè questa è non solamente lecita, ma lodata da tutti i sapienti, e quella è inlecita e biasimata da tutti. E però il Conte della Mirandola, avendo messo infra quelle conclusioni ch'ei disputò in Roma inanzi a Papa Alessandro, o vero a Sisto, questa, che la magìa era lecita, si dichiarò, perchè la similitudine della voce non generassi confusione, e disse che intendeva della magìa naturale e scienza, e non della magìa, arte diabolica e superstiziosa. E in questo modo dicono finalmente i Gentili ch'ebbero origine da varie persone e in varii tempi tutte l'arti divinatorie.</p>
<p>I teologi, e particularmente Agostino nel libro della <title>Città di Dio</title>, ed Eusebio in quel della <title>Preparazione evangelica</title>, dicono che gl'inventori di tali arti non sono stati uomini, ma solamente il Demonio. E la cagione è stata la grande invidia che egli ha, che avendo peccato l'uomo, come peccò egli, sia piaciuto a Dio ricomperar l'uomo, e non lui; parendogli, per esser molto più nobile per natura, che non è l'uomo, che Dio dovessi molto più tosto ricomperar lui che l'uomo. Laonde, cercando di tirare co' suoi inganni gli uomini fuori della protezione di Dio, e vedendo essergli riuscito questo suo disegno in Adam col promettergli, che se egli gli credeva e faceva a modo suo, mangiando del pome statogli vietato da Dio, ch'egli acquisterebbe la perfetta cognizion del bene e del male, pensò di usare il medesimo modo con i suoi discendenti. Onde incominciò a dare risposte e a parlar agli uomini in alcune statue fabricate per idolatria da essi uomini; e in cotal maniera insegnò loro queste arti divinatorie in varii tempi e in varii e varii luoghi. E questa è la opinione de' nostri teologi, la quale si può facilmente accordare con quella de' Gentili, dicendo ch'ei ne sono stati inventori gli uomini <emph>strumentalmente</emph>, cioè come strumenti adoperati da lui, e il Demonio <emph>originalmente</emph>, come prima cagione e autore e inventor principale. E questo basti per intendimento del nostro secondo quesito.</p>
<p>Il terzo quesito (il quale fu: quali arti di queste divinatorie sieno lecite e quali no) volendo noi dichiarare, fa di mestieri avvertire, che tutte le cose che hanno a essere, che gli uomini cercono per mezzo di tali arti di prevedere e sapere, sono di una di queste tre maniere. O cose che avvengono sempre e non mancon mai; il che avviene perchè le lor cagioni son determinate a produrle necessariamente, e non possono essere impedite da altre cagioni, come son per grazia di esempio gli eclissi del sole e della luna, che poste in atto le lor cagioni, cioè nello eclissi del sole la luna in mezzo fra lui e gli occhi de' ragguardanti, e in quel della luna la terra in mezzo fra lei ed il sole, convien di necessità che l'uno e l'altro oscuri. O elle son cose che avvengon per lo più, come è verbigrazia che uno uomo nasca con cinque dita nella mano; e questo nasce perchè le lor cagioni, se bene elle son determinate a produrle in un modo, elle possono esser qualche volta impedite; onde accade, benchè rarissimo, ch'ei si veda talvolta, per star nel medesimo esempio, nascere uno uomo con sei dita. O elle son cose che non si sa che abbino a avvenire più in un modo che in uno altro, nè o il più delle volte o il meno, per non esser determinate le cagioni loro più al produrle, che al non le produrre, nè più in un modo che in uno altro. Di queste tre sorti di cose, le prime si chiamon <emph>fatali</emph>, non essendo altro di fatto, secondo Boezio, che uno ordine necessario e immutabile, posto nelle cose da la divina providenza, perchè ciascheduna produca gli effetti suoi. Le seconde si chiamon <emph>naturali</emph>, producendo sempre la natura i suoi effetti nel modo medesimo, se già ella non è impedita o da mancamento o da superfluità di materia o di qualche altra cagione; per il che disse il Filosofo, che i mostri son contro a l'intenzione della natura. E le terze si chiamon <emph>contingenti</emph>. Di queste tre sorti di cose è lecito cercare le prime e le seconde, cioè le <emph>fatali</emph> e le <emph>naturali</emph>, per esser le fatali determinate a essere sempre, e le naturali per lo più. Onde non pecca lo astrologo a cercare di sapere quando il sole o la luna ha a eclissare, nè il medico a cercar per via di conietture e segni di sapere se uno infermo ha a guarire o a morire di quella infermità. Ma ei pecca bene chi cerca di sapere le <emph>contingenti</emph>; e questo è, perchè elle non son determinate o indeterminate, se non nella mente di Dio, al quale non è nè passato nè futuro, ma è ogni cosa presente. Laonde non ci avendo ei voluto revelare se elle hanno a essere o no, ma essendosele riserbate in sè, come rispose il Salvator nostro ai suoi discepoli, quando lo dimandarono del giorno del giudizio. Chi cerca tal cose pecca, o in prosunzione e temerità, appartenendosi solamente a lui tale ufizio, cercando di sapere più che quello che ci fa bisogno di sapere, come dice lo Apostolo; o in diffidenza e infedelità, pensando ch'egli abbia mancato di revelarci tutto quel che fa di mestiero sapere per la salute nostra. E per tal cagione il vulgo (che parla sempre o almanco il più, come noi dicemmo di sopra, ben delle cose) chiama il cercar le cose fatali e le naturali, più tosto <emph>pronosticare</emph>, cioè cognoscere innanzi, da questo verbo <foreign lang="lat">praenoscere</foreign>, che indovinare; e il cercar di sapere le contingenti, <emph>indovinare</emph>, che non vuol dire altro che far l'ufizio divino e di Dio, e cosa che si appartiene solamente a lui, come dimostrano chiaramente quelle parole di Esaia, quando disse a quegli indovini di Babilonia: annunciateci le cose future, cioè contingenti, e confesseremo allora che voi siate Dii; perciò che tale cosa si appartiene solamente a lui. È adunque solamente lecito a gli uomini cercar di sapere, delle cose che hanno a essere le <emph>fatali</emph> e le <emph>naturali</emph>. E queste potrebbono ancora elleno diventare inlecite da 'l modo del cercarle; il che avverrà ogni volta che gli uomini cercheranno di saperle con modi che sieno inleciti eglino, come sono incanti, sconiurazioni, abuso di nomi di Dio, uso di nomi e di caratteri incogniti, di cerimonie infami, fuochi e corpi lucidi, coltelli e altre cose simili. Laonde si conclude finalmente questo, che il cercar le cose future può essere lecito o inlecito, o dalla parte delle cose, o dal modo. Lecito, quando ei si cerca di sapere quelle che son lecite sapere, e con debiti modi; e inlecite tutte, qualunche volta ei si usa per saperle mezzi inconvenienti e superstiziosi. E con questa dichiarazione vengon soluti tre argumenti, che fanno comunemente quei che tengono che tutte l'arti divinatorie sien lecite. Il primo, argumentando da la lor cagione, ch'è il desiderio di sapere, ch'è affetto naturale: il secondo, da lo effetto che ne nasce, ch'è il sapere, il quale è, come noi dicemmo, perfezione nostra: e il terzo, da 'l nome <emph>divinazione</emph>, che par che suoni <emph>partecipazione di divinità</emph>. Perciò che ei si vede, che se bene egli è affetto naturale, egli ha bisogno d'essere raffrenato, come la maggior parte degli altri; e che se bene ei ci fa sapere, ei ci fa sapere il più delle volte o il falso o quel che non ci appartiene sapere; e che il darvi opera è più tosto un voler usurpare, che participare di divinità. E questo sia a sufficienza per dichiarazione del terzo quesito.</p>
<p>Avendo veduto quali sieno quelle cose future, le' quali cercando l'uomo di sapere, e quali sieno i modi, ne' quali esercitandosi, egli commette peccato, resta ora a vedere di che sorte peccato ei sia. La qual cosa esaminando i nostri teologi, tengono tutti ch'ei sia peccato mortale; con ciò sia cosa ch'ei sia contro a' precetti e della prima e della seconda tavola. Contro a la prima, perchè egli è contro a l'onor di Dio; cercando, chi dà opera a tali arti di voler sapere quel ch'egli ha voluto riserbare a sè, di volersi far, come Lucifero, simile a lui. E contro a la seconda, perchè chiunche cerchi tal cose offende e inganna il prossimo; con ciò sia ch'egli offenda o sè, ch'è il primo prossimo, se egli cerca tal cose per comodo suo; o egl'inganna e offende gli altri, se ei le cerca per altri; perchè cerca del falso, da 'l che non può mai cavarsi se non male. E per tali cagioni tali arti son vietate e proibite da le leggi divine e da le umane, così civili come canoniche. Da le leggi divine nell'Esodo, quando Dio disse a Mosè: odino le altre genti gli arioli e gl'indovini, e tu e il mio popolo udirete me che sono Dio vostro. Da le umane, nel Codice, in quella legge di Costanzo e di Giuliano imperadori, che dice: <foreign lang="lat">Sileat omnis divinandi curiositas</foreign> e quel che segue; e nelle Canoniche sotto il titolo: <title lang="lat">Sortes</title>, nella seconda e nella venzeesima causa. Per il che sono cristianamente posti quegli che attendono a cotali arti da 'l nostro Poeta, come voi vedete, in questa quarta bolgia del suo Inferno. E questo basti oggi per la lezione presente.</p></div3>
<div3 type="capitolo"><head>LEZIONE SECONDA <add resp="ed">[vv. 4-9]</add></head>
<p><add resp="ed">[4-6]</add> Avendo noi dimostro nella lezione passata che peccato sia quello degl'indovini, resta ora a veder, seguitando l'ordine nostro, quali sieno le loro pene. Io non parlo della orribilità del luogo, nè dello spaventevole tumulto de' pianti, delle strida, de' percotimenti delle mani, e degli altri accenti dolorosi, che il Poeta scrive di sopra, che si sentono continuamente in quello; chè queste son pene comuni a tutti i dannati; ma di quelle che hanno propiamente questi indovini, le quali egli mette nel testo che sieno tre. La prima, ch'ei non restino mai di piangere acerbissimamente; onde dice nel testo, che la prima cosa che egli scorse, da poi che questo vallone si scoperse agli occhi suoi, fu che il suo fondo era tutto bagnato e molle de 'l lor pianto. La seconda, ch'eglino andavan continovamente, e senza fermarsi mai, l'uno dietro a l'altro per il detto vallone; il quale egli dice nuovamente e ad arte, ch'era tondo, per dimostrare che questo lor camminare non aveva mai ad aver fine, perciò che camminando su per una linea circulare, non si viene mai al fine. E la terza, che ciascheduno era travolto monstruosamente fra il mento e il principio del casso e del torso, sì e in tal maniera che il volto e la faccia era loro tornata da le reni. Ove potrebbe forse dire qualcuno: come di' tu che il Poeta metta per pena particulare di costoro il pianto? avendo egli ancor detto di sopra, ch'ei piangevano <emph>gli sciagurati che mai non fur vivi</emph>, Paulo da Rimini, messer Filippo Argenti, messer Cavalcante Cavalcanti, messer Lotto degli Agli; e così dirà ancora di molti altri di sotto. A questo si risponde: che se bene ei mette che tutti costoro piangessero, egli racconta di tutti la cagione particulare per la quale ei piangevano: e di questi non dice altro, se non semplicemente ch'ei piangevano. Piangevano, dice il Poeta, <emph>gli sciagurati</emph> per le punture acerbissime di certe vespe e di certi mosconi, dai quali eglino erano continovamente stimolati. Pianse Paulo da Rimini, perchè Francesca raccontò al Poeta il mal fortunato fine del loro infelice amore. Pianse messer Filippo Argenti per la bizzarria che gli venne, che quegli ch'erono in sua compagnia lo tuffassero così bruttamente nel fango della palude Stige, nella presenza di Dante che lo aveva veduto già tanto onorare in Firenze mentre ch'egli era vivo. Pianse messer Cavalcante Cavalcanti per la compassion che gli venne di Guido suo figliuolo, credendo per certe parole che disse Dante a messer Farinata degli Uberti, nel parlar seco, ch'ei fusse morto. Pianse messer Lotto degli Agli, perchè Gianiacomo da Santo Andrea roppe alcune cime di quel cespuglio nel quale egli si era trasmutato, volendo scampare, ascondendosi in quello, dai morsi di quelle cagne che lo seguitavano. Dicendo adunque il Poeta di tutti gli altri la cagione per che ei piangevano, e non dicendo di costoro cagione alcuna, pare a me ch'ei non voglia inferire altro, se non che il pianto era agli altri accidentale, e a costoro propio. Laonde si può finalmente concludere che queste tre, che noi abbiamo detto, sieno le pene con le quali mette il Poeta ch'ei sien gastigati e puniti da la iustizia divina, secondo il senso litterale. Delle quali, circa al senso morale, non dicono altro gli espositori, se non che lo andare con lento passo e piangendo, significa ch'ei procedono nelle loro azioni adagio, aspettando nel diliberare o punti di astrologia o augurii d'uccelli o altre simili cose, e sempre vanno di male in peggio; e dove ei vorrebbono vedere innanzi, cioè quel che ha a essere, la divina giustizia permette ch'ei non vegghino se non di dietro, cioè il passato. Le quali esposizioni io non vo', per la riverenza loro, biasimare in modo alcuno; ma io vo' ben dire, con sopportazione loro, che a me non piacciono elleno. Nè posso persuadermi in modo alcuno, che Dante non abbia avuto in questo capitolo concetti molto più dotti e più alti di questi.</p>
<p>E quel che mi fa credere questo sono quattro cose notabilissime che ci sono, per le quali si conosce manifestamente che il Poeta desidera ch'ei sia notato e considerato molto più che gli altri dai lettori. La prima delle quali è il chiamare il Poeta la pena e la sorte di costoro <emph>nuova</emph>, dicendo che gli convien far versi e trattare di nuove pene e nuova materia; la qual cosa poteva egli dire ancor similmente, da la prima in fuora, di tutte l'altre, essendo elleno tutte nuove e varie l'una da l'altra; e niente di manco ei non dice così se non di questa. La seconda è, che dove ei descrive e racconta tutte l'altre solamente una volta, ei descrive e narra questa, benchè con diverse parole, come voi vedrete nello esporre il testo, sei volte; la qual cosa non può esser fatta da lui se non per avvertire i lettori, che la considerino meglio e con maggior diligenza che l'altre. La terza è, che chiama la figura e l'effigie nostra propia, <emph>immagine</emph>; il che è fatto da lui, in quanto al senso litterale, impropiissimamente. Per ciò che <emph>immagine</emph>, se noi parliamo realmente, significa uno ritratto o di uomo o di animale o di altre cose simili, fatto di scultura o di pittura; onde disse il Petrarca di quella figura, che aveva fatta ritrar per scultura della sua donna Pigmalione:
<quote rend="block"><l>Pigmalion, quanto lodar ti dei</l>
<l>Dell'immagine tua....;</l></quote>
e se noi parliamo spiritualmente, <emph>immagini</emph> si chiamono quegli spettri e quei simulacri delle cose, che s'imprimon per mezzo de' nostri sensi nella nostra fantasia e nella nostra immaginativa; onde disse il medesimo Petrarca:
<quote rend="block"><l>Quando giugne per gli occhi al cor profondo</l>
<l>L'immagin vostra, donna....;</l></quote>
ne' quali spettri e simulacri, chiamati da alcuni altri idoli, e da 'l Filosofo <emph>fantasmi</emph>, conviene che risguardi il nostro intelletto, se ei vuole intendere. E la quarta e ultima è, il mostrare il Poeta essere stato mosso di gran lunga più a compassione di vedere questo travolgimento del volto dietro in su le spalle di costoro, che di pena alcuna altra ch'egli abbia fino a qui racconta. E aveva pur veduto gli eretici, fra i quali ei trovò messer Farinata, e messer Cavalcante Cavalcanti, nostri fiorentini, in quelle sepolture piene di fiamme ardentissime, che lo dovevan muovere molto più a compassione, che il vedere a costoro rivolta la faccia di dietro; la qual cosa, se bene ella appariva mostruosa, non mostrava però che dessi lor pena alcuna sensibile. La grandezza del qual dolore per volere egli maggiormente esprimere, si rimette ai lettori, che pensino eglino quanta ella fusse, chè a lui non bastava l'animo di fare; imitando colui, che avendo dipinto il sacrifizio di Ifigenia, e fatti tutti quegli che vi erano presenti, che piangevano con varie e diverse attitudini per la compassione e per il dolore ch'eglino avevano della sua morte, e volendo mostrare ch'egli era molto maggiore quel di Agamennone suo padre, lo dipinse ch'ei si aveva coperto il volto con un lembo della veste, lasciando immaginare e pensare a coloro che lo ragguardavano. Queste quattro cose, con alcune parole particulari che sono nel testo, le quali io vi mosterrò quando noi verremo a la esposizione di quello, hanno fatto che io ho pensato e mi son resoluto, che il Poeta abbia voluto significare, con queste tre pene ch'ei finge che sieno puniti questi indovini, tre miserie e tre infelicità grandissime, nelle quali incorrono finalmente quegli che pongono tanto studio e danno tanto opera a queste arti superstiziose e diaboliche, ch'ei contraggono una servitù tale con il demonio, ch'ei non possono dipoi, senza una difficoltà grandissima, uscirgli delle mani. Le quali miserie e infelicità vi saranno, prestandomi voi la udienza che voi siete soliti prestarmi, dichiarate da me il meglio e più brevemente che io saprò; perchè così come io vi ho detto penso che sia la mente del Poeta.</p>
<p>La prima pena che finge il Poeta che abbino costoro, la quale è, come io vi dissi di sopra, il pianto, non vuole significare secondo me altro che il dolore della mente e la passion dello animo (ch'è una tristizia e maninconia, che ha la volontà nostra, di avere qualche cosa ch'ella non vorrebbe, onde è chiamato da Scoto <emph>obbietto non voluto</emph>, e non può schifarla e fuggirla), di vedersi esser diventati schiavi e servi del demonio; il quale da poi ch'ei vede ch'ei se gli ha obbligati di sorte ch'ei posson male uscirgli delle mani, non resta mai di spaventarli col mostrar loro la grandezza del lor peccato, perchè eglino incorrino in tal disperazione, ch'ei non resti più in loro facultà o modo da poter più racquistare la salute. Per più chiara notizia della qual cosa voi avete a sapere che questa voce <emph>dolore</emph>, profferita così semplice senza aggiunta alcuna, significa sempre, o per lo più, tristizia e mala contentezza d'animo; e questo può esser conosciuto tutto il giorno da voi nel parlare comune, e di più ne' buoni scrittori.
<quote rend="block"><l>Dolor, perchè mi meni</l>
<l>Fuor di cammino a dir quel ch'io non voglio?</l></quote>
Che credete voi che intendessi qui per <emph>dolore</emph> il Petrarca? dolor di fianco o di stomaco o di parte alcuna altra del corpo? Non ve lo pensate; chè egli intende e qui e in tutti gli altri luoghi, ne' quali egli usa semplicemente cotal voce, una tristizia e passion che gli veniva ne l'animo, qualunche volta ei considerava di aver per una donna meno amato, ch'ei non dovea, Dio, e men curato sè stesso, e aver messo in non cale egualmente ogni pensiero; e così troverete finalmente usata sempre in questo significato cotal voce. Avete di poi secondariamente a notare che ogni volta, o almeno le più, che voi sentirete profferire o troverrete usata questa voce <emph>pianto</emph> semplicemente e per sè stessa, voi troverrete ch'ella vuol significare questo dolore di mente e tristizia e mala contentezza di animo, che noi abbiamo detto che significa medesimamente <emph>dolore</emph>; e questo nasce da la cagione che io vi dirò. Tutti gli effetti che posson procedere e essere prodotti da più d'una cagione (o sieno dette cagioni solamente due, o sieno più), ne hanno una che gli produce immediatamente e per sua natura stessa, onde è chiamata da i filosofi <emph>causa</emph> loro <emph>propia</emph> e <emph>per sè</emph>; e di poi l'altre, che gli producono con l'aiuto di qualche mezzo; onde son chiamate <emph>cause</emph> loro <emph>impropie</emph> e <emph>accidentali</emph>. La qual cosa voi intenderete più chiaramente per questo esempio. Il caldo è uno effetto il quale può esser prodotto da più cagioni; perciò che ei può esser prodotto da 'l fuoco, da 'l sole, da 'l fregare legni, fune, o molte altre cose, insieme. Nientedimanco infra queste cagioni non ci è chi lo produca immediatamente, se non il fuoco, che lo produce per natura sua stessa, per esser caldo; e non per alcun mezzo, come quelle altre cagioni. Perciò che il sole lo produce mediante il lume e il moto; perciò che il sole non è nè caldo nè freddo, nè ha qualità alcuna altra simile, come non hanno ancor tutti gli altri corpi celesti; onde son eterni, secondo il Filosofo: e quegli altri corpi soffregati insieme lo producono mediante il moto, la natura del quale è riscaldare. Per il che si dirà che la cagion <emph>propia</emph> del caldo sia il fuoco; e che tutte l'altre sien di poi sue cagioni <emph>accidentali</emph> e <emph>impropie</emph>. E di questa sorte effetti che possono esser prodotti da più cagioni è ancor similmente il pianto; con ciò sia cosa ch'ei si pianga qualche volta insino per allegrezza. Nientedimanco la sua propia cagione è il dolore e la tristizia de l'animo; e di questo noi ne abbiamo particularmente l'autorità di due gran filosofi, uno antico e l'altro moderno. Lo antico è Alessandro Afrodiseo; il quale dice, che nelle maninconie e ne' travagli de l'animo si piagne più che negli altri affetti; perchè nel pensare che fa del continovo la mente a quella cosa che la contrista, ascende al capo, dove si fa tal pensamento, maggiore quantità di spiriti che nelle altre cogitazioni; dove, essendo raffreddati e ricondensati da la frigidità del cervello, si convertono in acqua, e passon fuori per le prime vie che ei truovono donde uscire, che son due buchi che noi abbiamo nelle punte degli occhi, che mettono in mezzo il naso, donde escon le lacrime. E quando non bastono loro questi, escono insino pel naso e per la bocca; della qual cosa, perchè eglino hanno il capo pieno di umidità, si vede tutto il giorno la esperienza, quando ei piangono forte, ne' fanciulletti piccoli. E il moderno è il Leonico; il quale ricercando in un suo problema la cagione per la quale gli amanti son molto inclinati al piangere (della qual cosa posson render chiara testimonianza i loro scritti, e particularmente nel sonetto di messer Francesco Petrarca: <title>Tutto il dì piango, e poi la notte quando.....;</title>), dice che ciò avviene, perchè nella servitù d'amore son molti più i dispiaceri che i contenti, e molto più rare <add resp="ed">[le paci]</add> che le guerre; anzi non è mai dolcezza alcuna, ch'è ancor più, in quella, con la quale non sia mescolato qualche poco d'amaro; e se non altro, almanco il tormento della gelosia: la quale fingono i poeti che nascesse in un parto medesimo con lo amore, sia di poi vivuta sempre seco, e così viveranno ancor sempre, finchè ei morranno ancora insieme in un tempo medesimo. Ma che bisogna che io cerchi di più autorità a provare che il pianto nasca da 'l dolore e travaglio de 'l animo, tenendo questa opinione il Poeta che noi interpetriamo, non sapendo esporre con più sicuro modo e con maggior certezza uno scrittore, che con le parole e con l'opinione sua medesima? E che il Poeta nostro fusse di questa opinione è dimostro chiaramente da lui, quando domandando poco più giù Frà Catelano e Frà Lotteringo, frati gaudenti bolognesi, chi eglino erano, disse:
<quote rend="block"><l>Ma voi chi siete, a cui tanto distilla,</l>
<l>Quanto veggo, dolor giù per le guance?</l></quote>
e dipoi nel quindicesimo capitol del <title>Purgatorio</title>, quando raccontando come gli apparve, in una visione ch'egli ebbe, la moglie di Pisistrato Duca di Atene, che lo incitava a vendicarsi d'uno ch'era tanto innamorato d'una lor figliuola, ch'ei prese, un giorno ch'ei la ricontrò per la strada, di baciarla, disse:
<quote rend="block"><lg><l>Indi m'apparve un'altra con quelle acque</l>
<l>Giù per le gote che il dolor distilla,</l>
<l>Quando per gran dispetto in altrui nacque,</l></lg></quote>
intendendo per <emph>dispetto</emph> quello obbietto contristabile che le dispiace e non vorrebbe la volontà nostra, da 'l quale, per non potere ella schifarlo e scacciarlo da sè, nasce, come noi dicemmo di sopra, la tristizia e il dolore. Per queste ragioni e per queste autorità, e particularmente per quelle del Poeta, si conclude da noi finalmente questo: ch'ei non abbia voluto inferire altro, con dare a quegli indovini per pena particulare e propia il pianto, se non dimostrar la tristizia e la mala contentezza de l'animo, nella quale incorron finalmente quegli i quali danno tant'opera, come noi dicemmo di sopra, in queste arti superstiziose e diaboliche, che il demonio s'impadronisce e si fa signore in tal maniera di loro, ch'ei non possono, se non con difficultà grandissima, uscir delle sue mani. Laonde vivono sempre in tanto dolore, ch'ei si può ragionevolmente dire ch'ei sieno nello inferno e con l'anima e col corpo; con l' anima, per il dolor sopradetto, e col corpo, per essere egli tanto grande ch'ei redunda insin nel corpo. E questo è quel che vuol significare il Poeta con dire che vide bagnata del lor pianto la terra sopra della quale ei camminavano, intendendo per la terra il nostro corpo, il quale fu principalmente di terra. E questo basti per il significato di questa prima pena; passiamo ora a la seconda.</p>
<p><add resp="ed">[7-9]</add> La seconda pena che dà il Poeta nostro a questi indovini è, come voi intendesti di sopra, ch'ei camminino, ma taciti e col passo che usono camminare i sacerdoti nostri nelle processioni, a passo lento e col volto basso e umile, dietro l'uno a l'altro, senza mai posarsi o trovar fine o quiete alcuna. La qual cosa è dimostra da lui con dire ch'ei camminono circularmente per un vallon tondo, non si trovando, per ciò che nella linea tonda e circulare non si truova, come sa ciascun di voi, mai termine o fine alcuno. Con la qual pena non vuol significare altro, secondo il giudizio mio, il Poeta, se non che chi pone lo studio suo in cotali arti non si contenta e non si quieta mai. E questo si è, perchè ei cammina a lo indietro, cioè non va verso il suo fine, nella fruizione del quale consiste la quiete dello intelletto e della volontà nostra; ma cammina verso quel che gli è totalmente contrario. Della qual cosa accorgendosi egli quando ei si è finalmente condotto in una confusione tenebrosa e infernale, va tacito, cioè non ardisce scusarsi, conoscendo che tal fallo non è nato da fragilità o ignoranza, ma da la sua maliziosa elezione; e col volto basso, come quel che si vergogna di essersi così lasciato ingannare da la sua curiosa e vana voglia di sapere quello ch'ei non doveva cercare di sapere. Della qual cosa acciò che voi siate ancor più capaci, voi avete a sapere che il propio obbietto de l'intelletto nostro, e che lo contenta e quieta, come quel ch'è il suo vero fine, è il vero, e quel della volontà nostra è il bene; intendendo per questa voce <emph>vero</emph>, e per quest'altra <emph>bene</emph>, profferite così assolutamente, per antonomasia e per eccellenza Dio; con ciò sia cosa ch'egli solo sia solamente tale per natura e per essenza sua propia, e tutte l'altre cose sieno di poi tanto vere o buone, quanto elle participono o più o manco di Dio. Non può adunque l'uomo conseguir mai il suo vero fine, e per conseguenza il suo vero contento, se non in vita eterna; la quale disse nello Evangelio il suo Figliuolo, che era il veder Dio a faccia a faccia. E perciò disse il Profeta, che non sarebbe mai sazio se non nella gloria di Dio, cioè nel regno celeste e nella eterna beatitudine, chiamata da i nostri teologi per tal cagione: <foreign lang="lat">Status omnium bonorum aggregatione perfectus</foreign>. Nè intende ancor altro similmente il Poeta nostro in questo suo poema, nè ha altro fine, che dimostrare agli uomini, che ei non si contenteranno e non si quieteranno mai, insino a che ei non si condurranno a ragguardare e fruire quella luce, cioè Dio ottimo e grandissimo, nel lume e nella presenza della quale si diventa, come egli dice ne l'ultimo capitolo del <title>Paradiso</title>, tale
<quote rend="block"><l>Che volgersi da lei per altro aspetto</l>
<l>È impossibil che mai si consenta.</l></quote>
Della qual cosa volendo egli render la ragione, soggiugne:
<quote rend="block"><lg><l>Però che il ben, ch'è del volere obbietto,</l>
<l>Tutto s'accoglie in lei, e fuor di quella</l>
<l>È defettivo ciò che lì è perfetto.</l></lg></quote>
Posson ben l'intelletto e la volontà nostra trovar qualche quiete; l'uno nelle scienze e ne l'intendere le cose del mondo, in quanto si scorge in loro di vero, e l'altra nel possederle, in quanto si truova in loro di bene, avendo elleno sotto tal considerazione ragione di fine, per participare, per tal condizione, di Dio. Nientedimanco ei non può però nè l'uno nè l' altra trovare in esse il vero contento e la vera quiete loro. E questo nasce perchè il fine loro è ne l'intendere il vero e il bene universale; e questi del mondo sono veri e beni particulari, e che hanno, come voi sentiste di sopra da 'l Poeta, tutti qualche mancamento e qualche imperfezione; onde non posson saziare affatto lo intelletto nostro, nè manco contentare ancor similmente la nostra volontà. Se ei non si quietono adunque e non si contenton mai quegli intelletti e quelle volontà che vanno verso Dio, ch'è la somma verità e il sommo bene, per le scale delle verità e de' beni del mondo; quanto si contenteranno manco quegli di coloro che vanno verso la somma falsità e il sommo male, ch'è il Demonio, padre di ogni mendacio, per mezzo di queste arti indovinatorie e superstiziose e diaboliche, trovate, come noi dicemmo di sopra, da 'l Demonio per rovinare e condur l'uomo seco a l'eterna dannazione? E in quanta confusione di mente e vergogna di loro stessi, per la poca prudenza e per malignità loro, in vedersi andar sempre a lo indietro, cioè discostarsi da 'l lor vero fine, ch'è Dio, nel regno del quale ei viverebbono eternalmente contenti e felici, e rovinar nella servitù del Demonio, ove eglino stanno sempre in infelicità e miseria! E questo è quel che io credo che abbia voluto dimostrare il Poeta nostro sotto la corteccia di questa favola di questa seconda pena particulare, con la quale ei finge e descrive che sieno puniti in questa quarta bolgia questi indovini. Resterebbeci ora a parlare della terza; ma perchè io dubito di non vi avere per oggi tediati pur troppo, e quello che io penso che abbia voluto inferire il Poeta, con fingere ch'eglino abbino rivolta la faccia di dietro, è cosa alquanto sottile e difficile, noi indugeremo a trattarne in quest'altra lezione, e faremo per oggi qui fine a questa.</p></div3>
<div3 type="capitolo"><head>LEZIONE TERZA <add resp="ed">[vv. 10-15]</add></head>
<p>Noi abbiamo oggi a vedere, ascoltatori nobilissimi, quel che voglia dimostrare il Poeta con fingere che gl'indovini (la qual cosa è la terza pena, con la quale ei mette ch'ei sien puniti da la divina giustizia) abbino vòlto indietro il volto e la faccia. Circa a la qual cosa è primieramente da considerare, che non mostrando egli che tal rivolgimento dia loro pena o fatica alcuna sensibile, ma solamente trasformi e guasti in loro la effigie umana, non vuol significare altro, che questa cotal punizione è cosa spirituale e uno disordine e una mala disposizione della parte intellettiva e ragionevole dell'anima loro; per la quale dove, mantenendosi in loro retta cotal parte, ei si potevano chiamare celesti e divini, avendola travolta al contrario, ei si posson chiamare terreni e diabolici. La qual cosa volendo egli primieramente descrivere secondo il senso litterale, dice nel testo, come può veder chiunche vuole, che tutti eran travolti fra il mento e il principio del casso sì e in tal modo, <emph>Che da le reni era tornato il volto.</emph> E di poi per darci qualche indizio, mediante il quale noi potessimo vedere qual fusse la mente e la intenzione sua, il che egli dimostra non potere esprimere senza un travaglio e un dolor tale, per la compassion che gli venne di vedergli essere incorsi in tanta infelicità e in tanta miseria, ei dice ai lettori: pensate quale io divenni,
<quote rend="block"><lg><l>Quando la nostra immagine da presso</l>
<l>Vidi sì torta, che il pianto degli occhi</l>
<l>Le natiche bagnava per lo fesso;</l></lg></quote>
replicando di poi, acciò ch'ella sia me' notata e considerata da noi, cotal trasformazione della statura e figura umana, come voi vedrete ne l'esposizione del testo, cinque altre volte, ma con varie e diverse parole. Dove, chiamando egli la figura nostra tanto impropiamente <emph>immagine</emph>, quanto noi vi mostrammo di sopra, quando noi vi mostrammo il propio significato di cotal voce (e tanto più non la avendo mai chiamata in alcuno altro luogo con tal voce, ma o <emph>figura</emph> o <emph>forma</emph>, o con altri nomi simili, come voi potete chiaramente vedere più giù nel venticinquesimo capitolo di questa medesima Cantica, dove descrivendo egli la trasformazione d'uno uomo in serpente, d'uno serpente in uomo, egli chiama sempre la statura loro o <emph>figura</emph> o <emph>natura</emph> o <emph>forma</emph>), si vede chiaramente ch'egli intende di quella immagine che ha l'uomo in sè di Dio, secondo la quale egli fu creato, come si legge nelle sacre lettere, da lui; e che questa, ch'è veramente il volto e la faccia sua (con ciò sia cosa che per lei si conosca la nobilità sua), è rivolta indietro da quegli che, per dare opera a simili arti diaboliche, divengon servi e schiavi del Demonio. Della quale perdita non potendo far l'uomo la maggiore, non avendo egli avuto da Dio il maggior dono di questo (perciò che se bene egli è gran dono aver l'essere, ei lo hanno tutte le cose che sono state fatte da Dio, ma lo esser fatto a immagine sua, non lo ha se non l'uomo), mostra che si dolesse più che di miseria alcuna altra il Poeta; perchè e' conosceva molto meglio quanto ella sia dannosa, che non fanno quegli, che non conoscendo come lui quel ch'ella sia in noi, e quanto no' abbiamo da gloriarcene, la stimono e apprezzono poco, come quegli indovini.</p>
<p>Laonde volendo noi mostrare, per più perfetta notizia della mente del Poeta, come avvenga loro tal cosa, bisogna prima vedere quello ch'è propiamente questa immagine di Dio, che ci è stato revelato ch'è in noi mediante la sacra scrittura, raccontando che Dio disse nella creazione di Adamo: facciamo l'uomo a similitudine e immagine nostra. Al che fare fa di mestieri primieramente vedere quel che significhino <emph>similitudine</emph> e <emph>immagine</emph>. Le quali voci dichiarando S. Tommaso nella sua <title>Somma</title>, dice che <emph>similitudine</emph> importa esser del medesimo genere, o esser sotto un medesimo accidente comune. Onde si posson dire esser simili il cavallo, il lione, l'aquila e l'uomo, perchè son tutti egualmente animali; e simili l'oca, il marmo e la neve, perchè son tutti bianchi. Ma essere <emph>a immagine</emph> una cosa d'un'altra, bisogna, oltre a queste cose, ch'ella sia della sua specie, o abbia qualche differenza propia e specifica, estratta e cavata da quella cosa della quale ei si dice ch'ella è <emph>a immagine</emph>; la quale conviene per tal cagione fusse inanzi a lei. Onde ne segue che tutte quelle cose che sono <emph>a immagine</emph>, sieno ancora <emph>a similitudine</emph>, ma non già ch'ei sieno <emph>a immagine</emph> quelle che sono <emph>a similitudine</emph>. La qual cosa voi intenderete chiaramente da questo esemplo. Fingete nella immaginativa vostra di vedere in questa stanza dieci o dodici statue e figure di marmo al naturale, fra le quali ne sia una ritratta da quel San Marco di man di Donato ch'è a Orsanmichele. Certo è ch'ei si potrebbono chiamarle a quella di San Marco <emph>simili</emph> tutte; perchè tutte sarebbono statue e figure di marmo al naturale, e tutte converrebbono in genere, essendo statue, e sarebbono ricoperte d'un medesimo accidente, perchè sarebbono tutte bianche, essendo di marmo. Nientedimanco ei non vi sarebbe se non quella che fu ritratta da 'l San Marco, che si potessi chiamare <emph>a sua immagine</emph>, onde si scorga e si riconosca in lei la effigie e la impronta sua. E questo medesimo avviene propiamente delle cose del mondo; perciò che tutte si posson dire che sieno <emph>simili</emph> a Dio, con ciò sia cosa che Dio è, ed elle hanno tutte l'essere. Nientedimanco ei non si può dire ch'ei sia <emph>a immagine sua</emph>, se non l'uomo; perciò che ei non si scorge e non si riconosce la immagine di esso Dio, se non in lui. Circa a la quale <emph>immagine</emph>, cioè qual sia quella cosa ne l'uomo, che la rappresenti, e nella quale ella si scorga e si riconosca, furono già alcuni che non considerando, se non litteralmente, quelle parole che Dio soggiunse dopo: <emph>facciamo l'uomo a similitudine e immagine nostra</emph>, dicendo, acciò ch'ei signoreggi a le bestie della terra, a' pesci del mare e agli uccelli dell'aria; che dissero che Dio aveva fatto l'uomo a sua immagine, in quanto ei lo aveva fatto signore di tutte le cose del mondo, come è egli. La quale opinione non può essere in modo alcuno la vera. Con ciò sia cosa che Adamo perdessi cotal dominio quando ei peccò, rebellandosi da lui tutte le creature, se non alcune poche lasciategli da la benignità di Dio, per essergli tanto necessarie, ch'ei non arebbe potuto quasi vivere senza il loro aiuto, ma con condizione ch'egli le dimesticassi e domassi con la fatica e con l'industria sua; siccome lasciò ancora essa benignità di Dio che la terra gli producessi il pane, ma essendo lavorata da lui con la fatica e nel sudore del volto suo. Per la qual cosa non si potrebbe dire che l'uomo sia a immagine di Dio, come ei si dice; ma che ei fusse a sua immagine solamente Adamo, quel tanto del tempo ch'egli stette senza peccare. Furono di poi alcuni altri teologi, e particularmente Agostino e San Tommaso gran seguitatori, che dissono (e questa è l'opinione che si tiene) che la immagine di Dio non si scorge e non consiste ne l'uomo come uomo e come animale mortale, ma come animale razionale e immortale; onde dice Agostino sopra il Genesi <foreign lang="lat">ad litteram</foreign>: Dio fece tutte le cose <emph>simili a sè</emph>, in quanto ei dette loro l'essere, e l'uomo <emph>a immagine sua</emph>, con dargli lo intelletto. Onde viene a consistere essa immagine di Dio solo nell'anima nostra; e non in tutta l'essenza, ma in quella parte ch'ella ha del celeste e del divino. Nè era certamente conveniente che una cosa tanto divina e tanto eccellente fusse impressa e collocata nella parte nostra mortale e terreste, e ripiena di tante e tante miserie, come diceva il pazientissimo Iob. Anzi non era, ch'è più, ancor forse possibile, secondo l'opinione di quei teologi, e particularmente di Enrico di Gandavo, dottore parisiense, e tanto stimato ch'ei si chiama il <emph>Dottore solenne</emph>; il quale tiene che Dio non potessi assumere altra natura se non la razionale, non per mancamento della onnipotenza sua, ma per la imperfezione delle altre nature, mediante la quale elle non erono atte a esser sublimate a tanta altezza e a tanta divinità (restando in loro incorrotta e perfetta la natura lor propria), come l'umana. La quale, per participare, come noi abbiam detto, di divinità, si unì con una unione tanto maravigliosa per opera dello Spirito Santo col Verbo eterno, conservandosi nella purità sua, che questa proposizione è verissima: Dio è uomo, e l'uomo è Dio; cosa tanto impossibile a esser compresa col lume naturale, ch'ella non è paruta impossibile solo a' filosofi, ma ancora a di quegli che hanno avuto il lume della fede, col quale ella può solamente intendersi. Onde hanno tenuto che il corpo, che Cristo prese, non fussi veramente corpo umano, ma un corpo fantastico e finto; la quale opinione fu dipoi dannata da sacri Concilii per eretica. Conclude adunque finalmente S. Tommaso nella quistione ch'ei fa fra le sue dispute <title lang="lat">De veritate</title> nel settimo articolo, che la immagine che ha l'uomo in sè di Dio, sia quella parte ch'egli ha dell'anima, che si chiama <emph>mente</emph>; la quale contiene in sè la memoria, la volontà e lo intelletto, come la Santissima Trinità, il Padre il Figliuolo e lo Spirito Santo. Onde come il Padre genera continovamente il Verbo e il figliuolo, e da l'uno e da l'altro procede di poi lo Spirito Santo, così la mente nostra, conoscendo sè stessa, genera il verbo suo, e da l'una e da l'altro procede l'amore. E questa dicono i teologi essere una rappresentazione della Trinità, <emph>secondo l'analogia</emph> e secondo una certa proporzione. Ma quando ella cognosce sè stessa, come immagine di Dio, onde non si ferma in sè, ma tende principalmente in Dio; questa tal cognizione chiamata da loro <emph>secondo conformità</emph>. Laonde, perchè quella similitudine ch'è per analogia, come è per grazia di esempio il vedere nostro col nostro intelletto, ch'è per proporzione, è minore di quella ch'è per conformità, come è quella del vedere nostro al colore, essendo ei comparato a lo obbietto suo propio; quella cognizione, con la quale cognosce la mente nostra sè come immagine di Dio, tende principalmente come in suo fine in lui, e si conforma seco in quel modo che il conoscente si assomiglia a la cosa cognosciuta. E i nostri teologi tengono ch'essa immagine di Dio sia prima e principalmente nella mente nostra, in quanto ella intende e cerca di conoscere Dio; e dipoi secondariamente, in quanto ella conosce e considera sè stessa. E questo è quel che volse significare Scoto, dicendo che lo intelletto, la volontà e la memoria nostra non rappresentono la immagine della Trinità, in quanto elle sono in atto, cioè in quanto elle hanno l'essere, sotto la quale considerazione elle son chiamate da lui essere <foreign lang="lat">sub actu primo</foreign>, ma in quanto elle operono; il che è chiamato da lui essere <foreign lang="lat">sub actu secundo</foreign>. Onde dice consistere detta immagine nello intelletto intendente, nella volontà volente e nella memoria memorante, cioè in quanto elle sono in operazione; perciò che Dio intende, ama e opera sempre, e l'intelletto e la volontà e la memoria nostra stanno molte volte oziose.</p>
<p>Veduto adunque come la mente nostra rappresenta la immagine sua, in quanto ella intende e cerca d'intendere e conoscere Dio, come somma verità e propio obbietto suo, e nella quale consiste solamente la perfezione sua, si vede ora con quanta arte e dottrina il Poeta nostro, fingendo che questi indovini abbino rivolta la faccia di dietro, abbia voluto mostrare come quegli che pongono i loro studi in queste arti superstiziose e diaboliche, che non hanno per fine se non falsità e mendacii (cose che son dirittamente contro a la verità, e conseguentemente a Dio), abbino travolta la immagine, che è nell'anima nostra di esso Dio, indietro, cioè verso il contrario del fine vero e propio de l'uomo; essendo egli <emph>uomo</emph> solamente per avere in sè questa mente e questa parte divina, la quale contiene, come noi abbiamo detto, in sè lo intelletto, la volontà e la memoria; concetto veramente da uno ingegno elevato e alto, come è quel del Poeta nostro. Il quale, per darnelo ancor più chiaramente a intendere, soggiugne nel testo, che tal rivolgimento era fra il mento e il principio del <emph>casso</emph> e del torso, cioè nella gola; essendo solamente il capo quel ch'era travolto in loro, del quale era loro tornata la parte dinanzi di dietro, restando loro tutto il restante del corpo nella sua posizione e nella sua solita statura. E ciò è detto da lui, come vi si è detto per maggior dichiarazione di tal cosa, per la cagione che io vi dirò. Tutti quegli che hanno trattato dell'architettura e della fabbrica del corpo umano, e del modo come l'anima stia in quello, hanno detto, dopo lo aver primieramente mostro ch'ella è sua forma e dàgli lo essere, ch'ella è tutta in tutto quello, e tutta indivisibilmente in ciascuna sua parte. Nientedimanco eglino hanno dipoi assegnato a ciascuna delle sue virtù e potenze principali (che sono tre: la vivificativa, la naturale e l'animale), uno luogo particulare; a la vivificativa il cuore, a la naturale il fegato e a l'animale il capo; mostrando che la vita ha la sede sua nel cuore, onde dicono ch'egli è il primo a vivere e l'ultimo a morire; e che la naturale ha la sua nel fegato, perciò che in quello si fa la digestione del nutrimento, che mantiene e conserva la vita. E se ei paressi a qualcuno cosa assurda quel che io ho detto, dicendosi comunemente che la digestione si fa nello stomaco, sappia ch'ei son tre le digestioni che si fanno del cibo. La prima si fa nella bocca, dividendolo con que' primi denti dinanzi, e tritandolo con quei de' lati. La seconda nello stomaco, ove il calore naturale, lacerandolo, manda quelle parti che non sono atte a nutrire nel ventre, e quello che resta, chiamato da' medici <emph>chilo</emph>, nel fegato. Il quale traendone con la virtù sua naturale quello ch'è in lui troppo acquoso, e mandandolo nella vescica, e quello ch'è troppo melancolico e freddo nella milza, e quello ch'è troppo collerico nel fiele, lo converte e trasmuta finalmente in sangue, e mandalo al cuore. Il quale lo fa, col moto suo vitale, vivo; e così vivo, genera di lui gli spiriti; e sparge dipoi lui per le vene, e gli spiriti per le arterie in tutto il nostro corpo; chè del sangue si formono e augumentono e nutriscono le membra, e degli spiriti si mantiene la vita; e conseguentemente hanno da loro perfezione e la virtù motiva e l'operazioni nostre sensitive. E perchè questa terza digestione che si fa nel fegato è, come voi avete veduto, la più importante di tutte, ei si dice per antonomasia e per eccellenza, che la virtù naturale è in lui, e che in lui si fa la digestione. Assegnono dipoi a la virtù animale il capo; onde dicono che il senso è principalmente nel capo, e da quello poi mediante i nervi, i quali hanno tutti origine da 'l cervello, si sparge il senso per le nostre membra; onde sente ogni nostra parte del corpo, quale più e quale manco, secondo ch'ella è più o manco nervosa. E questa è l'opinione di Galeno, e che si tien comunemente; se bene Aristotile tiene che le sensazioni si faccino nel cuore; perchè si pensa ch'ei tenessi questa opinione, perchè la vita sta, come vi dissi di sopra, nel cuore, e lo animale sente solamente tanto quanto egli sta vivo. Facendosi adunque la cognizion sensitiva nel capo, ove son portati al senso comune per mezzo degli strumenti e organi de' sensi esteriori le sensazioni loro, ne segue ch'ei vi si faccia ancora la intellettiva e la razionale, pigliando lo intelletto nostro tutte le cognizioni sue da 'l senso. Volendo adunque dimostrare il Poeta nostro, che lo intelletto e il discorso della ragione di quegli che attendono a queste arti diaboliche dello indovinare, pongono il loro studio e il lor fine in cose vane e false (il che è appunto il contrario di quel ch'ei doverrebbono fare, essendo il loro obbietto propio il vero), non poteva meglio esprimerlo sotto velame di poesia, che fingere ch'eglino abbino rivolto il capo (dove sta, nel modo che noi abbiamo detto di sopra, lo intelletto) a lo indietro, e l'altre loro parti del corpo restino nella lor solita posizione; cioè che l'operazioni loro animali procedino in loro secondo l'ordine solito della natura, e solamente quella dello intelletto sia rivolta a contrario fine, cioè che il peccato loro sia spirituale e solamente nelle operazioni dello intelletto, e non a comune col corpo; onde nasca meramente da malizia, e non da fragilità o affetto alcuno di nostra natura. E questo tengo io che sia quello che ha voluto inferire il Poeta con fingere ch'eglino abbino rivolto il capo e la faccia dietro dinanzi, e per le ragioni che io ho detto di sopra, e per alcune conietture che io vi mosterrò nello esporre le parole del testo; il che io, per parermi avervi affaticato per oggi a bastanza, indugerò a fare con licenzia vostra in quest'altra lezione.</p></div3>
<div3 type="capitolo"><head>LEZIONE QUARTA <add resp="ed">[vv. 1-24]</add></head>
<p><quote rend="block"><lg><l>Di nuova pena mi convien far versi,</l>
<l>E dar materia al vigesimo canto</l>
<l>Della prima canzon, che è de' sommersi.</l></lg></quote></p>
<p><add resp="ed">[1-3]</add> Dovendo io nella lezion d'oggi (per parermi avere dichiarato a bastanza nelle tre passate tutto quel che io ho giudicato che sia, non solamente utile, ma grandemente necessario a lo intendimento di questo capitolo), venire a la esposizione del testo e a la dichiarazione delle parole di quello, dico, incominciando, come veggendo il Poeta nostro, scoperta che si fu agli occhi suoi questa bolgia degl'indovini, che nel modo col quale ei son puniti non apparisce pena alcuna sensibile, ma solamente dolor mentale e d'animo (perciò che il pianto propiamente e per sè significa, come vi è stato dimostro da noi, solo pena e dolor di mente e d'animo; e lo andar l'uno dietro a l'altro, avendo però rivolto il viso di dietro, non pare che dessi ancora egli pena alcuna corporea e sensibile), considerò e conobbe come la lor pena era, come noi abbiamo detto, solamente spirituale e mentale; e così ancora era similmente stato il peccato loro mentale e spirituale. Imperò che per <emph>indovini</emph> si ha a intendere principalmente quegli che danno opera a tali arti diaboliche per sapere il futuro, e quel che si appartiene solamente sapere a Dio, non tanto per comodo o benefizio alcuno della parte nostra corporea, quanto per desiderio superbo di mente, per farsi, come volse far ancor Lucifero, equali in certo modo a Dio, acciò che gli uomini gli esaltino, e dieno loro di quegli onori, i quali non si convengono e non debbono esser dati da loro se non a Dio. Questa cosa volendo adunque descrivere il Poeta nostro, incomincia e dice che gli convien <emph>far versi</emph>, cioè trattare, d'una <emph>nuova pena</emph>. Questa voce <emph>pena</emph> ha nella nostra lingua, ascoltatori nobilissimi, due significati. Imperò che ella significa primieramente tutti quei dolori e tormenti, che nascono in quelle parti del nostro corpo che hanno senso, come sono la carne e i nervi (perciò che le ossa e il sangue non hanno senso), o per alterazione e superfluità di omori che corrono e caggiono in quelle, o per tagli, percosse, punture ed altri accidenti simili, i quali disiungono e guastano la continuità e la temperatura di esse parti. Onde disse Galeno, volendo dimostrare che cosa fusse il dolore corporeo, ch'egli è una sensazione trista, cioè afflittiva, che conseguita a la sezione e divisione del continovo. E in questa significazione fu usata questa voce da 'l Petrarca, quando disse: <emph>Deh, dimmi se il morire è sì gran pena.</emph> E se bene ei si truova usata cotal voce dagli scrittori per travaglio e dolore d'animo, come fece il Petrarca, quando disse nel Sonetto <title>Amor, fortuna e la mia mente schiva</title>:
<quote rend="block"><l>.... e così in pena molta</l>
<l>Sempre convien che combattendo viva;</l></quote>
ella è usata in cotali luoghi metaforicamente e similitudinariamente; come ei si truova ancor talvolta usata nel modo medesimo <emph>dolore</emph> (che significa travaglio e mala contentezza di mente) per essa pena delle parti del corpo. Significa dipoi secondariamente questa voce <emph>pena</emph> quelle punizioni che sono ordinate da la iustizia e da le leggi a i falli de' malfattori, o sieno pene afflittive, o sieno condannazioni in beni, o confini e sbandeggiamenti di luoghi. Onde si dice che chi macchina contro al principe cade in pena di rebelle; chi commette omicidio, in pena del capo; e chi commette certi altri falli, in pena di condannazione di certa quantità di pecunia, e di perdita di beni. E in questa significazione di punizione usò cotal voce il Petrarca, quando disse:
<quote rend="block"><lg><l>Poi che Madonna da pietà commossa</l>
<l>Degnò mirarmi, e riconobbe e vide</l>
<l>Gir di pari la pena col peccato.</l></lg></quote>
E in questo significato di punizione e di gastigo usa qui il Poeta nostro cotal voce. Perciò che non mostrando egli in parte alcuna del testo ch'eglino avessino pena alcuna sensibile, non può dire che gli convien trattare di <emph>nuova pena</emph>, cioè di nuovo dolore, di parte alcuna del corpo umano, ma di nuova punizione. E questa è chiamata da lui <emph>nuova</emph>, perchè tutte l'altre, delle quali egli ha trattato fino a qui, sono state pene corporali e sensitive; e questa è spirituale e mentale. Laonde venendo a essere diversa di genere da l'altre, è chiamata da lui artificiosamente <emph>nuova</emph>, cioè non più trattata e considerata da lui. Il che egli non ha fatto dell'altre; perchè se bene tutte l'altre son varie e diverse l'una da l'altra di specie, hanno tutte luogo e tutte si esercitono, o nel corpo, o almanco nello individuo, cioè nel composto del corpo e de l'animo; e questa ha suo luogo e si esercita solamente ne l'animo, onde viene a essere diversa da le altre, non solo di specie, ma di genere. E questo è fatto con grandissima dottrina da 'l Poeta, appartenendo gli altri peccati a lo individuo, insieme cioè al corpo e a l'anima, e questo solamente a l'anima, cioè a la mente e a l'intelletto. Per la qual cagione è detto adunque con gran ragione da 'l Poeta, incominciando questo capitolo, che gli conviene trattare di <emph>nuova pena</emph> per dar materia e soggetto a questo ventesimo canto di questa prima <emph>Canzone</emph>, cioè Cantica, la quale è, cioè tratta, <emph>dei sommersi</emph>, cioè de' sotterrati e dannati ne l'Inferno, posto, come voi vedete, nel ventre della terra. Sonci alcuni testi i quali dicono, <emph>che io disommersi</emph>; e gl'interpetri gli espongono, che io, Dante, <emph>disommersi</emph>, cioè disotterrai, e mandai in luce, facendo questo poema. Nientedimanco Benvenuto da Imola dice ch'ei sono scorretti, e ch'ei si ha a leggere nel modo che abbiamo fatto noi. <add resp="ed">[4-18]</add> Segue dopo il testo:
<quote rend="block"><lg><l>Io era già disposto tutto quanto</l>
<l>A riguardar nello scoperto fondo,</l>
<l>Che si bagnava d'angoscioso pianto.</l></lg>
<lg><l>E vidi gente per lo vallon tondo</l>
<l>Venir tacendo e lacrimando al passo</l>
<l>Che fanno le letane in questo mondo.</l></lg>
<lg><l>Come il viso mi scese in lor più basso,</l>
<l>Mirabilmente apparse esser travolto</l>
<l>Ciascun da 'l mento al principio del casso;</l></lg>
<lg><l>Chè da le reni era tornato il volto,</l>
<l>E dirieto venir gli convenia,</l>
<l>Perchè il veder dinanzi era lor tolto.</l></lg>
<lg><l>Forse per forza già di parlesia</l>
<l>Si travolse così alcun del tutto;</l>
<l>Ma io nol vidi, nè credo che ei sia.</l></lg></quote>
Avendo accennato il Poeta in questi primi tre versi di questo capitolo, per modo di preposizione, la novità e grandezza della materia, della quale gli convien trattare, e dimostrar moralmente la pena, con la quale ei mette che sian puniti in questa quarta bolgia gl'indovini, incomincia ora per modo di narrazione a descriverla e a raccontarla. E facendosi primieramente da la forma e qualità del sito, dice ch'egli è un vallon tondo, come son similmente le altre bolgie da le quali egli è contenuto, e quelle che contiene similmente egli. E dipoi, che il suo fondo si bagnava tutto di pianto <emph>angoscioso</emph>, cioè pieno d'affanno; chè così si chiama nella lingua nostra quella respirazione violenta e confusa che hanno quegli che piangon forte. E questo pianto, del quale ei si bagnava, dice ch'eran le lacrime di <emph>genti</emph>, cioè di varie persone (il che è detto da lui, perchè a tali arti divinatorie e a incanti e simili cose danno opera non solamente persone letterate, ma plebei, idiote donne, e d'ogni sorte persone), ch'ei vide venire tacendo e lacrimando, <emph>al passo</emph>, cioè in quel modo che fanno, <emph>in questo mondo</emph>, cioè quassù fra noi, <emph>le letane</emph> cioè le tanìe. Ove per dichiarazione di questo luogo è da sapere ch'egli era un costume appresso i Romani, che ogni volta che la città si ritrovava in qualche pericolo, o nasceva qualche cosa portentosa che minacciassi qualche rovina, era ordinato da 'l Senato che i loro sacerdoti andavano a torno per la città, pregando gli Dei che mitigassero la loro ira, e gli scampassero da 'l male ch'ei pensavano che soprastessi loro. E queste cotali cerimonie erano chiamate da loro <emph>supplicazioni</emph>. Onde troverrete moltissime volte in Livio, che raccontando egli o qualche pericolo della città, o qualche prodigio apparito, e volendo narrare quel che facessi in simili casi la città, ei dice infra le altre cose: <foreign lang="lat">decretae sunt supplicationes</foreign>. Da questo esempio, tanto pio e religioso, mosso Gregorio Papa, per una pestilenza che accadde al tempo suo in Roma, compose le <emph>tanìe</emph>, che tanto vuole dire quanto supplicazione; e ordinò che i sacerdoti romani andassino ogni mattina processionalmente per Roma cantandole. E così fu fatto da loro insino a tanto ch'ei fu veduto publicamente apparire uno Angelo sopra la fortezza di Adriano, il quale aveva una spada sanguinosa in mano, e rimetterla nella guaina, e che cotal pestilenza cessò; onde è stata dipoi sempre chiamata quella fortezza, e si chiama ancora oggi, Castel Santo Agnolo. Ottenuta adunque Gregorio questa grazia da Dio, ordinò, per dimostrarsegli grato di cotal dono, che ogni anno, tre giorni innanzi a l'Ascensione del Signore, che le Chiese cattedrali facessero quelle processioni che voi vedete fare. Le quali furon chiamate le <emph>tanìe maggiori</emph>, a differenza di quelle ch'elle fanno similmente ogni anno il giorno di San Marco, chiamate <emph>le tanie</emph>, cioè le preci minori, ordinate medesimamente da non so che Pontefice, a preghiera di uno santissimo vescovo, per uno caso simile che avvenne in Pannonia. Volendo adunque, tornando al testo, mostrare il Poeta come questi indovini camminassino ordinatamente e con certa regola l'uno dietro a l'altro, dice che eglino andavano <emph>al passo</emph>, cioè in quella maniera, che vanno quassù fra noi <emph>le letane</emph>, cioè si fanno le processioni che noi abbiamo detto; ma taciti, per non aver, come noi dicemmo di sopra, ragione alcuna sufficiente da scusare la follia, anzi più tosto malizia loro; e piangendo, per il dolore ch'eglino hanno che il lor desiderio non conseguiti mai il fine ch'ei si ha proposto onde perdino vanamente e inutilmente il tempo. Sèguita dipoi più oltre il Poeta, e dice che come il viso suo scese <emph>più basso in loro</emph>, cioè ch'egli abbassò gli occhi verso di loro, che vide come ciascheduno di loro era travolto maravigliosamente, cioè contro a l'ordine naturale, in tal maniera infra il mento e il casso ed il busto, cioè nella gola, che il volto era loro tornato e rivolto di dietro e sopra le reni. Laonde conveniva lor <emph>venire</emph>, cioè andare (ma dice così, perchè venivano in verso lui), a lo indietro, per ciò che il vedere dinanzi era loro stato tolto. E questo travolgimento volendo egli ancor meglio esprimere, dice ch'ei può forse molto bene essere che qualcuno si sia qualche volta travolto in cotal maniera del tutto <emph>per forza di parlesìa</emph>; ma che non solamente non ne vide mai, ma non crede ancor ch'ei possa essere; tanto gli pareva cotal travolgimento maraviglioso e indisusato. <emph>Parlesìa</emph>, chiamata vulgarmente <emph>parletica</emph> o <emph>mal del tiro</emph> (<emph>parletico</emph>, quando ei non fa altro ne' corpi nostri, che far tremare alcune membra di quello; e <emph>mal del tiro</emph>, quando ei le storce e cava fuori della positura loro), è, secondo Galeno in quel libro ch'ei fa <title lang="lat">De simptomatum causis</title>, una infermità e una indisposizione, la quale impedisce la virtù motiva, o per via di debilitarla, o di non la lasciar passare ne' muscoli e ne' nervi, <add resp="ed">[sì]</add> che le membra diventino tremanti, o non si muovino in quel modo che dispone la immaginativa, ma di moti disordinati e contrarii all'ordine naturale. Per la qual cosa, se bene si storce dipoi talvolta il corpo di figura e di positura in molti strani modi, dice il Poeta che non crede però che per tale infermità si facessi mai uno travolgimento tanto maraviglioso e monstruoso, quanto era questo ch'ei dice che vide in questi indovini. <add resp="ed">[19-24]</add> Seguita di po' più giù:
<quote rend="block"><lg><l>Se Dio ti lasci, lettor, prender frutto</l>
<l>Di tua lettura, or pensa per te stesso,</l>
<l>Come io potea tener lo viso asciutto,</l></lg>
<lg><l>Quando la nostra immagine da presso</l>
<l>Vidi sì torta, che il pianto degli occhi</l>
<l>Le natiche bagnava per lo fesso.</l></lg></quote>
Forte luogo, bel color retorico e modo efficacissimo di parlare, è questo che usa qui il Poeta in voler raccontare il dolore e il travaglio che gli dette a l'animo il vedere, appressandosi questi indovini, che ciascheduno di loro avessi così rivolta la faccia di dietro, rimettendo al lettore (avendolo prima scongiurato, per il frutto che Dio lo lasci prendere da questa lezione), che lo pensi egli per sè stesso; dimostrando in tal modo e confessando tacitamente che a lui non bastava l'animo di saperlo esprimere con le sue parole. Questa cosa leggendo io, e considerando che le pene, nelle quali egli ha racconto di sopra che trovò messer Cavalcante Cavalcanti e ser Brunetto Latini (che l'uno era racchiuso in quell'arca di pietra, infiammata e infocata in tal maniera, che nessuna arte che maneggi ferro lo chiede più per farne quel che la vuole, e l'altro non restava mai di correre sopra a uno piano ricoperto di rena ardentissima per isfuggire le falde delle fiamme del fuoco che gli piovevano continovamente adosso), gli dovevan dare molto maggior travaglio e dolore, che quelle di questi indovini, i quali ei non mostra che sentisser pena alcuna, se bene ei camminavano piangendo e avevano il volto rivolto di dietro; aggiunto di più che messer Cavalcante era stato padre di Guido, tanto suo amico e domestico, e ser Brunetto suo maestro; e nientedimanco ei non racconta che piangessi quando egli gli vide, e di questi dice che come egli gli vide non potette tenere il pianto; questa cosa, dico, considerando io, è stata quella che mi ha mosso principalmente a pensare, e dipoi finalmente a risolvere, ch'egli abbia inteso che tutte queste altre pene, delle quali egli ha fino a qui parlato, sieno pene e peccati che appartenghino non manco al corpo che a l'anima; e queste sieno reputate da lui pene e peccati spirituali, che appartenghino non solamente a l'anima, ma a la sua parte più divina, chiamata, come voi intendesti di sopra <emph>mente</emph>. Onde non intende, quando dice che ciascheduno di loro era <emph>travolto</emph>, avendo rivolto il viso di dietro, della figura ed effigie nostra del corpo, ma di quella dell'anima (e tanto più chiamando egli essa nostra figura ed effigie, <emph>nostra immagine</emph> tanto impropriamente); e ch'egli intenda finalmente, come io vi dimostrai nelle lezioni passate, che in costoro che danno opera a simili arti diaboliche sia da tal peccato rivolta indietro e guasta quella immagine, che noi abbiamo nell'anima nostra, di Dio, e non potenza alcuna nostra corporea. E questo ci è, oltre a quel che noi abbiamo detto, dimostro da lui con questo bello ordine della carità cristiana. Ricerca la carità cristiana, come io so ch'è noto a ciascun di voi, che noi amiamo e desideriamo più la salute e il bene dell'anima del nostro prossimo che quella del corpo nostro. Con quello ordine camminando adunque il Poeta nostro, dimostra ch'ebbe molto maggior dolore del peccato e della pena di questi indovini (perchè tal cosa appartiene e concerne la salute dell'anima), che delle altre che egli ha fino a qui trattato; perchè quelle appartengono e sono pene e peccati corporali, e questa è spirituale, e appartiene solamente a l'anima. E per questo egli dimostra con gran dottrina, ch'ebbe, come si è detto, molto maggior dolore di questi indovini, che di alcuna altra sorta di peccatori, che ei finge di avere fino a qui trovati in questo suo Inferno in qual si voglia pena. E queste sono finalmente due delle prime cagioni sopra delle quali io fondo questa mia interpetrazione od opinione.</p>
<p>Contro la quale potrebbe forse arguire qualche ingegno elevato, e dire ch'ella non è solamente sconveniente al testo, ma ch'ella è totalmente contro a l'opinione de' teologi, per questa cagione che io vi dirò. Due cose aveva l'uomo infra le altre sue eccellenze, inanzi ch'egli peccassi; una comune con tutti gli altri enti, e una sua propia e particulare. La comune era l'operare, per ciò che ciascuna cosa che ha l'essere opera; con ciò sia che a ogni forma consèguita una operazione, mediante la quale si perviene nella sua cognizione. E questa è quella, la quale è chiamata, come io vi accennai nelle lezioni passate, da le sacre lettere <emph>similitudine</emph> di Dio. Laonde, perchè ciascuna cosa che è, opera o almanco può operare secondo la natura sua, dicono i nostri teologi che in tutte le cose si ritruova la similitudine di Dio. Per la qual cagione Scoto chiamò tal similitudine <emph>vestigio</emph> (la qual voce suona nella lingua nostra <emph>segno</emph> e <emph>pedata</emph>, e così la usò il Petrarca, quando disse nel Sonetto <title>Solo e pensoso</title>: <emph>Ove vestigio uman la rena stampi</emph>), dicendo che come il <emph>vestigio</emph> d'uno animale rappresenta una parte sola, e non tutto quello, così la <emph>similitudine</emph> di Dio rappresenta di Dio, nelle cose, solamente lo operare, e non alcuna altra propietà sua. Egli è ben vero che dipoi, quanto le forme son più nobili, tanto son similmente più nobili le loro operazioni. E però è scritto nelle sacre lettere, che Dio, poi ch'egli ebbe fatto l'uomo, lo portò nel Paradiso delle delizie, acciò che egli operassi quivi; dimostrando in tal modo, secondo alcuni teologi, che l'operazion propia de l'uomo come uomo è la contemplazione delle cose superiori e divine. L'altra ch'è sua propia, e non si truova in altri che ne l'uomo, è dipoi quella che esse sacre lettere chiamono <emph>immagine</emph> di Dio. E questa è, perchè nella parte divina dell'anima de l'uomo, chiamata da i teologi, come noi vi dicemmo allora, <emph>mente</emph> o <emph>porzion superiore</emph> della anima, si scorgono tre potenze intellettive, cioè lo intelletto, <add resp="ed">[la volontà]</add> e la memoria, che rappresentono essa immagine di Dio, ritratte ed esemplate da le tre persone Padre, Figliuolo e Spirito Santo, che rappresentono <foreign lang="lat">in divinis</foreign> la Santissima Trinità. Nè sia alcuno che si maravigli che io attribuisca questo esser fatto a immagine di Dio per cosa propia e particulare a l'uomo, dicendo San Tommaso che la immagine di Dio è ancor ne l'angelo; chè egli medesimo dimostra ancor dipoi, che ella è più espressa e più perfetta ne l'uomo, che nell'angelo; onde non dicono le sacre lettere che l'angelo fusse fatto da Dio a sua immagine, come elle dicono de l'uomo. Di queste due cose dicono i teologi, che ne fu perduta da l'uomo, quando egli peccò, solamente una. E questa fu la <emph>similitudine di Dio</emph>; per ciò che egli cadde, mediante esso peccato, nel male operare; per il che ei divenne dissimile a Dio, nel quale non può mai cadere peccato, e opera sempre bene. Ma la <emph>immagine</emph> restò in lui, in quanto a l'essere, nel modo e nello stato suo primo. Io dico <emph>in quanto a l'essere</emph>; perchè se bene ella si oscurò, e in certo modo si cancellò alquanto, con ciò sia cosa che lo intelletto, che era prima in Adam tanto ripieno di sapienza, ch'ei pose i nomi a tutte le cose create da Dio, convenienti a la lor natura, come dicon le sacre lettere, cadde nella ignoranza; la volontà, che era tanto retta per esser regolata da la iustizia originale mentre ch'egli stette nello stato della innocenza, cadde nella fragilità; e la memoria nella oblivione; queste potenze restorono pure nientedimanco in lui, e conseguentemente in noi, in modo che noi possiamo, ancorchè con qualche difficultà, quando ci piace, intendere, volere e discorrere bene. Tengono oltre a di questo la maggior parte dei teologi, che il peccato di Adamo fusse il maggior peccato che sia mai stato commesso insino a qui, e forse che si possa commettere; prima, perchè ei fu commesso da lui mentre che egli aveva la iustizia originale, onde non venne a esser sollecitato da la concupiscenza e da la fragilità della carne, quanto siamo noi, al peccare; e dipoi, perchè ei dannò tutta l'umana natura, e fecela diventare, di figliuola della grazia, figliuola della ira. E di più, volendo provare la sua grandezza, dicono ch'ei fu tale, che l'uomo non potendo mai sodisfarlo per sè stesso, fu di bisogno ch'ei venissi in terra il Figliuolo di Dio a sodisfarlo egli col suo sangue e con la sua morte. E questa opinione è tenuta ancor medesimamente da 'l Poeta nostro; onde dice nel settimo capitol del Paradiso, parlando di tal cosa:
<quote rend="block"><lg><l>Non potea l'uomo ne' termini suoi</l>
<l>Mai sadisfar, per non potere ir giuso,</l>
<l>Con umiltate obbediendo poi,</l></lg>
<lg><l>Quanto disubbidendo intese ir suso;</l>
<l>E questa è la ragion perchè l'uom fue</l>
<l>A poter sodisfar da sè dischiuso.</l></lg>
<lg><l>Dunque a Dio convenia con le vie sue</l>
<l>Riparar l'uomo a sua intera vita,</l></lg></quote>
e quel che segue.</p>
<p>Stando adunque questi due fondamenti, che il peccato d'Adam fusse il maggior peccato che mai avessi potuto commetter l'uomo, e che Adam perdessi in quello solamente la iustizia della origine e la similitudine di Dio, potrebbe argumentar, come io dissi di sopra, qualche ingegno elevato, e dire ch'ei non sia cosa conveniente che il Poeta dica che ei la perdino costoro per dare opera a la divinazione, e sia quanto ella vuole diabolica e superstiziosa.</p>
<p>Questa dubitazione, se bene ella è molto arguta e molto dotta, è nientedimanco annullata e tolta via del tutto, come voi vedrete, da le proprie parole del Poeta. E per tal cagione io non vo' stare, per non perder tempo, a risponderle formalmente, ma vo' tornare a l'esposizione delle parole del testo. Per ciò che noi faremo a un tempo medesimo questi due effetti, che noi dichiareremo, come è offizio d'interpetre, esso testo, e torrem via affatto da l'animo di quei che l'avessero, questa dubitazione.
<quote rend="block"><lg><l>Se Dio ti lasci, lettor, prender frutto</l>
<l>Di tua lettura....</l></lg></quote>
Questo modo del parlare, usato qui da 'l Poeta scongiurando i lettori per quel frutto che ei potessero cavare in leggendo questa sua opera (il che ei pensa che sia grandemente desiderato da loro), con questa particella condizionale <emph>se</emph>, è un modo, se voi lo considerate bene, che ha una grande energia e una gran forza di scongiurare e di pregare. E per tal cagione, desiderando egli grandemente di esprimere, insieme col suo desiderio, la grandezza del travaglio e del dolore che gli dette a l'animo il conoscere i mali effetti che nascono nella mente dei nostri prossimi da 'l dare opera a queste arti divinatorie (perchè si fa in quelle tacitamente patti e convenzioni col demonio), lo usa qui nel modo che voi vedete, dicendo: pensate da voi stessi che leggete questo mio poema, per il frutto che Dio vi lasci cavar da quello, quale io divenni, e come io mi potre' astenere di non piangere, quando io vidi, appressandomi loro, la <emph>immagine</emph>, cioè la figura e effigie, <emph>nostra</emph> (chiamata da lui, come noi dicemmo di sopra, <emph>immagine</emph> impropriamente, per voler significare la immagine, che noi abbiamo nell'anima nostra, di Dio, e non la nostra effigie e la nostra figura), sì <emph>storta</emph>, cioè travolta, ma non già perduta. Il che to' via quella dubitazione, della quale io vi parlai di sopra, del dire: come vuole il Poeta che l'uomo perda la immagine di Dio, se i teologi vogliono ch'ei non la perdessi per il peccato di Adamo? il quale fu molto più grave di questo, per le ragioni che vi furono addotte di sopra da noi. Per ciò che se il Poeta avessi voluto mostrare, che chi dà opera a queste arti diaboliche perdessi e cancellassi in sè la immagine di Dio, egli arebbe detto che non avessi veduto in loro più la nostra immagine, non che la vide in loro <emph>storta</emph>; volendo inferire ch'ei la usano in uffizii contrarii a quegli per i quali ella è stata data da Dio a l'uomo. Per ciò che Dio dette lo intelletto a l'uomo, perchè ei cercassi di conoscere con quello lui, ch'è somma verità, ed ei cerca con quello in tali arti il falso, per ciò che ei cerca voler sapere le cose che non sono; e quel che non è, non è vero; e la volontà, perchè egli amassi sopra ogni altra cosa lui, come suo vero fine, e dipoi l'altre cose in ordine a lui, cioè perchè ei possa servire lui e occuparsi in rendere onore a lui; e costoro amono prima il ben propio, e per cagion del ben propio cercon di servirsi impiamente insino a della scienzia e della sapienza di Dio; e la memoria, perchè ei discorrino le opere maravigliose di Dio, e per mezzo di tal considerazione ei venghino in quella cognizione di lui, della quale è capace in questo mondo l'uomo; ed eglino vanno riducendosi con quella nel discorso della ragione le azioni e le operazioni di alcuni, i quali è loro paruto che per mezzo di cotali arti superstiziose sieno venuti in cognizione delle cose future. Io non parlo di quelle che, come io vi dissi nelle lezioni passate, hanno a essere necessariamente, o avvengono per lo più in un modo medesimo; ma delle contingenti, e che non si può per via umana conoscere, non essendo elleno più determinate a essere che a non essere. Vedete adunque se il Poeta, essendo cristiano, e ricercando l'ordine della carità, fondamento principale della religion cristiana, ch'ei si ami più l'anima del prossimo, che il corpo nostro, ebbe giusta cagione, considerando che quella parte che fa così nobile essa nostra anima, ch'è lo esser fatta a la immagine di Dio, è in costoro così travolta, onde non posson camminare se non a lo 'ndietro (per il che non reston mai di piangere, cioè di aver travagliata e piena di dolore la mente), ebbe giusta cagione, dico, di travagliarsi tanto, ch'ei <emph>non potessi tenere il viso asciutto</emph>, cioè non lo bagnassi di pianto. Il qual travolgimento ancor ch'egli avessi descritto di sopra, dicendo che ciascheduno di loro era travolto maravigliosamente nella gola, onde era lor tornato di dietro il volto, egli descrive di nuovo un'altra volta, mostrando che il pianto che usciva loro per gli occhi, bagnava loro le natiche e le parti di dietro, passando loro per il fesso che noi abbiamo fra l'una e l'altra. Nè contento ancor di più di avere descritto questo così fatto travolgimento queste due volte, egli lo descrive più giù, in questo medesimo capitolo, in quattro altri modi diversi da questi.</p>
<p>La qual cosa per che cagione egli l'abbia fatta considerando noi di sopra, dicemmo che la opinion nostra è, perchè maravigliandosi i lettori di tal cosa, venghino, filosofando e ricercando, in cognizione del concetto e della mente sua. E questa tengo io che sia finalmente la cagione ch'egli la replichi tante volte; ma perchè egli la replichi più sei volte, che cinque o quattro, non mostra egli espressamente nel testo. Ma per quanto si possa conietturare per gli esempli ch'ei racconterà più giù, la cagione è perchè sei sono i mezzi e i modi, co' quali questi indovini cercan sapere le cose future; e questi sono: Dio, Spiriti, cioè angeli e demonii, Cieli, Uomini, Animali, ed Elementi. Da le quali sei cose procedono queste sei spezie d'indovini: Superstiziosi, Incantatori, Astrologi giudiciarii, Chiromanti, Auguri, e Geomanti e Idromanti. <emph>Superstiziosi</emph> si chiamon quegli che cercon di sapere da Dio quel che non si appartien loro sapere; e se pure ei cercon saper da lui cose lecite, cercon di saperle da lui per altri modi, che con quegli co' quali ci sono stati insegnati da lui che noi gli domandiamo i bisogni nostri; come quegli che cercono il dono della sapienza e della scienza, non pregandolo, come Davit quando diceva: <foreign lang="lat">Da mihi intellectum et scrutabor legem tuam</foreign>; ma per via di quell'arte chiamata da loro la <emph>Clavicula di Salomone</emph>, per mezzo della quale ei dicono ch'esso Salomone acquistò la sapienza e la scienza di tutte le cose, cominciandosi da i cieli insino a le pietre e a le piante, e dai legni del monte Libano insino a lo isopo, ch'esce de' fessi delle mura; o per mezzo di quella ch'ei chiaman <emph>Paulina</emph>, dicendo che Paulo, essendogli stata insegnata da Gamaliel, acquistò con essa tutto quel ch'egli seppe. <emph>Incantatori</emph> son quegli che cercon sapere dette cose future, o da gli angeli, per mezzo di quell'arte ch'ei chiamono <emph>Angelica</emph>, o di quella ch'ei chiamono <emph>Almadec</emph>, con la quale ei dicono ch'ei si costringono a formarsi un corpo e a venire in certi luoghi particulari, e parlasi con loro; o veramente cercon saperle dagli spiriti maligni, pensando poter costringergli, per via d'incanti e di caratteri, o ad apparir loro in qualche effigie, o a dimostrar loro quel ch'ei cercono sapere in qualche corpo diafano e lucido. <emph>Astrologi iudiciarii</emph> son quei che cercono e pensono di poter sapere, per mezzo delle costellazioni e degli aspetti e posizioni de' corpi celesti, le azioni libere dell'uomo, e tutte l'altre cose che non dipendon dagl'influssi e da' moti celesti. <emph>Chiromanti</emph> si chiamon quegli che cercono e si penson poter sapere da le lineature delle mani, o da altri segni del corpo umano, cose che trapassino la temperatura della complessione d'essi corpi, e che abbino dependenza da agenti liberi, o che sieno fuori d'essi corpi. <emph>Auguri</emph> e <emph>Aruspici</emph> si chiamon quegli che vogliono che i moti, il beccare, lo scuotere le ale e le penne degli uccelli e degli animali terrestri, possin predire, e ammaestrarci, come noi dobbiamo indirizzare l'azioni nostre; non tanto quelle del corpo, che per esser composto de' quattro elementi, può presentire ancora egli le alterazioni di quegli, come pare che faccino molti animali. E <emph>Geomanti</emph> e <emph>Idromanti</emph> son quegli che danno opera di saper medesimamente le cose future per mezzo della terra, facendo sopra di quella alcuni punti, e dipoi riducendogli in certe figure, o dell'acqua, movendola a certi tempi e con certi modi, e notando gli aggiramenti e gli ondeggiamenti ch'ella fa. E tutte a sei queste specie d'indovini vengono aver rivolta la faccia, cioè quella parte per la quale l'uomo è uomo, indietro; cioè a le creature, e non al creatore; in che consiste propiamente il peccato, non essendo egli altro, come dicono i nostri teologi, che un levar la faccia da Dio, e volgerla a le creature. E così avendo finalmente veduto quello per che io penso che il Poeta nostro abbia descritto il rivolgimento a lo indietro di quegli indovini in sei modi, faremo qui oggi il fine di questa lezione.</p></div3>
<div3 type="capitolo"><head>LEZIONE QUINTA <add resp="ed">[vv. 25-39]</add></head>
<p>Gran dottrina e grande arte è certamente questa che ha usata il Poeta nostro, ascoltatori nobilissimi, in questo principio di questo Canto, per dimostrare sotto questa finzione che gl'indovini, avendo la faccia rivolta di dietro, e camminando sempre a lo indietro, piangendo e tacendo, come tutti quegli che tengon commercio e pratica col Demonio per servirsi o della sua sapienza o della sua astuzia e delle sue forze, abbino travolta e storta, mediante tal peccato, in tal maniera quella immagine di Dio, secondo la quale fu creato da lui per liberalità e bontà sua l'uomo, ch'eglino operino direttamente contrario a quel ch'ei doverrebbono. Con ciò sia cosa che il loro intelletto, che doverrebbe star continovamente intento e volto verso Dio, il quale essendo la prima e sincera verità, viene a essere il propio obbietto e il vero fine di quello, è rivolto da loro verso il Demonio, il quale è il padre d'ogni mendacio e d'ogni falsità. Laonde non trovando mai quiete nè riposo, non reston mai di camminare a lo indietro sopra una linea circulare, nella quale non si truova mai fine. E la volontà che doverrebbe seguitare solamente i veri beni, seguita i finti e gli apparenti: della qual cosa non avendo eglino cagione alcuna da scusarsi, se ne vanno taciti e cheti, quasi vergognandosi della temerità loro. E la memoria, che doverrebbe star sempre lieta nel rimembrare lo amor che Dio ha dimostro, mediante i benefizii ch'egli gli ha fatti, di portare all'uomo, cogitando e pensando per il contrario la inimicizia ch'è infra il Demonio e l'uomo, gli tiene sempre in un travaglio e in un dolore tanto grande, ch'ei non reston mai di piangere e di bagnar con le lacrime il suol dove ei posano i piedi. Della qual cosa dice il Poeta che mosso e spinto da la carità cristiana, dice ch'ebbe tanto travaglio e dolore ne l'animo, ch'ei non potette tenere il viso asciutto. Donde noi dobbiamo cavare questo ammaestramento, che a' cristiani si appartiene, come cristiani, non solamente dolersi de' peccati e delle iniquità loro, ma piangere ancor quelle del prossimo. Dopo questa cosa, volendo dimostrare il Poeta sotto i medesimi velami poetici due altre perdite e miserie, nelle quali, oltre a quelle delle quali egli ha parlato, incorrono questi che tengono per mezzo di esse arti diaboliche pratica e familiarità col Demonio, descrive, seguitando la narrazione sua, in uno altro modo (che sarà il secondo de' sei che si ritruovono essere stati usati da lui in questo capitolo), questo loro travolgimento, dicendo che il vedere innanzi era stato loro tolto, e che il pianto che usciva loro per gli occhi bagnava loro le natiche e le parti di dietro, dove se ei non fossero stati così travolti, arebbe lor bagnato il petto e quelle dinanzi. Per più chiara notizia della qual cosa voi avete a sapere, che avendo Dio creata l'anima nostra <emph>semplicetta e che sa nulla</emph>, come dice il Poeta nostro più giù nel XVI Capitolo del <title>Purgatorio</title>, ma solamente con lo affetto e col desiderio del primo appetibile, cioè del sommo bene, appetito per tal cagione da ognuno, come ei dice dipoi nel XVIII; e desiderando egli ch'ella tornasse a lui per la scala delle creature e de' beni mondani e celesti, gli pose (dice il medesimo nostro Poeta nel suo <title>Convivio</title>) tutti innanzi agli occhi nostri, ma per modo e in figura d'una piramide; la punta della quale è posta appresso a gli occhi nostri, e quindi poi partendosi, e andando di mano in mano allargando, termina finalmente sopra una base, la quale comprende e contiene tutto il mondo, così celeste come elementare. E questo è Dio ottimo e grandissimo, primo e vero bene, per partecipazione del quale sono di poi buone tutte le cose, quali più e quali meno, secondo la capacità della natura loro; onde è scritto nelle sacre lettere: <foreign lang="lat">Ecce cuncta quae fecerat Deus, et omnia valde bona</foreign>. E per questa strada delle creature, <emph>Che son scala al fattor, chi ben le stima,</emph> come disse il nostro Petrarca, ascende e saglie il nostro intelletto, cominciandosi dai piccioli beni, per insino al maggior bene; il quale, come si è detto, è Dio ottimo e grandissimo. Onde si vede, come mostra il Poeta nostro medesimo nel suo <title>Convivio</title>, che uno fanciulletto, come ei comincia a conoscere, spinto da questo appetito del bene, chiederà un pome, una palla, uno uccellino e altre cose simili. E perchè ei non contenterà in quelle, da poi che ei le arà avute, il suo desiderio, ei comincerà a chiedere una veste, un cavallo, e così di mano in mano sempre qualche cosa maggiore; nelle quali non si contenta e non si quieta ancor mai il suo intelletto, insino a che ei non arriva a Dio, il quale è il fine di tutti i desiderii nostri. Di questa facultà di potere ascendere, ragguardando le creature che noi abbiamo davanti agli occhi, per lor mezzo nella cognizione del Creatore, sono al tutto privi e spogliati da 'l Demonio coloro, che per dare opera a queste arti diaboliche caggiono nella servitù sua. Per ciò che dimostrando egli loro, quando ei si rivolgono verso di lui, di non aver manco potenza di Dio sopra la maggior parte delle cose, gli abbaglia di sorte, ch'ei fermono la cognizione e il pensiero in lui, e cercono di ottener tutto quel ch'ei desiderono, solamente da lui. E questo volendo significar sotto velame di poesia, il Poeta finge che sia lor tolto il poter veder dinanzi; laonde ei sien forzati a camminare sempre, mentre ch'eglino stanno in tal peccato, a lo indietro. E questa è la prima delle due male avventure e delle due infelicità, nelle quali mostra il Poeta che caggino questi che danno opera ad arti diaboliche, in questa seconda descrizione del loro travolgimento, che voi avete nel testo. Passiamo ora a l'altra.</p>
<p>Da poi che il Poeta ha racconto come ei convien loro camminare a lo indietro per esser lor tolto il vedere avanti, ei passa più oltre, e dice che le lacrime che uscivan loro degli occhi cadevan loro di dietro; volendo inferire, che quel dolore e quel dispiacere che hanno il più delle volte gli uomini, commesso ch'eglino hanno qualche opera della quale ei si pentono (che viene moltissime volte, a quegli che son di sana mente e nello essere loro propio, innanzi a che ei commettino simili falli; onde si astengono dal commettergli), viene a costoro, per ordine della possanza che ha sopra di loro acquistata il Dimonio, contentandosene eglino, sempre, o almanco il più delle volte, dietro e cioè dopo il fatto. Laonde, dove ei fa molte volte emendar quegli, egli induce il più delle volte in disperazione questi. E tanto basti aver detto circa al senso morale di questa seconda descrizione di aver vòlto questi indovini il volto e la faccia a lo indietro.</p>
<p><add resp="ed">[25-27]</add> Queste cose considerando il Poeta, e volendo mostrare che elle accrebbero ancor più in lui la compassione, soggiugne che pianse, ma molto più efficacemente ch'ei non aveva fatto fino allora; chè così dimostra quella parola <emph>certo</emph>, ch'egli vi aggiugne; perciò ch'ella è uno avverbio affermativo, che dà una certa forza e una certa efficacia alle cose che noi affermiamo o neghiamo, ch'elle non la hanno a un gran pezzo, profferite senza essa semplicemente. E ha propiamente quella medesima forza nella lingua nostra questa parola <emph>certo</emph>, che ha appresso a i Latini <foreign lang="lat">serio</foreign>, la quale dicono i gramatici ch'è una affirmativa con asserzione <foreign lang="lat">sine risu</foreign> o <foreign lang="lat">ioco</foreign>. E per tal cagione, volendo il Petrarca dar quanta più forza ei poteva a quel concetto che egli scrive, volendo lodare un ritratto della sua Madonna Laura, che aveva fatto Maestro Simone da Siena, disse:
<quote rend="block"><l>Ma certo il mio Simon fu in Paradiso;</l>
<l>Quivi la vide, e la ritrasse in carte;</l></quote>
tenendo, come platonico ch'egli fu, quella loro opinione, che nella mente di Dio sieno le idee e i modelli di tutte le cose, e ch'elle sieno molto più perfette e molto più belle in quel loro essere ideale, ch'elle non son quaggiù nel loro essere reale. Piangeva adunque il nostro Poeta, considerando queste loro miserie; il che egli dimostra dicendo ch'era <emph>poggiato</emph>, cioè salito, per poter me' considerare il loro stato, sopra uno de' <emph>rocchi</emph>, cioè scheggioni e bozzi, del duro scoglio e sasso, che fa ponte da la circunferenza della prima bolgia al vano del pozzo ch'è nel mezzo della ultima. E così narra che pianse, insino a ch'ei ne fu ripreso da la ragione, cioè da Virgilio; il quale ei riferisce che <emph>Gli disse: ancor sei tu degli altri sciocchi,</emph> affermando che ancora egli era uno del numero degli <emph>sciocchi</emph>, cioè stolti, e non dimandandonelo, come espongono molti. Questa voce <emph>sciocco</emph> (se bene i più tengono ch'ella sia cavata da le vivande poco salate, onde mancono di quel sapore e di quella sadisfazione del gusto, che fanno le salate a ragione; onde si chiaman ancora <emph>sciocchi</emph> per similitudine quei frutti, che per esser nati in luoghi o troppo acquosi, o a l'uggia e dove non sia sole, hanno poco sapore), può forse essere ancor tolta da 'l trovarsi nelle Sacre Scritture usato simbolicamente il sale per la sapienza. Onde così come il sacerdote, quando ei catecumina un bambino per battezzarlo, cacciato ch'ei ne ha il Demonio, statone fatto padrone per il peccato di Adamo, dicendo: <foreign lang="lat">Exi ab eo, Satan</foreign>, e di poi gli soffia in bocca, dicendo: <foreign lang="lat">Da locum Spiritui Sancto</foreign>, pigliando simbolicamente lo spirito umano per lo Spirito santo; così dipoi, cacciandone la ignoranza, nella quale egli era incorso per il peccato medesimo, gli pone il sale in bocca, dicendo: <foreign lang="lat">Accipe sal sapientiae</foreign>, pigliando il sale per la sapienza. E da questa autorità della Chiesa credo io che quando noi troviamo, nel trattare cose che appartenghino a la religione cristiana, questa voce <emph>sciocco</emph> predicata degli uomini, ch'ei non si abbia a intendere solamente uomini che manchino d'iudizio naturale, o di quelle arguzie accidentali, e di quei modi e detti urbani, che i Latini chiamono <emph>sali</emph>, ma di uomini che sieno privi al tutto di sapienza; intendendo per <emph>sapienza</emph>, parlando propiamente, la cognizione della religione, essendo sola la religione, come diceva Lattanzio, quella cosa che fa più differenti, che cosa alcuna altra, gli uomini da gli altri animali. E in questo significato credo io che usi qui il Poeta nostro questa voce <emph>sciocco</emph>, affermando, e non domandandonelo, Virgilio, essere ancora egli tale. Per ciò che se egli avesse considerato che la vera sapienza, cioè la religione nostra, tiene e predica per giustissimi tutti i giudizii di Dio, ei non arebbe avuta tanta compassione di questi indovini, quanto ei dimostrò coi fatti, e racconta con le parole. <add resp="ed">[28-30]</add> E che questo sia il vero, vedete ch'egli, da poi ch'ei lo ebbe in cotal maniera ripreso, egli gl'insegna e gli mostra quel che vuole che si faccia in tal caso la religion cristiana, dicendo:
<quote rend="block"><lg><l>Qui regna la pietà quando è ben morta:</l>
<l>Chi è più scelerato di colui,</l>
<l>Che a l'iudicio di Dio passion porta?</l></lg></quote>
Questa voce <emph>pietà</emph>, ascoltatori ingegnosissimi, ha nella lingua nostra due significati. Il primo è quella reverenza e quella osservanza che debbono aver gli uomini a Dio e a' loro genitori, cioè ai padri e alle madri. Di quella che si debbe avere a Dio intese il Petrarca, quando ei disse:
<quote rend="block"><lg><l>Più di me lieta non si vide a terra</l>
<l>Nave da l'onde combattuta e vinta,</l>
<l>Quando la gente, di <emph>pietà</emph> dipinta,</l>
<l>Su per la riva a ringraziar s'atterra;</l></lg></quote>
cioè quando la gente, scampata da qualche gran pericolo di mare, <emph>dipinta</emph> e adorna di quella <emph>pietà</emph> che si debbe avere verso gli Dei, <emph>s'atterra</emph>, cioè s'inginocchia in su la riva a rendere loro grazie: e di quella che si debbe aver verso i nostri genitori, quando disse:
<quote rend="block"><l>E il buon figliuol, che con pietà perfetta</l>
<l>Legò sè vivo, e il padre morto sciolse.</l></quote>
Alle quali due cose avendo l'occhio Virgilio, chiamò sempre nella sua Eneide <emph>pio</emph> Enea, da poi ch'ei vide ch'egli andò, mentre che Troia sua patria era messa dai Greci a fuoco e a ferro, nella città; e cavò delle fiamme le immagini degli Dei familiari, pigliandole in braccio, e Anchise suo padre, che non poteva per la vecchiezza camminare co' suoi piedi, ponendoselo sopra le spalle, senza temer nè de' nemici nè di caso alcuno che potessi avvenirgli. Per la qual <emph>pietà</emph> essendo egli favorito e aiutato da gli Dei, si uscì della città senza essere offeso da cosa alcuna, e condusse in luogo sicuro le immagini di quegli e la persona del padre. Significa dipoi secondariamente questa voce <emph>pietà</emph>, nella lingua nostra, quella compassione che si ha naturalmente a' miseri e agli afflitti, quando quelle miserie, nelle quali ei si ritruovono, non son però date loro giustamente da gli amministratori della iustizia per punizione di loro colpe, o per mantenimento e conservazione del vivere comune, o dagli Dei per gastigo di qualche loro scelleratezza. E per tale cagione, insegnando Aristotile nella <title>Poetica</title> fare le tragedie, mostra che ei non si debbe, volendo muovere a commiserazione e a compassione gli animi degli spettatori, far che quegl'infortunii e quei casi tragici, ch'eglino introducono in quelle, avvenghino a persone impie e a persone scelerate; come ei dice che fece Sofocle, inducendo in una Aiace, che infuriato si ammazzò da sè stesso, perchè gli Dei lo avevano dato in preda a le Furie, per essere egli lor grandissimo dispregiatore. Laonde tal cosa generava negli animi degli spettatori, in cambio di compassione, odio e timore; odio contro a Aiace, come impio e scelerato; e paura in loro della ira e della potenza degli Dei. Significa adunque secondariamente, nella lingua nostra, questa voce <emph>pietà</emph> quella compassione che si ha umanamente di quegli che si veggono constituiti in qualche miseria e in qualche infelicità innocentemente, per lor mala fortuna, e non per lor colpa. E in questo significato è stata usata in più luoghi da 'l Petrarca, e particularmente nel primo Sonetto, fatto da lui per proemio di tutti gli altri, quando disse:
<quote rend="block"><l>Ove sia chi per pruova intenda amore,</l>
<l>Spero trovar <emph>pietà</emph>, non che perdono.</l></quote>
Volendo adunque Virgilio, ammaestrato da Beatrice, mostrare al nostro Poeta, che quella compassione ch'egli aveva di questi indovini, che lo aveva mosso a lacrimare, era contro a la religione cristiana (per ciò che ella veniva a opporsi in certo modo a la volontà di Dio, la quale è la regola ed il metodo d'ogni iustizia, onde disse il nostro Poeta, dipoi che egli fu ammaestrato da Beatrice in Paradiso: <emph>Che tanto è giusto quanto a lei consuona,</emph> cioè piace ed è eseguito), usa in tutti a due questi significati questa voce <emph>pietade</emph>; per ciò che egli la usa per la <emph>devozione</emph> e onor di Dio, quando dice: <emph>qui regna la pietà</emph>; e per <emph>compassione</emph>, quando dice: <emph>quando ella</emph>, intendendo la compassione, <emph>è ben morta</emph>, cioè spenta del tutto; volendo finalmente inferire, che il culto che si debbe rendere a Dio nello Inferno, ragguardando nelle anime dannate, è lodare la sua iustizia; come è per il contrario quello che si debbe rendergli in cielo, ragguardando l'anime beate, lodare la sua grazia, e qui nel mondo, ragguardando noi altri viatori, la sua misericordia. La qual sentenzia volendo egli dichiarare ancor meglio e più apertamente, soggiugne:
<quote rend="block"><l>Chi è più scelerato di colui,</l>
<l>Che a' iudicii di Dio passion porta?</l></quote>
dimostrando con questo modo interrogativo di parlare, ch'ei non sia possibile trovare i più impii e più scelerati uomini, che son quegli i quali porton <emph>passione a' iudicii di Dio</emph>, cioè non gli appruovono per giusti e santi, come ei sono, ma gli hanno in odio e dispiaccion loro, come se ei dipendessero da uno che fusse sottoposto al potere errare, come gli uomini.
<quote rend="block"><lg><l>Drizza, drizza la testa, e vedi a cui</l>
<l>S'aperse a gli occhi de' Teban la terra,</l>
<l>Quando gridavan tutti: dove rui,</l></lg>
<lg><l>Anfiarao? per cui lasci la guerra?</l>
<l>E ei non restò di rovinare a valle</l>
<l>Fino a Minos, che ciascheduno afferra.</l></lg>
<lg><l>Mira, ch'ha fatto petto delle spalle;</l>
<l>Perch'ei volse veder troppo davante,</l>
<l>Di dietro guarda, e fa ritroso calle.</l></lg></quote>
<add resp="ed">[31-39]</add> Tutti i peccati dispiacciono universalmente a Dio. Nientedimanco ei non se ne truova alcuno ch'egli abbia più in odio, che quegli che tendono dirittamente contro a l'onor suo. Onde fu detto da lui per le Sacre Scritture al mondo: <foreign lang="lat">honorem meum nemini dabo</foreign>; e da Cristo suo figliuolo unigenito, mentre ch'egli conversò come uomo in terra, che non cercava altro se non glorificare il Padre, che lo aveva mandato al mondo. Nè ci fu solamente detto da lui questo con le parole, ma ei ci fu ancor dimostro con lo esemplo e con l'opere. Con lo esemplo, quando essendo egli tentato nel deserto da 'l Demonio, ed essendosi difeso da lui due volte, rispondendogli tanto umilmente con le autorità delle Sacre Scritture, sentendosi tentare la terza volta in quel che atteneva a l'onor di Dio, si adirò, e lasciata la briglia a la divinità sua, che prima era stata ritenuta occulta da lui; laonde, dimostrata la potenza di quella al Demonio, lo cacciò via da sè, dicendo: <foreign lang="lat">vade retro, Satan</foreign>, e fece venir le turbe angeliche al ministerio e al servizio suo. E con l'opere, quando entrando egli nel tempio, e trovando ch'ei vi si vendevano gli agnelli, i colombi e l'altre cose per sacrificare in su lo altare secondo la dottrina Mosaica; e i banchi di coloro che cambiavano e prestavano i danari a chi ne aveva bisogno per i sacrifizii; fece un flagello di fune, e mandò sottosopra quei banchi, e cacciò tutti quei venditori del tempio; mostrando tanto zelo de l'onor di Dio, e riprendendogli con tanto spavento ch'eglino avevan fatta la casa di Dio, ch'è casa di orazione, una spilonca di ladroni, ch'ei non fu alcuno che avessi mai ardire di fargli resistenza alcuna, pur solamente con una minima parola. Ma che vo io più affaticandomi in addurvi esempli, per mostrarvi quanto il figliuol di Dio stimasse l'onor del Padre, e conseguentemente il suo, essendo egli e il Padre un solo, dimostrando San Bernardo, ch'ei non fu altro quello che fece venire il Verbo eterno (più lui, che il Padre e lo Spirito Santo) a prender carne, che la reintegrazione e la defensione de l'onor di Dio? Scrive il devoto Bernardo, in uno sermone di quegli ch'egli fa <title lang="lat">De adventu Domini</title>, che avendo Adam offeso col suo peccato principalmente la sapienza di Dio (la quale sapienza è attribuita a la persona del Verbo, in quel modo che è la potenza a quella del Padre, e la bontà a quella dello Spirito Santo), per ciò che ei non fu altro che inducesse Adamo a mangiar del pome vietatogli, che il credere, come gli prometteva il serpente, di acquistare la scienza del bene e del male, e farsi simile a Dio in sapienza; laonde volendo la divina iustizia, perchè il suo onor non le fusse maculato, che tal peccato fusse sadisfatto da uno che potesse, e non potendo sadisfare a tanto demerito per sè stesso l'uomo; si partì di cielo il Figliuol di Dio (ch'era quello egli, per la ragione detta di sopra, che era offeso), e venne in terra, e prese carne, e sadisfece egli col suo sangue e con la sua morte a la divina iustizia. Conoscendo adunque il nostro Poeta quanto dispiaccino a Dio quei peccati che son contro a l'onor suo, e che questo de lo indovinare è uno di quegli; per ciò che il cercar di sapere quel che Dio si ha riserbato nel petto suo, da altri che da lui, presuppone ch'ei ci sieno degli altri che sappino quel che sa egli; si sforza con tutti quei modi che ei sa migliori, non solo a persuaderci che noi non diamo opera a nessuna di quelle arti superstiziose e diaboliche che hanno trovate gli uomini per conseguire tale effetto, ma di mettercele in tal modo in odio, che noi non vogliamo, non che altro, sentirle pur ricordare. E per non lasciar, circa a questo, luogo alcuno indietro, ei mostra che Virgilio, da poi ch'egli gli ebbe fatto vedere quanto sien gravi le punizioni che sono ordinate per gastigo di tal peccato da la divina iustizia, egli scende a gli esempli (i quali si dice vulgarmente, che muovono gli animi degli uomini molto più che non muovono le parole), mostrandogli alcuni che, per aver atteso continovamente a tali superstizioni, hanno perduto finalmente e l'anima e il corpo. E il primo ch'egli gli dimostra è (come voi avete nel testo, e le parole son facilissime) Anfiarao da Tebe, il quale egli non solamente gli mostra a dito, ma egli gli racconta gran parte del processo della sua vita, e finalmente la sua spaventosa e crudelissima morte; descrivendo di più con nuovo modo, come ancora egli aveva rivolta la faccia di dietro. E questa è la terza delle sei volte, che noi vi dicemmo che il Poeta fa il medesimo in questo capitolo. Onde dice:
<quote rend="block"><lg><l>Mira, che ha fatto petto delle spalle;</l>
<l>Perch'ei volse veder troppo davante,</l>
<l>Di dietro guarda, e fa ritroso calle.</l></lg></quote>
Questo Anfiarao fu uno di quei sette re, che scrive Stazio, che andò con Adrasto re degli Argivi per pigliare Tebe (per renderla a Polinice suo genero, che ne era stato spogliato da Eteo suo fratello), benchè forzato e contro a sua voglia. Per ciò che avendo egli domandato l'oracolo se ei doveva andarvi, e avendogli risposto che no, chè ei vi perirebbe; e avendo saputo ancora il medesimo da certi auguri; si fuggì, quando venne il tempo d'andare, e non si lasciava ritrovare. Ma Argia, moglie di Polinice, corroppe, col donargli una collana fabricata da Vulcano, Eurifile sua moglie, e feceselo insegnare; onde disse il Petrarca:
<quote rend="block"><l>Vidi Argia a Polinice assai più fida,</l>
<l>Che l'avara mogliera d'Anfiarao.</l></quote>
Insegnato adunque Anfiarao in questa maniera per questa via da Eurifile sua moglie a Argia, e da Argia a Polinice, e conseguentemente a Adrasto, andò Adrasto a trovarlo ove egli era; e usata l'autorità regia, lo menò seco a Tebe, come egli gli aveva promesso. Dove ei non fu stato molto tempo, che andando egli un giorno attorno alla città riveggendo la muraglia, come egli arrivò a un certo luogo, ove (referisce il Celio nelle sue lezioni antiche, con la testimonianza di Plutarco) essendo caduta il giorno dinanzi di bocca a un'aquila, che l'aveva portata in alto, un'asta per lo ritto, e fittasi in terra, e di subito convertitasi in uno alloro verde; si aperse la terra, e in presenza di tutto lo esercito inghiottì lui, la carretta sopra della quale egli era, e i cavagli che la tiravano. Le quali cose tutte son racconte (come può vedere ciascun di voi) nel testo, molto breve e molto ornatamente, e di più con tanta facilità, ch'elle non hanno bisogno alcuno di esser dichiarate.</p>
<p>E per tal cagione io non ragionerò più di tal cosa; ma risponderò in cambio a una dubitazione che potrebbe nascere nella mente di qualcuno di voi, e non senza giusta cagione, sopra questo esempio di Anfiarao posto qui da 'l Poeta; e soluta che noi l'aremo, e noi porremo fine a questa lezione. Potrebbe dir qui qualcuno, e non inconsideratamente e senza pensamento: Questa cagione che tu di', che il Poeta ha posto in questo luogo questo esempio di Anfiarao, per avvertire gli uomini che non s'impaccino con spiriti maligni e con demonii, perchè chiunche tiene a lungo dimestichezza con loro capita finalmente male e fa cattivo fine, è molto forte, molto potente e degna certamente di Dante, essendo egli uno poeta, il qual si vede che non ha punto manco intento l'animo al giovare, che al dilettare. Nientedimanco non arebbe egli avuto molto maggior forza a far questo effetto, che non ha questo esempio fabuloso, averne posto in luogo suo un vero, e uno cavato da le Sacre Scritture, trattando egli, come ei fa, di cose appartenenti a la religione cristiana? come sarebbe, per grazia di esempio, quel di Saul re d'Israel; il quale è al tutto simile a questo. Per ciò che, avendo avuto Saul più e più volte commerzio con spiriti maligni, come quel ch'era ancora egli molto curioso, e molto desideroso di prevedere il futuro, e accadendo che i Filistei gli mossero guerra, mandò a gl'idoli di Accaron a domandare che esito e che fine arebbe tal guerra. Dai quali non avendo egli risposta alcuna, si mosse egli in persona, e andò una notte sconosciutamente a trovare una femmina; la quale, per avere uno spirito familiare, che faceva tutto quel che gli era comandato da lei, chiamato Fitone, era chiamata volgarmente la Fitonissa. E giunto a lei, la pregò che gli facessi parlare al suo Fitone. Il che ricusando ella di fare, per essergli stato comandato per parte di Saul ch'ella non esercitassi più tale arte, se gli dette finalmente a conoscere; e comandògli ch'ella operassi col suo Fitone, che risucitassi l'anima di Samuel, da chi egli aveva più volte saputo altre cose, chè voleva parlar seco di cose importantissime. Fece la Fitonissa allora quanto gli fu commesso da Saul. Ed ecco ch'egli apparse subito un Demonio in forma di Samuel; al quale domandando Saul, da poi ch'egli gli ebbe fatto reverenza, che fine arebbe la guerra incominciata fra lui e i Filistei, gli fu risposto da quel Demonio (chè questa così fatta risposta manifestò chi egli era), ch'ei sarebbe morto tutto il suo esercito, e ch'egli e i suoi figliuoli si troverrebbero il terzo giorno dipoi insieme con lui; il che avvenne, perciò ch'egli si trovò seco nello inferno. Sbigottissi, e prese tanto spavento Saul di questa risposta, ch'ei non voleva tornare a lo esercito, nè manco uscir di casa la Fitonissa, ma star tanto quivi nascosamente senza mangiare, ch'ei si morissi senza esser veduto. Nientedimanco la Fitonissa, per fuggire il carico che le arebbe potuto dar tal cosa, lo persuase tanto ch'ella lo fece mangiare e tornare nello esercito. Dove assaltandolo il giorno dipoi Filistei, amazzar tutte le sue genti, Ionata e Aminadab suoi figliuoli, e feriron gravemente lui. Il quale, uscendo finalmente loro delle mani, si fuggì sopra il monte Gelboe; dove veggendosi ferito e abbandonato venne in tanta disperazione, ch'ei chiamò un suo scudiere, e pregollo che lo amazzassi; il che recusando egli fare, con dire che non voleva mettere le mani in uno ch'era stato unto in re d'Isdrael da 'l profeta di Dio, prese alfine egli, per uscire di tanta angustia e di tanta miseria, con le proprie mani la sua spada; e appoggiatosi la punta al petto e il pome a la terra, e lasciatovisi cader suso, finì infelicissimamente la sua vita. Potrebbe dir forse adunque qualcuno, tornando al proposito nostro, che Dante avessi fatto molto meglio, se egli voleva spaventar gli uomini da la dimestichezza del Demonio, avere usato per mezzo o questo o uno altro esempio vero, e non uno fabuloso e finto, come egli usando quel di Anfiarao ha fatto. A la qual dubitazione volendo rispondere sensatamente, dico che la poesia è un'arte, la quale si contiene sotto la logica, come si contiene l'arte oratoria e la dialettica, per ciò che ancora ella insegna come loro. Ma dove la dialettica usa, per mezzi, i sillogismi probabili, e la oratoria le persuasioni, la poesia usa gli esempli. Dove, perchè gli esempli non si posson sempre trovar veri, i poeti ne posson fingere de' fabulosi, purchè ei quadrino e sieno a proposito; dicendo Aristotile nella <title>Topica</title>, se bene mi ricorda, che a lo esempio, come esempio, non appartien più ch'ei sia vero che falso, ma solamente che ei sia a proposito a quel ch'egli ha a servire, e oltre a questo ch'eglino abbino del dilettevole. Per ciò che, essendo stata trovata la poesia per tirare agli studii quegli uomini che non vi si posson tirare con altri mezzi che col diletto, debbe il poeta non aver mai manco volta la intenzione al dilettare, che al giovare; facendo come quei medici, che volendo dare una medicina amara a lo infermo, lo ingannano, ricoprendola con qualche cosa dolce, tanto ch'ei la piglia. E per tal cagione non è solamente permesso, ma è ordinato da le leggi della poesia, che i poeti finghino e componghino delle favole, per usarle per esempli e per mezzi a condur gli uomini idioti e rozzi, i quali non son mai mossi, se non da alterazioni potentissime, a leggere i loro componimenti. E perchè Orfeo, Anfione e quegli altri poeti antichi fecer questo, si truova scritto di loro ch'ei movevano coi loro canti gli animali, gli arbori e insino a le pietre; intendendo per gli <emph>animali</emph> gli uomini di poco conoscimento, e per gli <emph>alberi</emph> e per le <emph>pietre</emph>, i rozzi e gl'insensati. E perchè ei fanno questo effetto molto più gli esempi favolosi che i veri, perchè quei si posson fingere con quegli ornamenti che altrui vuole, e questi bisogna raccontar nel modo ch'ei sono, onde danno maggior forza a la poesia; Aristotile dice che il nervo ed il fondamento suo principale è la favola. E i poeti son detti così da un verbo greco, che significa nella lingua nostra <emph>fingere</emph> e comporre. E così vien finalmente risposto a la dubitazione, che Dante ha fatto molto meglio, come poeta, volendo dimostrare agli uomini in questo luogo quanto sia dannoso il commerzio de' demonii, a usare lo esempio di Anfiarao, favoloso e finto, ch'ei non arebbe fatto a usar quel di Saul, o uno altro simile che fussi vero; perchè sarebbe uscito di poeta, e trapassato in istoriografo o in altra sorte di scrittore. E a chi replicassi: ei nomina pure per lo più in questo Inferno persone vere che finte, si risponde, che se eglino avvertiranno bene, ch'ei troveranno che quando ei nomina persone vere, ei le nomina per tassarle, e per mostrar ch'elle furono macchiate di quel vizio ch'ei parla. E quando ei nomina delle favolose e finte, ei le nomina per dar, sotto le lor favole e sotto le loro azioni, qualche avvertimento o qualche ammaestramento a' lettori; come ei fece di sopra, quando trattando degl'ingannatori e corruttori delle donne, ei mette per ammaestramento la favola di Iasone, dimostrando i modi co' quali egli ingannò Medea, per avvertire i lettori de' modi ch'eglino usono; e dipoi messer Venedico Caccianimici, per tassare uno macchiato di cotale infamia. Per la qual cagione noi vi dicemmo, se ei vi ricorda bene, già ne' nostri preambuli, che questa sua Comedia è parte simile a la comedia antica, e questo è nel tassare e nominare le persone propie; e simile a le moderne nello insegnare e dare documenti sotto a cose favolose. E questo basti per questa lezione.</p></div3>
<div3 type="capitolo"><head>LEZIONE SESTA <add resp="ed">[vv. 40-99]</add></head>
<p><add resp="ed">[40-45]</add> Tre sono le cose principali, ascoltatori nobilissimi, che usono fare comunemente i medici periti per la recuperazione della sanità di quegl'infermi, ch'ei pigliono a medicare e a curare. La prima è far loro conoscere la infermità ch'eglino hanno: la seconda, il pericolo nel quale egli stanno, fino a che ei non se ne liberono: e la terza è mostrar loro quel ch'ei debbono fare a ottenere ch'ei sia lor renduta la sanità da la natura. Io dico così, perchè ei non è operazione nè della medicina nè del medico tornar la sanità in un corpo infermo; ma solamente è opera dell'arte e del medico levar gl'impedimenti di quel corpo, e confortar la virtù naturale; e dipoi della natura, lo introdurvi la sanità. E per tal cagione voi vedrete sempre che un corpo infermo riarà tanto più facile o difficilmente la sanità, quanto sarà in lui o più o manco gagliarda la virtù naturale. Con questo metodo e con questa regola del medicare i corpi infermi volendo medicare il Poeta nostro l'anime degl'indovini, e di tutti quegli che cercono per mezzo dei demoni e di altre cose superstiziose sapere più che quello che ci si appartiene, come dice lo Apostolo, di sapere, ha fatto fino a qui, come voi avete veduto nelle due nostre lezioni passate, le prime due di queste tre cose. Per ciò che egli ha mostro loro, come il loro peccato è ch'ei levon la faccia da Dio, ch'è somma verità, e voltanla non solo a le creature, nella qual cosa consiste veramente el peccato; ma ei la voltono al demonio, il quale è padre d'ogni falsità e d'ogni mendacio. E ha dipoi dimostro loro, sotto la favola di Anfiarao, come ei portono pericolo, perseverando di stare in tal peccato, di perdere finalmente il corpo e l'anima. Restagli adunque ora solamente a far la terza, cioè a mostrar loro che impedimenti eglino hanno a tor via da l'anima e da la conscienzia loro, acciò che Dio mandi in loro la sua grazia, e rivestagli di quella veste nuziale, senza la quale non si può entrare alcuno a le nozze della eterna gloria dentro al regno celeste. E questo è fatto da lui in questa parte del capitolo, che noi abbiamo oggi per le mani, sotto la favola di Tiresia Tebano, non tanto per tirargli più facilmente ad ascoltare tal cosa (per il qual fine noi mostrammo nella lezione passata che l'arte poetica vuole che i poeti usino le favole, dicendo ch'elle muovono molto, per cagione del diletto ch'elle apporton con loro, gli animi di tutti gli uomini, onde non vuol significare altro quel che si truova scritto di Anfione e di Orfeo, ch'ei movevano col suono della lor cetra gli animali, gli arbori e le pietre, se non ch'ei movevano insino agli uomini di poco conoscimento, come gli arbori, ma gl'insensati, come le pietre), quanto perchè le cose, che s'imparono sotto velami di favole, s'imparono più facilmente, per rispetto del concetto sotto il quale altrui le impara, che fa maggior impressione nella nostra memoria, che non fanno le parole semplici; e si ritengono ancor dipoi per molto maggiore spazio di tempo, per la cagione medesimamente detta. Volendo adunque fare il Poeta quanto noi abbiamo dimostrovi, seguita e dice nel testo:
<quote rend="block"><lg><l>Vedi Tiresia, che mutò sembiante,</l>
<l>Quando di maschio femmina divenne,</l>
<l>Cangiandosi le membra tutte quante;</l></lg>
<lg><l>E prima e poi ribatter gli convenne</l>
<l>Gli due serpenti avvolti con la verga,</l>
<l>Ch'ei riavessi le maschili penne.</l></lg></quote>
Questo Tiresia, del quale si fa qui menzione, si legge favolosamente in Pausania e in Ovidio, che andando una volta in cammino, e passando per uno bosco, e trovando due serpenti avvolti e aggomitolati insieme, gli percosse con un bastone ch'egli aveva in mano, e ch'ei diventò subitamente di maschio femmina. Della qual mutazione a lungo andare non contentandosi, egli si messe, da poi ch'egli fu stato sette anni così, a passare un'altra volta per il medesimo bosco con uno bastone in mano, come allora, per vedere se la fortuna gli avesse offerito qualche altra mutazione. E riscontrando due altri serpenti, che si avvolgevano come quei primi insieme, e percotendogli col bastone ch'egli aveva in mano, dicendo, come racconta Ovidio: io vo' veder se voi avete ancor voi potenza di mutare in contraria sorte quella di cui percuote, dicono ch'egli ritornò subitamente di femmina maschio. E fino a qui solamente scrive il Poeta di questo Tiresia nel testo; perchè tanto fa solamente, come voi vedrete, al proposito suo. Dopo non molto tempo che tal cosa accadde, dice Ovidio, che nascendo un giorno una disputa infra Giove e Giunone, di chi avessi maggior diletto ne' piaceri di Venere, o i maschi o le femmine, e non si accordando insieme, convennero finalmente di rimettere tal cosa in Tiresia che aveva provato l'uno sesso e l'altro. La quale cosa accettando Tiresia, giudicò ch'ei fusse maggior piacere quel della donna; cosa tenuta dalla maggior parte de' naturali per molte ragioni, le quali, non ricercando il testo più oltre, sarà molto più laudabile tacerle che dirle. Di questa sentenzia, data da Tiresia, seguita Ovidio, e dice che pigliava bene spesso tanto gioco Giove con Giunone, ch'ella venne un giorno in tanta ira contro di Tiresia che la aveva data, ch'ella lo privò del lume degli occhi, facendolo accecare. La qual cosa dispiacque tanto a Giove, che se ei non avessi avuto rispetto a quella legge, la quale hanno gli Dii, di non disfare l'uno quel che fa l'altro, egli lo arebbe rialluminato. Ma gli dette, in ricompensazione di questo, il lume della mente, facendolo indovino, e dandogli facultà e modo di sapere molte cose future, come voi potete veder nel Landino, ch'egli dipoi fece. Io ho voluto dirvi questo restante della istoria di questo Tiresia, non perchè ei sia necessario saperla, perchè il Poeta non si serve al suo proposito se non solamente di quel tanto ch'egli scrive nel testo, dicendo ch'ei mutò sembiante ed effigie, quando percotendo con una mazza ch'egli aveva in mano que' due serpenti, ch'ei trovò avvolti insieme, se gli cangiarono tutte le membra, e diventò di maschio femmina; e che se ei volle riavere <emph>le maschili penne</emph> (intendendo per <emph>penne</emph>, che appartengono agli uccelli, per traslazione la barba e gli altri peli che appartengono agli uomini), gli bisognò ribatter due serpenti nel medesimo modo con la mazza; non vi ho narrato questo restante della istoria, dico, perchè il saperla sia necessario, ma perchè voi sappiate la cagione, per la quale il Poeta metta questo Tiresia fra gl'indovini. Questa parte di questa favola di questo Tiresia, tornando al proposito nostro, è posta in questo luogo, ascoltatori nobilissimi, per insegnare sotto il suo velame a quegli che sono incorsi, mediante questo peccato della indovinazione, nella servitù del demonio, a uscire di quella, e tornare in quella libertà, la quale ci è stata guadagnata e donataci da Cristo, come dice Paulo Apostolo. Per dottrina e notizia della mente del Poeta nostro, il quale dà, come noi dicemmo, il più delle volte, per esser poeta, i suoi documenti e ammaestramenti sotto favole e sotto finzioni, è da considerare che due sono i serpenti, de' quali si truova esser fatto particularmente menzione nelle sacre scritture. Il primo è quello il quale tentò i primi nostri padri; il quale per lo più si tiene che fussi Lucifero, ma trasformato in tale effigie per ordine della bontà divina, acciò ch'eglino, spaventati da quello orrore che arreca naturalmente la figura della serpe all'uomo, essi nostri primi parenti non prestassero orecchie a le sue parole. E l'altro è quello il quale fu fabricato per opera di Mosè da Dio, e posto in alto sopra il legno nel deserto. Tutti quegli che <add resp="ed">[furono]</add> morsi e avvelenati da quei serpenti ch'erono appariti per punire il popolo ebreo del peccato della idolatria commesso da loro, eron salvati. E questo fu tipo e figura di Cristo Salvator nostro; onde egli disse di sè, che sarebbe esaltato sopra il legno, come fu esaltato il serpente nel deserto. E ciascheduno di questi due serpenti si può dir che sia uno, e che sieno due avvolti e avviluppati insieme. Il primo serpente si può dire che sia uno, considerandolo quel ch'egli era innanzi al peccato, ch'era uno spirito ed uno intelletto forse il più eccellente che fusse mai creato da Dio, da quel di Cristo in fuora. E in questo modo considerandolo Isaia profeta, perchè così gli fu mostro da Dio, lo chiamò: <foreign lang="lat">Lux quae mane oriebatur, signum et signaculum Dei</foreign>, e per molti altri nomi eccellentissimi. Puossi dipoi dir ch'ei sia due, considerandolo, da poi ch'egli cadde nel peccato, per rispetto della malignità nella quale cadde esso suo intelletto. E in questo modo considerandolo, Moses disse che il serpente era callido e doppio e astuto più che alcuno altro animale creato da Dio. Il secondo serpente si può considerare ancora egli come uno e come due. Questo primo di questi serpenti, o uno o due avvolti e aggomitolati insieme, percuotono con la potenza e servitù loro gl'indovini e gl'incantatori; e questo vuole inferire il Poeta sotto questa favola di Tiresia. Con ciò sia che ei cerchino di servirsi e della sapienza e della malignità del demonio in disonore e contro al comandamento di Dio; onde diventano femmine. Onde dice Virgilio: e lì <emph>vedi Tiresia che mutò</emph> ecc., quasi dicendo: vedi quegli che hanno mutato sembiante come Tiresia. <add resp="ed">[46-51]</add> Seguita dopo questo il testo:
<quote rend="block"><lg><l>Aronta è quel ch'al ventre se gli atterga,</l>
<l>Che ne' monti di Luni, dove ronca</l>
<l>Lo Carrarese che di sotto alberga,</l></lg>
<lg><l>Ebbe di bianchi marmi la spilonca</l>
<l>Per sua dimora; onde a guardar le stelle</l>
<l>Pel mar non gli era la veduta tronca.</l></lg></quote>
Avendo posto il Poeta di sopra in questo capitolo la favola di Anfiarao, per indurre i rei a odiare questa superstizione degli incanti col timore della pena, mediante la sua spaventevolissima morte; e dipoi questa di Tiresia, per indurre a odiarla i buoni per amore della virtù, dimostrando quanto perda di degnità l'uomo, rinato figliuol di Dio mediante l'acqua del santo battesimo (chè questa è la differenza che tiene Orazio che sia fra i rei e i buoni, che quegli fanno bene, quando pure ei ne fanno, per timore della pena, e questi per amore della virtù; onde disse:
<quote lang="lat" rend="block"><l>Oderunt peccare mali formidine poenae;</l>
<l>Oderunt peccare boni virtutis amore);</l></quote>
e volendo mettere in odio a ognuno universalmente così impia e pericolosa superstizione, lascia andare gli esempli finti e le favole, e descende ai veri e reali, come quegli che posson molto più, e muovon più il vulgo, che non fanno i finti. E il primo di chi egli fa menzione è Aronta da Luni; onde dice, avendo parlato innanzi di Tiresia: quello che <emph>se gli atterga al ventre</emph> cioè che appressa e accosta <emph>al ventre</emph> di esso Tiresia le sue reni, è Aronta; e così ha a dire, e si ha a esporre il testo; non che <emph>il ventre</emph> se gli atterga, cioè gli diventa le reni, come legge ed espone il Landino. Di questo Aronta fa menzione Lucano nella sua <title>Farsalia</title>, dicendo come i Romani, per avere egli fama di predire le cose future, mandorono a saper da lui quel che seguirebbe della guerra, la quale era in quei tempi fra Cesare e Pompeo; ma a che sorte di arte d'indovinare egli dessi opera non dice Lucano. Il Poeta nostro mostra ch'ei dessi opera a l'astrologia iudiciaria, con dire ch'egli abitasse in luogo, ove non gli poteva essere tronca e impedita la veduta delle stelle per cagione del mare. Per ciò che a voler potere vedere la metà del cielo, cioè sei di quei segni ne' quali gli astrologi lo dividono, bisogna non avere inanzi agli occhi impedimento alcuno che tagli la vista (dicono questi che dànno opera a la sfera) almanco per uno spazio di quaranta miglia. E questo si pruova per osservazione, quando è piena la luna, aspettando di veder la metà della luna o sopra o sotto la terra, e così ancor similmente quella del sole; perchè, essendo allora tali corpi opposti diametralmente l'uno a l'altro, si conosce demonstrativamente ch'ei si vede la metà del cielo, e la metà non si vede. Nè osta a questo la quantità della terra; perchè il cielo stellato è tanto discosto, ch'ella apparisce, rispetto alla gran lontananza, simile a uno punto. E lo provono questi sferisti nel secondo, mostrando con più pruove matematiche che la terra rispetto a la grandezza del cielo è d'insensibile quantità, e che la vista d'uno che fusse in cielo, e ragguardasse a rincontro a sè, cioè nella parte del cielo opposta, non sarebbe impedita da la terra, ch'ella non lo vedessi tutto. Dice adunque il Poeta, che questo Aronta ebbe la sua abitazione, la quale egli chiama <emph>spilonca</emph>, come si chiamon quelle delle fiere (perchè egli menava vita solitaria, la qual cosa è piuttosto da fiere che da uomini, abitando comunemente gli uomini più volentieri in compagnia degli altri, che soli; anzi essendo tanto inclinati a vivere insieme con gli altri, che il Filosofo disse che gli uomini solitarii conveniva che fussero o bestie o più che uomini; la qual cosa fu detta da lui, per rispetto di alcuni i quali sono stati tanto inclinati a la contemplazione delle cose, e particularmente delle divine, ch'eglino hanno fuggito, per potere dare opera con maggior facilità a tal cosa, in tutto e per tutto il consorzio umano), fra i bianchi marmi ne' monti di Luni; essendo quelle montagne che finiscono al mar tirreno, e si portono sopra a quello presso a Luni, di questi marmi bianchi che voi vedete venire tutto il giorno in Firenze. Questa Luni è, o per dir meglio fu già, una città (per ciò che ella è oggi rovinata, e non apparisce di lei se non certe piccole reliquie) posta in su la foce della Magra, cioè dove la Magra, fiume che nasce ne' monti Appennini, sbocca nel mare tirreno. Onde viene a essere uno de' termini della Etruria e della Toscana; per ciò che i confini suoi sono, secondo i cosmografi, da settentrione i monti Apennini, da levante il Tevere e da ponente la Magra, fiumi che nascono amendue in essi monti Apennini e sboccono nel mar tirreno, il quale è l'altro suo confino di verso la parte di mezzogiorno. E perchè ella fu questa Luni una di quelle dodici città o colonie ch'edificò Noè (come mostrano l'Annio Viterbese in quel suo libro delle antichità, con le testimonianze di molti istoriografi antichissimi, Caldei, Egizii e Greci, e Guglielmo Postello in quel trattato ch'ei fa <title lang="lat">De origine Etruriae</title>) qui in Toscana, quando avendo egli dopo il diluvio mandati i suoi figliuoli ad abitare il restante della terra, egli se ne venne qui ad abitare la Toscana; e perchè egli ci arrecò il vino, egli fu chiamato <emph>Iano</emph>. Per ciò che <foreign lang="arm">Ia</foreign> in quella lingua armena ch'egli ci arrecò, che dipoi fu chiamata <emph>etrusca</emph> (della <add resp="ed">[quale]</add> si truova ancora oggi qualche frammento, come in quella sfinge, che fu trovata pochi anni sono in Arezzo, ch'è in guardaroba di Sua Eccellenza, ma non già chi la intenda), significa apportatore e <foreign lang="arm">In</foreign> vino, ella fu chiamata <emph>Luni Iani</emph>. Donde dipoi ch'ella fu rovinata, e fatta delle sue spoglie Carrara, Carrara propia (che vuol dire in quella lingua <emph>Luna</emph>) fu chiamata così da <emph>Luni</emph>; e la provincia da <emph>Luni Iani</emph>, con voce alquanto corrotta, <emph>Lunigiana</emph>. In questi monti adunque dove il Carrarese (pigliando uno per tutti), che alberga di sotto, perciò che Carrara è a' piè d'essi monti, <emph>ronca</emph>, cioè lavora e cultiva la terra (per ciò che <emph>roncare</emph> si chiamava, dice Benvenuto da Imola, in quel tempo il purgare e nettare le biade da l'erbacce, la qual cosa noi chiamiamo oggi vulgarmente <emph>sarchiare</emph>), dice il Poeta che abitò, mentre ch'ei visse, questo Aronta, per esser quel luogo, e per la solitudine e per essere a cavaliere al mare, onde non gli era impedito il poter vedere il cielo, molto a proposito a quella sua professione. <add resp="ed">[52-57]</add> Seguita dopo questo il testo:
<quote rend="block"><lg><l>E quella che ricuopre le mammelle,</l>
<l>Che tu non vedi, con le treccie sciolte,</l>
<l>Ed ha di là ogni pilosa pelle,</l></lg>
<lg><l>Manto fu, che cercò per terre molte,</l>
<l>Poscia si pose là dove nacqui io.</l></lg></quote>
Ecco il quarto modo, nel quale il Poeta descrive questo travolgimento del volto verso le reni di questi indovini, raccontando che Virgilio, mostrandogli Manto femmina, lo avvertì che ancora ella aveva rivolta indietro la faccia sopra le spalle, con dirgli che le treccie e i capelli gli ricoprivano le mammelle (cioè gli cadevano sopra il petto); e l'altre parti, che la natura, o per lor salvazione e difesa, come sono gli occhi, o per onestà, come le necessarie a la generazione, ricuopre di peli, le eran restate di là. Dopo la qual cosa il Poeta, per non mancare di osservare quel decoro, cioè quei costumi che si convengono, anzi son propii e peculiari di quelle persone che s'inducono a parlar in tutte le sorti de' poemi (la qual cosa è una delle principali che debbe avvertire chi scrive), fa che Virgilio, in su questa occasione di ritrovare in questo luogo Manto, che fu quella da la quale ebbe principio e origine Mantova sua patria, si distende a raccontare come tal cosa succedessi; costume tanto propio degli uomini attempati, di ragionare qualunche volta delle cose e de' tempi passati, e lodargli, e non ne sapere qualche volta uscire, che Orazio disse, parlando del vecchio: <foreign lang="lat">Difficilis, querulus, laudator temporis acti;</foreign> conciossiacosachè ei venghino moltissime volte a fastidio con simili ragionamenti a chi gli sta a udire; il che eglino sopra a modo desiderono. E perciò il Poeta, per fingere e dimostrar meglio questa loro natura, fa ch'ei dica, innanzi ch'egli dia principio al suo ragionamento, <emph>Onde un poco mi piace che m'ascolte,</emph> dimostrando il piacere ch'eglino hanno di essere stati a udire. <add resp="ed">[58-66]</add> E dopo questo egli incomincia, come voi vedete nel testo:
<quote rend="block"><lg><l>Poscia che il padre suo di vita uscìo,</l>
<l>E venne serva la città di Baco,</l>
<l>Questa gran tempo per lo mondo gìo.</l></lg>
<lg><l>Suso in Italia bella nasce un laco</l>
<l>Appiè delle Alpe, che serra la Magna</l>
<l>Sovra Tiralli, ed ha nome Benaco,</l></lg></quote>
e quel che segue. Incomincia, come voi vedete, il Poeta questo suo ragionamento della origine di Mantova dalla descrizione del lago chiamato dagli antichi <emph>Benaco</emph>, e oggi vulgarmente <emph>di Garda</emph> da una terra, posta in su le sue ripe, che ha nome così. E questo lago dice surgere <emph>suso in Italia bella</emph>, per ritrovarsi egli più basso di lei, cioè più appresso al centro del mondo. Per ciò che <emph>suso</emph> e <emph>giuso</emph> sono posizioni di luogo e relazioni e rispetti che nascono da lo esser situate e poste le cose o più verso il cielo o più verso il centro della terra. Laonde si dice d'una medesima cosa, <emph>ella è più alta</emph>, o <emph>ell'è più bassa</emph>; più alta, per rispetto di quelle che son sotto di lei, e più bassa, per rispetto di quelle che le son di sopra. E per questo Virgilio, ch'era sotto la superficie della Terra, chiama essa superficie <emph>di sopra</emph>, dicendo: <emph>suso</emph> nasce uno lago, appiè di quelle Alpe, che serra la Magna, sopra a' <emph>Tiralli</emph>, popoli chiamati oggi così, e anticamente <foreign lang="lat">Turones</foreign>. E questo lago dice esser fatto da più di <emph>mille fonti</emph>, cioè acque, che nascono e hanno origine (chè così significa questa voce <emph>fonte</emph>) nel monte Apennino <emph>fra Garda e Val Camonica</emph>, la qual valle è nel Bresciano. E dipoi <emph>stagnano</emph>, cioè si fermono, quando giungono in questo luogo, e fanno questo lago; non essendo altro un <emph>lago</emph> che una quantità di acqua che si raguna da' luoghi vicini in un basso, e fermavisi; onde si chiamono ancora cotali ragunate d'acque, da quello star ferme, alcune volte <emph>stagni</emph>, come per il contrario quelle che corrono, da 'l <foreign lang="lat">fluere</foreign> e andare, <emph>fiumare</emph> o <emph>fiumi</emph>.
<quote rend="block"><lg><l>Luogo è nel mezzo là, dove il Trentino</l>
<l>Pastore e quel di Brescia e il Veronese</l>
<l>Segnar porria, se fesse quel cammino.</l></lg>
<lg><l>Siede Peschiera, forte e bello arnese</l>
<l>Da fronteggiar Bresciani e Bergamaschi,</l>
<l>Onde la riva intorno più discese.</l></lg>
<lg><l>Ivi convien che tutto quanto caschi</l>
<l>Ciò che in grembo a Benaco star non può,</l>
<l>E fassi fiume giù pe' verdi paschi.</l></lg>
<lg><l>Tosto che l'acqua a correr mette cò,</l>
<l>Non più Benaco, ma Mencio si chiama</l>
<l>Fino a Governo, dove ei cade in Po.</l></lg></quote>
<add resp="ed">[67-78]</add> Dapoi che il Poeta ha descritto il lago di Benaco e il suo principio, egli descrive ancor medesimamente il fiume del Mincio e la sua origine, dicendo che nel mezzo di questo lago nella ripa sua più bassa (nel qual luogo confinano il vescovado di Trento, quel di Brescia e quel di Verona; onde dice che chiunche di essi pastori e vescovi passassi di quivi, potrebbe <emph>segnare</emph>, cioè dare la benedizione; il che non è lecito, secondo le leggi canoniche, fare ad alcun vescovo fuor della Diocesi e del vescovado suo) <emph>siede</emph>, cioè è posta, <emph>Peschiera</emph>, cioè un castello detto così, il quale per la fortezza sua è chiamato da lui <emph>forte arnese</emph>, cioè strumento o cosa da usare in volere <emph>fronteggiare</emph>, cioè stare a petto e resistere l'uno a l'altro, i Bresciani e i Bergamaschi; dove correndo, come in luogo più basso, l'acque che si ragunono nel lago, quelle che non potessono stare e non capiono nel suolo traboccono, e spargendosi per quelle campagne vicine fanno un fiume; che subito ch'ei comincia a correre (onde ei diventa fiume), a <emph>cò</emph>, cioè a <emph>capo</emph> e dove ei comincia, egli non si chiama più lago di Benaco, ma fiume del Mencio; e così è chiamato dipoi sempre insino a uno luogo detto Governo, ove egli mette nel Po.
<quote rend="block"><lg><l>Non molto ha corso, che ei truova una lama,</l>
<l>Nella qual si distende e la impaluda,</l>
<l>E suol di state talora esser grama.</l></lg></quote>
<add resp="ed">[79-81]</add> Avendo descritto il Poeta, per raccontare l'origine di Mantova sua patria, il laco di Garda, e dipoi il Mincio fiume, descrive ora il luogo particulare dove ella è posta, dicendo che questo fiume Mincio non va molto in là col corso suo, ch'egli truova <emph>una lama</emph>, cioè uno luogo uno pochetto più basso che l'altro piano che gli è dattorno (chè così usiamo noi chiamare cotali luoghi bassi ove, per essere per tal cagione molto umidi, si pone per lo più, perchè ei vi crescano presto, alberi, e si dice poi <emph>una lama di alberi</emph>); il qual luogo, per distendere egli e allargare in quello mediante tal bassezza le sue acque, egli <emph>impaluda</emph>, cioè rende ove un poco più e ove un poco manco molle, e ove coperto d'acque e ove scoperto; chè così son propriamente fatte le paludi. Onde dice che tal luogo viene a esser talvolta di state <emph>gramo</emph>, cioè cattivo, malsano; rispetto che quelle acque la state ribollono e gettono certi vapori putridi, che corrompono e guastono l'aria, onde è pericoloso lo abitarvi.
<quote rend="block"><lg><l>Quindi passando la vergine cruda</l>
<l>Vide terra nel mezzo del pantano</l>
<l>Senza cultura e d'abitanti nuda:</l></lg>
<lg><l>Lì per fuggire ogni consorzio umano</l>
<l>Ristette co' suoi servi a far sue arti,</l>
<l>E visse e vi lasciò su il corpo vano.</l></lg></quote>
<add resp="ed">[82-87]</add> Da questa palude seguita Virgilio, che passando Manto, la quale egli chiama <emph>vergine</emph>, non perchè ella fusse (per ciò che egli medesimo scrive nel dodicesimo libro della sua <title>Eneida</title>, ch'ella ebbe due figliuoli, l'uno de' quali fu chiamato Ocno, e l'altro Mopso), ma con quella licenzia, con la quale ei chiamò similmente <emph>vergine</emph> Pasife nella sua <title>Bucolica</title>, cioè ironicamente; e chiama <emph>cruda</emph>, per essere stata grandissima incantatrice (per ciò che in cotali arti, per avere a tener pratiche di demonii e travagliare corpi di morti, capelli umani, e ferri, legni, funi e altre cose simili che abbino morti corpi umani, o certe sorte di animali, si diventa e si fa l'animo efferato, e perdesi ogni umanità); dice ch'ella vide nel mezzo di quella palude, chiamata nel testo con quest'altra voce <emph>pantano</emph> (la quale significa ancora ella luogo basso e umido), una terra, cioè un poco di asciutto da abitare, ma non punto cultivato e lavorato, e vuoto al tutto di abitatori. Nel quale, desiderando ella di fuggire al tutto ogni consorzio e commerzio umano, dice ch'ella si fermò insieme co' i suoi servi a fare le sue arti, cioè a dare opera a' suoi incantamenti; ai quali ella giudicò forse cotal sito esser tanto a proposito, per ritrovarsi molti e molti spiriti, i quali (secondo che scrive Micale Psello in quel trattato ch'ei fa <title>de' Demonii</title>, tradotto da la lingua greca nella latina da messer Marsilio Ficino) son vaghi, e frequentono molto i luoghi umidi e padulosi. E in questo luogo ella stette finalmente tanto, ch'ella vi lasciò il suo corpo <emph>vano</emph>, cioè privo, mediante la morte, dell'anima.
<quote rend="block"><lg><l>Gli uomini poi, che intorno erano sparti,</l>
<l>S'accolsero in quel luogo, ch'era forte</l>
<l>Per lo pantan che avea da tutte parti.</l></lg>
<lg><l>Fer la città sovra quelle ossa morte;</l>
<l>E per colei che il luogo prima elesse</l>
<l>Mantova l'appellar senza altra sorte.</l></lg>
<lg><l>Già fur le genti sue dentro più spesse,</l>
<l>Prima che la mattia da Casalodi</l>
<l>Da Pinamonte inganno ricevesse.</l></lg></quote>
<add resp="ed">[88-96]</add> Da poi ch'ei fu morta questa Manto, dice il testo che considerando quegli che abitavano vicini a detto luogo, quanto egli fussi forte e sicuro, rispetto a lo avere attorno da ciascuna parte <emph>pantano</emph>, cioè terreno acquoso che non regge a farvi su cosa alcuna, si ritirorono in detto luogo, e cominciarono a edificarvi una città; la quale ei chiamaron da lei, che fu la prima a elegger quel luogo per sua abitazione, <emph>Mantova</emph>, senza mettere per sorte come ella dovessi esser chiamata, come usavon fare spessissime volte gli antichi. E questa città dice il testo ch'era molto più popolata, ch'ella non era allora, inanzi che la <emph>mattia</emph>, cioè semplicità e sciocchezza, della famiglia de' Casalodi fusse ingannata da l'astuzia e sagacità di messer Pinamonte Buonacorsi. Questa famiglia de' Casalodi, secondo che si legge nelle loro cronache, governò un gran tempo la città di Mantova; della quale ella fu dipoi, per opera di alcuni popolani de' quali fu capo questo messer Pinamonte, cacciata astutamente insieme con una gran parte di cittadini che tenevan con lei; onde ella venne a scemar di abitatori e di popolo. Lo Imolese e il Landino scrivono diligentemente il tutto.
<quote rend="block"><lg><l>Però ti assenno, che se tu mai odi</l>
<l>Originar la mia terra altrimenti,</l>
<l>La verità nulla menzogna frodi.</l></lg></quote>
<add resp="ed">[97-99]</add> Queste parole, che fa dir qui il Poeta a Virgilio, mi fanno pensare che a suo tempo fusse qualche altra opinione, ma falsa, circa a la origine e al principio di Mantova. E per volerle egli spegnere, egli gli dice: e però se tu sentissi mai <emph>originare</emph> e dare altro principio, che questo che ho detto io, a Mantova, la verità <emph>frodi nulla menzogna</emph>, cioè non frodi e non ricuopra tale menzogna, ma scuopra liberamente, la verità essere nel modo ch'io ti ho detto. <emph>Ed io, Maestro, i tuoi ringraziamenti</emph> sarà quest'altra lezione.</p></div3>
<div3 type="capitolo"><head>LEZIONE SETTIMA <add resp="ed">[vv. 100-123]</add></head>
<p><quote rend="block"><lg><l>Ed io: Maestro, i tuoi ragionamenti</l>
<l>Mi son sì certi, e prendon sì mia fede,</l>
<l>Che gli altri mi sarien carboni spenti.</l></lg>
<lg><l>Ma dimmi della gente che procede,</l>
<l>Se tu ne vedi alcun degno di nota;</l>
<l>Chè solo in ciò la mia mente risiede.</l></lg></quote></p>
<p><add resp="ed">[100-105]</add> Tutti i poeti che procedon ne' lor componimenti secondo l'arte poetica, sapendo che al poeta come poeta non s'appartien manco il dilettare che il giovare, onde disse dottamente Orazio: <foreign lang="lat">Et prodesse volunt et delectare poetae,</foreign> cercono, per essere il dispiacere contrario al piacere e al diletto, e s'ingegnono il più ch'ei sanno, di non por mai cosa alcuna ne' loro poemi, che abbia a offendere e porgere fastidio a coloro che gli leggono. E quando pure ei non possono farlo, o per cagion delle materie ch'ei trattono, o delle persone che eglino introducon nelle loro opere, ei s'ingegnono almanco di ricoprire tali cose o con figure o con colori rettorici, o con sali e detti arguti e piacevoli, di maniera ch'ei dieno manco fastidio, e venghino manco a noia che sia possibile a chi gli legge. E per questa cagione hanno, infra gli altri avvertimenti, i poeti comici questo, ch'eglino usono, quando egli occorre loro talvolta di far parlare a qualcuna di quelle persone ch'eglino introducono nelle lor comedie alquanto a lungo, eglino interrompono, per non venire a noia agli spettatori con la lunghezza, cotal ragionamento bene spesso con uno <emph>così è</emph>, o con un'altra simile parola; la qual si vede esser tanto più superflua che necessaria al senso e a la serie di quel parlare, ch'ei si conosce manifestissimamente ch'ei lo hanno fatto, non necessitati da altra cosa, se non per tor via alquanto di quel fastidio che apporta seco ordinariamente la lunghezza nel favellare. E di questo può vedere ciascheduno che vuole più d'uno esempio in Terenzio, e particularmente nella prima scena dell'<title>Andria</title>; dove Terenzio fa interrompere uno ragionamento che fa Simo vecchio (il quale, perchè ei contiene in sè lo argumento della comedia è alquanto lunghetto) con uno <foreign lang="lat">ita est</foreign>, che dice Sosia suo servo; che si vede che non serve ad altro in quel contesto della orazione, se non a tor via alquanto di quel fastidio, che potrebbe apportare agli ascoltatori la lunghezza sua. Questo medesimo modo di procedere ha ancora usato, come comico, il Poeta nostro in questa sua Comedia (che così è chiamato da lui, come voi udirete poco di sotto, questo suo poema), e particularmente in questo luogo; ove temendo egli che questo ragionamento, che fa Virgilio di Mantova sua patria, non avessi con la lunghezza sua a infastidire gli ascoltanti, egli gli taglia il parlare e il ragionare più di Mantova; e lo prega che gli dica più tosto, se infra quegli altri spiriti, che seguitavan dietro a quegli ch'egli gli aveva mostri, ne era alcuno altro degno di esser notato e considerato. E perchè, così come egli è costume de' vecchi il ragionar volentieri delle cose passate, così è ancor lor costume di pigliar dispiacere di non essere stati a udire, egli, perchè Virgilio non si adirassi e venissi in collora, usa artificiosissimamente questa astuzia di lodare prima con grandissima efficacia tutto quel che egli ha detto, per cattivare tanta benevolenza appresso di lui, ch'egli abbia a condescendere facilissimamente a la voglia sua. Onde dice che i suoi ragionamenti e i suoi discorsi gli sono <emph>sì certi</emph>, cioè generono in lui tanta certezza, <emph>e prendono sì la sua fede</emph>, cioè fanno inclinare la credenza sua ad acconsentire che quel ch'ei dice sia la verità, che tutti i ragionamenti degli altri sono appresso di lui <emph>carboni spenti</emph>, cioè simili a carboni non accesi. Per notizia della energia e della efficacia del qual modo del parlare (essendo questo un di quei luoghi notabilissimi, ne' quali si scorge l'arte grandissima che ha questo poeta nel sapere esprimere i concetti suoi, come io vi ho altra volta detto), è da sapere che il propio e particular modo, con il quale acquista lo intelletto nostro le cognizioni delle cose e le scienze, è ch'ei procede da alcune cose ch'ei sa per propietà e lume suo naturale, chiamate <emph>primi principii</emph>, <emph>prime notizie</emph>, <emph>degnità</emph> e per altri nomi simili, operando con processo di tempo in acquistare cognizione e scienza di quello che è. E questa tale operazione si chiama nella lingua greca per una voce, la qual suona nella nostra propiamente <emph>raziocinare</emph>, in luogo della quale noi usiamo dire comunemente <emph>discorrere</emph>; che non vuol dire finalmente altro che pensare, esaminare e ricercar le cose con metodo e con operazione della <emph>ragione</emph>, cioè dello intelletto; chiamato <emph>intelletto</emph>, quando egli intende una cosa col suo propio lume tutta insieme in uno istante; e <emph>ragione</emph> dipoi, quando egli intende una cosa, discorrendo con processo di tempo e a poco a poco. E pertanto quelle divine menti, che noi chiamiamo vulgarmente <emph>Angeli</emph>, perchè le intendono (come io so che io vi ho altre volte detto, ma non a questo proposito) in quel modo primo, si chiamono creature <emph>intellettuali</emph>; e gli uomini, perchè eglino intendono nel secondo, creature <emph>ragionevoli</emph>. E questo è il modo propio dello intendere del nostro intelletto. Nientedimanco, perchè ed egli e la volontà nostra sono realmente e in fatto una potenza medesima, ma diversa solamente di considerazione (per ciò che ella si chiama <emph>intelletto</emph>, in quanto ella intende, e <emph>volontà</emph>, in quanto ella vuole), egl'intende e acquista alcuna volta la cognizione d'alcune cose, non perchè egli aggiunga, <emph>come intelletto</emph>, con l'operazione e col discorso suo a comprendere il modo come elle sono, ma perchè ei vuole e consente e appruova, <emph>come volontà</emph>, ch'elle sieno in quel modo che gli è detto da uno altro lume, che scorge più là che il suo, che elle sono. Nè parrà questa cosa, se bene ella non è demonstrativa, però assurda e impossibile al tutto, e massimamente a quegli che sono inclinati naturalmente ad amare; con ciò sia cosa ch'egli avvenga bene spesso nell'amicizia, ch'ei si pone tanto amore a uno amico, che lasciandosi cattivare lo intelletto, come intelletto circa al sapere, da la volontà, come volontà nello amare, ch'ei sì gli crede tutto quel ch'ei dice, senza dubitare o ricercare se egli è impossibile o no. Di questi due modi del sapere, il primo si chiama <emph>certezza per via di scienza</emph>, e il secondo <emph>fede per via di udito</emph>. Le quali due cose intese da voi, vi faranno or vedere quanto abbi artificiosa e dottamente lodato il Poeta i ragionamenti di Virgilio, avendogli egli detto ch'eglino sono appresso di lui di tanta certezza, e comprendono e costringono di tal maniera la sua fede, che i ragionamenti di tutti gli altri sono, appresso di lui, come carboni spenti. Della qual comparazione non credo io ch'ei sia mai possibile trovare, stando nella materia che si parla, nè la più a proposito, nè la più efficace; non potendo egli assomigliar meglio i ragionamenti degli altri, per non produrre in lui nè lume di certezza nè fede di credulità, che a <emph>carboni spenti</emph>, che non hanno nè chiarezza di luce nè caldo di fuoco. O considerate che luogo è questo, e che bella dottrina, e che dotti concetti si cava da le parole di questo poeta, andando considerando ed esaminandole bene! Nè sia alcuno che si maravigli che il Poeta par che metta qui la credulità o vero fede a pari della certezza, non parendo che sia altro la fede, secondo i filosofi, che opinione, e non essendo mai l'opinione, per esser fondata sopra argomenti probabili, senza qualche sospetto del contrario; chè questa fede, della quale parla qui il Poeta, non la conobbono nè conoscono i filosofi; per ciò che ei camminon solamente col lume naturale, e questa nasce da un lume che non è naturale, o ch'è sopranaturale. <emph>Non naturale</emph> è quel che nasce, come io dissi di sopra, per imperio della volontà che cattiva lo intelletto, guidata da amore, a credere a' semplici detti di chi ella vuole, come si legge che facevano i discepoli di Socrate a Socrate; onde non si ricercava infra loro di ragione o argomento alcuno a provar le cose dette da lui, ma bastava solamente poter dire: <foreign lang="lat">ipse dixit</foreign>. E <emph>sopranaturale</emph> si chiama dipoi il lume divino, revelato per le sacre scritture a tutti quegli che non volendo abitar nelle tenebre e nella ombra della morte, lo hanno cerco, e si son preparati a riceverlo. Il qual lume è tanto certo, che Paulo, da poi ch'ei cominciò a lasciare la sapienza umana e a camminar con quello, chiamò la fede e la cognizione che nasce da lei, <emph>sustanza</emph>, cioè fondamento, <emph>delle cose che noi speriamo</emph>. E dipoi soggiunse che ella era <emph>argomento</emph>, cioè pruova, <emph>di quelle che non appariscono</emph>; cioè ci pruova e ci rende certi di quelle cose che non appariscono a' nostri sensi, come fa la cognizione sensitiva di quelle che caggiono sotto i nostri sensi; anzi molto più, con ciò sia cosa che i nostri sensi possino essere molte volte per più cagioni ingannati nelle loro operazioni, e Dio non possa mancar delle promesse e delle parole sue, revelateci da lui per mezzo delle sacre scritture, e finalmente per averci parlato per la bocca dello unigenito Figliuol suo. E per tal cagione, essendo domandato il Poeta nostro, secondo ch'egli scrive nel ventiquattresimo capitolo del <title>Paradiso</title>, da S. Pietro donde egli aveva avuta la fede, nella quale ei diceva di esser tanto chiaro, ch'ei non dubitava di cosa alcuna appartenente a lei, rispose:
<quote rend="block"><lg><l>....... la larga ploia</l>
<l>Dello Spirito Santo, che è diffusa</l>
<l>In su le vecchie e in su le nuove cuoia,</l></lg>
<lg><l>È sillogismo, che la mi ha conclusa</l>
<l>Acutamente sì che inverso d'ella</l>
<l>Ogni dimostrazion mi pare ottusa;</l></lg></quote>
dimostrando come la parola di Dio, scritta nelle vecchie e nelle nuove scritture, gli sono argumento e pruova tale, e tanta certezza generono in lui delle cose di essa fede, che ogni demostrazione (ch'è quel sillogismo che i logici dicono che non patisce instanzia alcuna, ma genera tanta certezza delle cose ch'ei pruova ne l'intelletto umano, ch'ei non è manco chiaro di loro ch'ei si sia de' primi principii) che gli fussi fatta contro di lei, sarebbe <emph>ottusa</emph>; onde penetrerebbe poco, e sarebbe appresso di lui di nessun valore. E tanto basti per dichiarazione di questo luogo, tanto dotto e tanto artificioso, quanto voi vedete. <add resp="ed">[106-114]</add> Seguita dopo questo:
<quote rend="block"><lg><l>Allor mi disse: quel che da la gota</l>
<l>Porge la barba in su le spalle brune,</l>
<l>Fu, quando Grecia fu di maschi vota,</l></lg>
<lg><l>Sì che a pena rimaser per le cune,</l>
<l>Augure, e diede il punto con Calcanta</l>
<l>In Aulide a tagliar la prima fune.</l></lg>
<lg><l>Euripile ebbe nome, e così il canta</l>
<l>L'alta mia tragedìa in alcun loco;</l>
<l>Ben lo sai tu, che la sai tutta quanta.</l></lg></quote>
Ecco il sesto e ultimo modo nel quale il Poeta, variando medesimamente dagli altri, descrive che costoro hanno rivolta la faccia di dietro. Per ciò che, ripigliando egli le parole per mostrare al nostro Poeta, come egli era stato ricerco da lui, quegli altri ch'ei vedeva passare ch'eran degni d'esser conosciuti, gli mostra uno, e dice: Colui che tu vedi che <emph>porge</emph> da la sua gota, cioè manda e sparge, la barba in su le spalle (il che mostra che il volto gli era tornato sopra di quelle), ebbe nome e fu chiamato Euripilo; e fu al tempo che la Grecia rimase vota di tal sorte di maschi, ch'ei restarono in quella a pena i fanciulletti ch'erono per le <emph>cune</emph> e per le zane; e questo fu quando eglino andarono a Troia. La qual cosa è detta da 'l Poeta con la licenzia di quella figura, chiamata iperbole; perchè vi andarono solamente quegli ch'erono in età atta a l'arme e al combattere. Fu augure, e trovossi insieme con Calcanta, similmente ancora egli augure, in Aulide, porto di Beozia, <emph>a tagliare la prima fune</emph>, cioè a dare il punto, quando era bene muover l'armata e la massa che si era fatta e ragunata quivi con ordine di Agamennone, re de' Greci, per imbarcare a la volta di Troia. E <emph>così il canta</emph>, e cotal menzione fa di lui, <emph>l'alta mia tragedia</emph>, cioè la mia <title>Eneide</title>; chiamata così da lui, non perchè in verità ella sia propiamente tragedia, ma per la similitudine ch'ella ha con quella, rispetto a la gravità della materia e a l'altezza dello stile.
<quote rend="block"><lg><l>Quello altro, che ne' fianchi è così poco,</l>
<l>Michele Scotto fu, che veramente</l>
<l>Delle magiche frodi seppe il giuoco.</l></lg>
<lg><l>Vedi Guido Bonatti, vedi Asdente,</l>
<l>Ch'avere atteso al cuoio ed a lo spago</l>
<l>Ora vorrebbe, ma tardi si pente.</l></lg></quote>
<add resp="ed">[115-120]</add> Andando dipoi seguitando Virgilio di mostrare al Poeta nostro gli spiriti ch'ei vedeva alquanto più noti per fama degli altri, gliene mostra, infra gli altri, tre, i quali furon molto nominati ed ebbero gran nome in quei tempi; il primo de' quali fu uno chiamato Michele Scotto. Costui, secondo che scrive Benvenuto da Imola, fu uno che dette grande opera a l'astrologia giudiciaria e a la negromanzia; e per mezzo di tali arti predisse a Federigo imperadore ch'ei morrebbe in Firenze. Per la qual cosa ei non volse, quando ei passò di qua andando in Puglia, passare per quella, ma se ne andò per altra via; là dove ritrovandosi egli un giorno ammalato in non so che piccola terricciuola, e intendendo ch'ella si chiama Firenzuola, si sbigottì e morissi quasi che di subito. Per via di queste medesime arti prevedendo ancora questo Michele Scotto, ch'ei morrebbe d'una percossa di uno sasso, ma di non molto peso, che gli cadrebbe in su 'l capo, portava continovamente in capo sotto la berretta una celata. Ma ritrovandosi un giorno in una chiesa a veder passare il Sacramento, si cavò di capo per rispetto di molte persone, temendo di non esser biasimato di creder poco se ei non faceva così (chè di già si diceva di lui per bocca di molti così), cadde un sasso non molto grande per opera di uno campanuzzo che sonava, e percossegli in su la testa. Della qual cosa sbigottendosi egli assai, per parergli ch'ei fusse di quel peso ch'egli aveva preveduto, si messe nel letto e morissi. E perciò dice di lui Virgilio ch'ei seppe <emph>veramente</emph>, cioè per pruova, come le arti magiche ingannono altrui, non avendo egli saputo schifare il lor pericolo.</p>
<p><emph>Guido Bonatti</emph>. Questo fu medesimamente uno astrolago iudiciario, che fu in quei tempi in Furlì, nel tempo ch'ei ne fu signore il Conte Guido da Monte Feltro; e tanto stimato da 'l detto Conte, ch'ei non faceva cosa alcuna senza il consiglio suo. E così durò fino a tanto che comperando un giorno il detto Conte da un contadino in piazza un paniere di pere, e volendo che detto contadino gliele portassi a casa, gli fu detto da 'l detto contadino che lo farebbe volentieri, ma che aveva paura, se ei badava molto, di non s'immollar bene innanzi ch'ei tornassi a casa. Maravigliossi il Conte Guido, perchè il tempo era bellissimo, grandemente di tal cosa; e domandato il contadino quel che lo inducessi ad aver paura del piovere, essendo così bel tempo, gli fu risposto da 'l contadino che il suo asino, quando ei lo cavò della stalla, scosse più volte l'orecchie, e di più le girò più volte intorno al capo; la qual cosa egli non faceva mai, che il giorno non piovessi e forte. Notò il Conte queste parole; e tornato a casa chiamò Guido Bonatti, e domandollo se il giorno pioverebbe; al che Guido, rispetto al tempo ch'era bellissimo, rispose subitamente di no. Al che soggiugnendo il Conte che guardassi e considerassi bene quel ch'ei diceva, senza scoprirgli la cagione, Guido se ne andò nel suo studio; e quivi ricercando tal cosa con la sua arte, tornò al Conte, e dissegli ch'ei non era per piovere in modo alcuno. Ed ecco ch'ei non passò molto, che il tempo, il quale era come io dissi quietissimo, cominciò a rabbaruffarsi, e a tonare e a balenare e ultimamente a piovere una grossissima acqua. La qual cosa veggendo il Conte, levò tutta quella fede ch'egli aveva avuta fino allora a l'astrologia, cominciando a dire, e così seguitò di fare poi sempre, che dell'astrologia ne sapevano più gli asini, che non vi attendevano, che quegli che vi davano opera. E in questo modo cominciò, se bene ei non tolse al detto Guido Bonatti certa provisione ch'egli gli dava, a tenerne tanto poco conto, ed a non far più quella stima ch'ei faceva di lui. Per il che egli cominciò a sbigottirsi; e finalmente si morì, secondo che si disse allora per molti, di dolore. Compose questo Guido uno libro di astrologia, ove egli insegna con grandissima facilità fabbricare le case in cielo, trovar gli ascendenti e fare infinite altre cose: e io l'ho veduto tradotto nella nostra lingua da un messer Francesco Sirigatti, il quale, ne' tempi che io ero giovanetto, era tenuto uno eccellentissimo astrologo teorico. Questa cosa che racconta lo Imolese, che quella pioggia fusse presentita da quello asino, e non da uno che faceva professione d'astrologia, come Guido Bonatti, che parve tanto maravigliosa e notabile al Conte Guido da Montefeltro ch'era signore, non sarebbe paruta così a un che, se ei non fussi stato signore, fusse stato filosofo. Per ciò che egli arebbe molto ben saputo, essendo filosofo, che gli animali son molto più atti e disposti a presentire le differenze e le mutazioni de' tempi, che non sono gli uomini. E la cagione è, perchè avendo l'uomo lo intelletto, la ragione, la fantasia e la cogitativa occupate, se non sempre, il più delle volte in intendere, fantasiare e cogitare cose più alte che quelle che caggion sotto i sensi, e avendo di più a servirsi in tali operazioni quasi sempre de' sensi, gli hanno di sorte occupati, ch'ei non sentono così ogni piccola mutazione di tempo; ove gli altri animali, non avendo la potenza e cognizione loro sensitiva, tale quale ella è, a esercitarsi in altri offizii che ne' suoi propii, sentono ogni piccola mutazione e alterazione de' tempi più che non fanno gli uomini.</p>
<p><emph>Vedi Asdente</emph>. Questo Asdente, scrive Benvenuto da Imola che fu da Parma, e fu uno uomo idiota e senza lettere. E nella gioventù sua fu calzolaro; ma venendo di poi in età, e rincrescendogli il lavorare, si dette a lo indovinare; e con tal mezzo, con la sagacità dello ingegno, e con la destrezza della lingua sua, egli andò guadagnandosi il pane, benchè egli non venissi mai in molta reputazione. Onde fu sempre povero; e si può dire più tosto di lui, come della maggior parte degli altri poveri, ch'egli stentassi, non ch'ei vivessi, fino a la morte, come si dice de' ricchi. E per tal cagione dice Virgilio ch'ei vorrebbe avere atteso <emph>al cuoio ed allo spago</emph>, cioè al calzolaio; e pentesene ora, ma tardi; volendo inferire, ch'ei si doleva ora di aver lasciato il calzolaio, ch'ei vedeva di aver perduta l'anima, senza aver dati molti agi e molti comodi al corpo. <add resp="ed">[121-123]</add> Dopo la qual cosa ei racconta che Virgilio gli mostrò una schiera di femmine, dicendo:
<quote rend="block"><lg><l>Vedi le triste che lasciaron l'ago,</l>
<l>La spuola e 'l fuso, e fecersi indovine;</l>
<l>Fecer malie con erbe e con imago.</l></lg></quote>
Questa schiera di queste femmine triste e infelici, che mette qui il Poeta, sono quelle che noi chiamiamo oggi vulgarmente <emph>maliarde</emph> e <emph>streghe</emph>. Per notizia della superstiziosa e mala setta delle quali, che non è altro realmente che uno inganno diabolico, è da sapere ch'ei fu tanta la invidia ch'ebbe il demonio, quando ei vedde che Dio creò l'uomo tanto nobile, e ch'egli gli dette lo imperio sopra tutte le altre creature, e ch'egli intese dipoi dipiù, quando l'uomo ebbe peccato (per quelle parole che Dio disse, che il seme della donna spezzerebbe il capo del serpente che lo aveva tentato), che Dio voleva ricomperarlo, ch'ei non restò mai non tanto occultamente, ma visibilmente e palesemente, di tendere infiniti lacci ai suoi posteri ed ai suoi nati per conducergli seco a l'eterna dannazione; ed infra gli altri mezzi ch'egli cominciò a usare, i principali furono la lussuria, la gola e l'ambizione e vanagloria. Per fargli cadere nella lussuria si condusse egli insino a pigliare forma umana e di maschio e di femmina, e usar le cose veneree; chiamandosi quegli che usavano con le donne, <emph>succubi</emph>, e quegli che usavano con gli uomini, <emph>incubi</emph>; chè così vuole Agostino che si intenda quel passo del <title lang="lat">Genesis</title>: <foreign lang="lat">Videntes filii Dei filias hominum</foreign>; de' quali congiugnimenti nacquero sopra la terra i giganti. Nè erano altro quei Fauni e quei Satiri, che si truovono negli antichi che davan tanta molestia a le donne; e quelle Ninfe, Driade, Orcade e di altre sorti, e Venere e Diane, che demonii che pigliavano quelle forme per indurre gli uomini a' peccati carnali. Onde troverrete che Tetide, reputata da loro Dea marina, usò con Peleo pastore; Diana, sotto nome della Luna, con Endimione; e Venere con Anchise. E che altro credete voi che fusser similmente la mensa del sole, scritta nella vita di Apollonio Tianeo, e il convito di quella sposa, una del numero delle larve, o vero lemuri, ove furono tutti i vasi che parevano d'argento e d'oro, e che sparivono tutti in un tratto; e l'unzioni delle donne tessaliche, gl'incanti di Medea, di Circe, le trasmutazioni di Proteo, i sacrifizii de' corpi umani in Tauride a Diana; le crudeltà usate da le lamie ne' fanciulletti a pena nati; le morti degli animali, le tempeste, i guastamenti delle biade, gl'impedimenti delle generazioni, le furie, gli spaventi, e altre infinite cose monstruose che si truovono negli scrittori essere state procurate e fatte per arte magica, se non inganni del demonio insegnati agli uomini, e condottigli a darvi opera, per sodisfare, come noi dicemmo di sopra, ai loro desiderii carnali, o veramente a la loro ambizione, per essere stimati da più degli altri ed essere più onorati? Oimè, che il diavolo aveva acquistata mediante tali operazioni tanta potenza, ch'egli era chiamato, ne' tempi che Cristo conversò in terra, principe di questo mondo! E le sue parole e le sue risposte ch'ei dava in molte statue, ch'erono state fabricate, benchè sotto altri nomi, in onor suo dagli uomini, eron chiamate <emph>oracoli</emph>, cioè detti divini; ed eron tanto stimate, che i Greci che furon tenuti tanto savi, e i Romani che furon reputati tanto prudenti, mandaron più d'una volta nelle cose dubbie, per saper quel ch'ei dovevan fare, agli oracoli. La qual cosa fu tolta al tutto via, come mostra Eusebio, nella morte di Cristo; essendo sentite da più persone, nel tempo ch'ei morì, certe voci in mare, che dicevano che non parlerebbono e non darebbono più risposta a persona, perchè <emph>Pan</emph> Dio grande era morto. E così è seguito di poi sempre, per render manifesta fede al mondo che il Principe delle tenebre n'era stato cacciato fuori. Tutte queste cose che facevono gl'incantatori e le incantatrici e le malefiche anticamente nel mondo col favore e aiuto de' demonii, fanno ancora oggi, parte realmente e parte immaginariamente, le <emph>streghe</emph> (io dico così, perchè ei par lor far di molte cose in fatti, ch'elle fanno sognando o per immaginazione), e di più ancora alcune altre, come voi intenderete. Ma ecci questa differenza, che le antiche facevono i loro incanti e i lor maleficii senza osservazione di legge alcuna, e ciascuna separatamente in quel modo che le piaceva; e le moderne hanno certi ordini e constituzioni, e tutto quel ch'elle fanno sono indotte a fare da le altre, e fannolo in compagnia e insieme con alcune altre, porgendosi aiuto e insegnandosi l'una a l'altra, e comunicando il tutto l'una con l'altra. E la cagione per la quale il diavolo ha così ordinata e ridotta questa setta in modo di religione, o per meglio dire di superstizione e d'impietà, è questa. Se bene tutti gli uomini che credevano in Cristo <emph>passuro</emph> (per usar le parole che usa di sotto il Poeta), cioè che aveva a venire, erono avanti l'avvenimento suo in via di salute, eglino erono molto più sottoposti a la podestà del diavolo, che non siamo noi; sì perchè la podesta sua era allor maggiore, e sì perchè ei non erono armati de' sacramenti, e particularmente di quel del battesimo, come siamo noi. La forza de' quali è tanta, che il demonio non può mai, per qualsivoglia peccato, acquistare quella podestà sopra di noi, ch'ei poteva sopra di loro; perchè ancora che noi perdiamo, quando noi pecchiamo, la grazia di Dio, non si scancella però mai in noi il carattere e il segno loro, se non però per i peccati in Spirito Santo. La qual cosa fu figurata in Saul; il quale, ancor ch'ei fussi dannato per esser condotto in disperazione, quando ei pregò quel suo scudiere che lo ammazzassi, gli fu risposto da lui, che non voleva mettere le mani in uno che era unto; per ciò che egli era stato unto da Samuel in re d'Isdrael. Questa cosa considerando il demonio, e desiderando pure di acquistare la medesima podestà sopra i fedeli, ch'egli acquistava anticamente sopra chiunche ricorreva a lui per il consiglio e per lo aiuto suo, cominciò a mostrar loro che non poteva aiutargli e servir loro, secondo il lor desiderio, se ei non rinnegavano prima la fede di Cristo, e tutti i benefizii che potessero conferire a la salute loro i sacramenti lasciati da lui a la sua Chiesa. Laonde incominciarono a poco <add resp="ed">[a poco]</add> a introdurre in questa maladetta setta questo rito, che chiunche vuole entrarvi, si fa introdurre da un'altra, primieramente, a rinnegare la fede nostra, farsi una croce sotto i piedi, andare in chiesa, e quando si leva il Sacramento, rinnegar lui e rifiutare tutti i benefizii ch'egli avessi cavato o potessi cavare da lui; dipoi veder se elle possono avere una ostia consacrata, o acqua di battesimo, o cresima, o olio santo, o qualche altro sacramento, e calpestarla, e dipoi gittarla, con alcune parole ch'elle dicono, ove si depone il peso del ventre; e dipoi far certa unzione, nella quale va, infra l'altre cose, grasso di bambino non battezzato, e ungersi in qualche luogo segreto. E allora sono finalmente introdotte a la presenza del loro Lodovico, che così chiamono per lo più chi le piglia per amasie (dicono loro); il quale le mena poi in quelle loro ragunate a la noce di Benevento (usono dir loro), ove non si truova ch'elle vadino tutte in un modo medesimo. Imperò che alcune si sono trovate essere state portate per la più alta regione dell'aria; alcune più presso a terra; alcune si son trovate esservi andate a lor piedi; e alcune con l'animo solo, e non col corpo; ne' quali luoghi par loro trovarsi a conviti splendidissimi, ed esercitarsi ne' piaceri di Venere con giovani bellissimi. E quivi è insegnato far loro malie, per offendere e nell'anima e nel corpo e ne l'avere chi par loro, almanco immaginariamente; guastare bambini col forare loro sotto le dita, e presso al cuore, e succiare dipoi loro il sangue, e dipoi medicare quei mali ch'elle fanno, per guadagnare; e molte altre cose, indiritte tutte a questo fine di disonorare Dio, e condur loro a la dannazione. E questo abuso de' sagramenti e rinnegamento della fede fanno più le <emph>maliarde</emph> e le <emph>streghe</emph> de' tempi nostri (chiamate così da uno uccello, del quale scrivon favolosamente i poeti che molestava la notte i bambini), che le antiche. E per tal cagione, dove anticamente si davano agl'incanti molte persone nobili e grandi, oggi, come cosa nefanda e abominevole, non entra in questa setta se non omiciatti e donnicciuole deboli, che par loro ogni poco di roba o di comodo, ch'ei cavon dal demonio senza avere a faticarselo con opera delle lor mani, una felicità grandissima. E di questa cosa non si ha avuta così fatta notizia, se non da manco di cento anni in qua, e particularmente da' tempi d'Innocenzio in qua. Nel qual tempo, pervenendo agli orecchi suoi come questa setta era tanto multiplicata in alcune parti della Magna alta, e particularmente in Cologna, in Maganzia e in Brabanzia eran multiplicate tanto le persone di questa setta, ch'egli era difficilissimo difendersi da loro, dette autorità e commesse a Enrico e Iacopo Sprenger, teologi Germani, che procurassino di spegnere al tutto così maligna e pestifera eresia. I quali chiamati in loro compagnia alcune altre persone litterate in teologia, in filosofia ed in ragion canonica, ebbero appresso di loro molte persone e maschi e femmine di cotal setta, e che davono opera a così nefanda impietà; le quali esaminate fedelmente e con gran diligenza da loro confessarono aver commesse tante delle scelerità racconte di sopra da noi, e di quelle che ci è paruto per onestà di tacere, ch'ei ne condannarono un numero grandissimo a la morte. Sopra della qual cosa ei feciono dipoi, a utilità de' fedeli, uno libro intitolato da loro <title lang="lat">Malleus maleficarum</title>, autenticato non solamente da loro, ma ancora da Massimiliano Re de' Romani, Arciduca d'Austria, e allora Conte di Fiandra, in Borseo l'anno 1527. Nel quale adducendo molte cose, ch'elle confessarono ne' loro processi di aver fatto, fu disputato e concluso da loro tutto quello ch'elle avevono fatto e potevan fare realmente, e quel ch'elle avevano fatto immaginariamente, benchè ei paressi averlo lor fatto realmente; opera molto bella e molto dotta, e confermata dipoi appresso di me da molti processi che io ho veduti di altre esaminate in varii tempi e in varii luoghi, e particularmente di due, seguito uno in Milano, e uno in Novara, da quattro o sei anni in qua. Una schiera di queste femmine incantatrici dice il testo; perchè indubitatamente si danno più a così brutta impietà le donne che gli uomini. E questo avviene, perchè son più lussuriose, più vendicative e di manco animo di loro; onde non avendo de' modi che hanno gli uomini a soccorrere e rimediare a' loro appetiti, ricorrono a questi incanti e a queste malie. E perchè in cotal professione si comincia primieramente dagl'incanti (onde il Poeta le mette fra questi indovini, che cercano ancora eglino di sapere il futuro per mezzo d'incanti), e per mezzo degl'incanti si passa dipoi a far con l'aiuto del demonio le malie (onde non si truova mai malia che sia senza spirito, come ei si truova degli spiritati senza avere adosso malia), ei dice: <emph>vedi le triste, che lasciaro il fuso e l'ago</emph>; cioè si fecero, per fuggire la fatica del lavorare, <emph>indovine</emph>, cioè incantatrici, e dipoi <emph>fecer malie con erbe e con imago</emph>, cioè caratteri e altre cose ch'elle usono in così fatti maleficii, più perchè chi le fa disonori Dio, che per virtù particulare che simili cose abbino naturalmente. E tanto basti aver detto per questa lezione d'oggi.</p></div3>
<div3 type="capitolo"><head>LEZIONE OTTAVA <add resp="ed">[vv. 124-130]</add></head>
<p><quote rend="block"><lg><l>Ma vienne omai, chè già tiene il confine</l>
<l>D'amendue gli emisperii, e tocca l'onda</l>
<l>Sotto Sivilia, Cain e le spine.</l></lg>
<lg><l>E già ier notte fu la luna tonda;</l>
<l>Ben ten dee ricordar, che non ti nocque</l>
<l>Alcune volte per la selva fonda.</l></lg>
<lg><l>Sì mi parlava, ed andavamo introcque.</l></lg></quote></p>
<p>Grande arte e grande eloquenza usa il Poeta nostro per tutta questa sua opera, quando egli ha a descrivere più d'una volta una cosa medesima, in dirla con diversi modi, per tor, con la varietà e delle parole e del modo del dire, da gli orecchi degli ascoltanti quel fastidio e quella sazietà, che apporta seco lo udir replicar più volte le cose medesime nel modo e con le parole medesime. E questa diligenza è usata da lui, più che in alcuna cosa, nella descrizione de' tempi, e particularmente in questo suo Inferno, ove egli, molto più spesso che nel Purgatorio e nel Paradiso, fa menzione del tempo e delle ore, nelle quali egli si ritrovava di mano in mano in tal viaggio. Il che è fatto da lui, come io vi dissi altra volta, ad arte e pensatamente, per dimostrar che queste cose inferiori e basse son continovamente guidate e misurate da 'l tempo. Onde non manca mai, se voi avvertite bene, mentre ch'egli stette in questo viaggio dello Inferno, di descrivere almanco di sei ore in sei ore il tempo e l'ora nella quale ei si trovava camminando. Il che è fatto seguitando l'opinione degli astrologi antichi, i quali tenevano che il tempo facessi ogni giorno (intendendo per <emph>giorno</emph> un giorno naturale, cioè il dì e la notte, che fanno lo spazio di ventiquattro ore, nel quale spazio gira una volta intera il cielo stellato da levante a ponente questo globo della terra) di sei ore in sei ore mutazione sensibile, cioè che si comprende chiaramente da chi la osserva con la cognizione de' sensi; e particularmente nelle acque del mare, che fanno, come noi vi parlammo già largamente, di sei ore in sei ore quel mutamento di fluttuare, che i Latini chiamano <foreign lang="lat">fluxus et refluxus</foreign>, e noi vulgarmente <emph>marea</emph>, o crescere e scemare. E questo volse significare Ovidio, quando disse che il carro del sole era tirato da quattro cavalli, chiamati da lui Eoo, Piroo.... Ove gli espositori, interpretando i loro nomi, attribuiscono la prima parte del giorno a Eoo, dicendo ch'egli è detto così da l'aurora, principio del dì; e la seconda (ch'è il mezzo giorno, quando si sente più che in altro tempo il calor del sole) a Piroo, che ha preso tal nome da 'l fuoco; e la terza a..... e la quarta a..... Da queste considerazioni mosso adunque il Poeta nostro, osserva ancora egli il medesimo ordine, nel cammino di questo suo Inferno, di descrivere di sei ore in sei ore il giorno. Onde descrisse la prima parte del giorno, nel quale egli si ritrovò smarrito nella selva, quando disse: <emph>Tempo era nel principio del mattino;</emph> la seconda, quando egli disse: <emph>Lo giorno se ne andava....;</emph> la terza, cioè il principio della notte, quando disse:
<quote rend="block"><l>....... e l'aere bruno</l>
<l>Toglieva gli animai, che sono in terra,</l>
<l>Da le fatiche loro....;</l></quote>
e la quarta, cioè la metà della notte, quando disse: <emph>Già ogni stella cade che saliva;</emph> cosa che non ha mai (il che non è senza mia gran maraviglia) considerata espositore alcuno, che io abbia veduto. Avendo adunque il Poeta già consumato un giorno intero in questo suo viaggio, cioè il dì errando per la selva e schermendo con le fiere, e la notte nel camminare da 'l portone dello Inferno insino a questa bolgia, nella quale ei si truova ora; e volendo narrare come ei cominciava l'altro giorno, lo descrive nel modo che voi vedete nel testo. A la esposizione del quale avanti che noi vegnamo, voi avete da avvertire, che il vulgo per lo più chiama <emph>incominciare il giorno</emph>, come egli si comincia a veder lume, mediante quello splendore che si manda innanzi il sole co' suoi raggi avanti che apparisca e ch'ei si vegga. Il qual tempo, propiamente parlando, si chiama <emph>aurora</emph>, e vulgarmente parlando, l'<emph>alba</emph>, e non <emph>giorno</emph>; per ciò che il principio del giorno, propiamente parlando (e così lo pigliano gli astrologi, de' quali è proprio il misurare i tempi) è quando il sole apparisce fuori dell'orizzonte. Nientedimanco, volendo il Poeta sadisfare e al vulgo e ai dotti, lo descrive in un modo e nello altro: per ciò che ei dimostrò ch'egli era l'<emph>aurora</emph>, cioè poco avanti il giorno, di sopra quando ei disse: <emph>E i pesci guizzan su per l'orizzonte,</emph> come vi fu dimostrato allor chiaramente da noi; e ora lo descrive nello altro modo, cioè dimostrando ch'egli era già asceso sopra il nostro orizzonte, dicendo:
<quote rend="block"><lg><l>....... che già tiene il confine</l>
<l>D'amendue gli emisperii e tocca l'onda,</l>
<l>Sotto Sivilia, Caino e le spine.</l></lg>
<lg><l>E già ier notte fu la luna tonda ecc.</l></lg></quote>
Per dichiarazione e intendimento della qual cosa voi avete a sapere, che se bene la luna ha sempre, per avere il lume da lui, inluminata quella parte che lo ragguarda, onde è sempre verso di lui tonda, noi che per rispetto della veduta nostra non la veggiamo mai tale se non quando ella gli è opposta per linea retta (per ciò che, ritrovandoci noi allora in mezzo fra lei e il sole, non perdiamo punto di veduta della parte sua inluminata), non la chiamiamo, mai <emph>tonda</emph> o <emph>piena</emph>, se non allora; il qual termine è da noi chiamato vulgarmente la <emph>quintadecima</emph>. E quando ella si truova così, è forza ch'ella si levi quando il sole va sotto, e per il contrario vadia sotto quando si leva egli. Per ciò che sendo opposti detti corpi diametralmente l'uno a l'altro, ed essendo l'orizzonte il termine che divide il cielo in due parti eguali (chè l'una è di sopra a noi, e l'altra di sotto; onde l'una si chiama l'emisperio, cioè la mezza sfera <emph>nostra</emph>, e l'altra l'emisperio <emph>di sotto</emph>), bisogna che quando l'uno si truova in su detto orizzonte, ch'ei vi si truovi ancor l'altro a rincontro di lui. E da tal punto in là (perchè la luna si muove tanto più veloce che il sole, ch'ella gira il cielo in circa a ventinove giorni, e il sole in circa a trecentosessantacinque, co' loro moti propii da levante a ponente), intendete bene, ella si leva di poi ogni sera più tardi, che non va sotto il sole, circa a quattro quinti d'ora, come dimostra chiaramente Plinio nel secondo libro della <title>Storia naturale</title> a l'ottavo capitolo. Per la qual cosa, essendo ella stata <emph>tonda</emph> la notte che divide fra il giovedì e il venerdì santo, come mostra il Poeta nel testo (per ciò che essendo, quando ei disse <emph>la luna fu tonda ier notte</emph>, la mattina del sabato santo, come si cava apertamente del testo, seguita che quella fusse la notte, che seguitò dopo il venerdì santo), e perchè ei bisognò ch'ella si levasse appunto al tramontar del sole, ei soggiugne: tu te ne debbi ben ricordare, <emph>che non ti nocque</emph> e fè danno, ma ti giovò facendoti lume <emph>per la selva fonda</emph> e spessa, nella quale tu eri smarrito. Essendo stata adunque la luna <emph>tonda</emph> la notte del giovedì santo, seguita, per le cose dette di sopra, che questo sabato mattina, quando ella si trovò in su l'orizzonte nostro occidentale per passar nello altro emisperio, il sole fusse di già salito sopra lo emisperio nostro orientale per spazio quasi di una ora. E questo vuole inferire il Poeta, dicendo: <emph>e Cain e le spine</emph>, cioè la luna, chiamandola così secondo una opinione d'alcune persone semplici, che dicono che quella macchia, che apparisce nella luna, è Caino che vi fu racchiuso dentro per penitenzia dell'omicidio ch'ei commesse di Abel suo fratello. La quale opinione tocca ancora il Poeta nel II capitolo del Paradiso, quando disse, parlando di essa luna:
<quote rend="block"><lg><l>Ma ditemi: che son li segni bui</l>
<l>Di questo corpo, che laggiuso in terra</l>
<l>Fan di Cain favoleggiare altrui?</l></lg></quote>
Il che egli ben chiama <emph>favoleggiare</emph>; per ciò che tal cosa dicono per lo più le donne ai bambini, per trastullargli quando ei veggon la luna. Per tal cagione adunque chiama il nostro Poeta <emph>Caino e le spine</emph> la luna; la quale dicendo egli (per descrivere, come si è detto di sopra, il principio del giorno del sabato santo e la levata del sole), ch'ella toccava il confine di amendue gli emisperii, cioè era in su l'orizzonte; e non si potendo conoscere per tali parole se ella era in su l'orizzonte di levante o di ponente; egli per fuggire questo equivoco, e dir più chiaramente il concetto suo, soggiugne: <emph>e tocca l'onda</emph>, cioè par che si tuffi nel mare, ch'è <emph>sotto Sivilia</emph>. La quale è una città d'Ispagna, chiamata anticamente <emph>Ispalis</emph>, posta fuor dello stretto di Zibilterra, e lontana da 'l vero ponente, cioè da 'l punto ove tramonta il sole nello equinozio, circa a sei gradi. Onde conchiude finalmente, che appunto era questa ora, quando Virgilio, partendosi di sul ponte che attraversa sopra la quarta bolgia, s'inviò seguitando il suo cammino verso la quinta, dicendo a lui che lo seguitasse. Onde dice: <emph>sì</emph>, cioè così e in questa maniera, ragionava meco Virgilio; e andavamo <emph>introcque</emph>, cioè in questo mentre; per ciò che non significa altro questa voce, che quello che significa apresso i Latini <foreign lang="lat">interim</foreign>, e in questo significato si usava in Firenze ne' tempi di Dante, ma durò di poi poco, dicendo Benvenuto da Imola che i Fiorentini a' tempi suoi, che fu non molto dopo Dante, non la usavano più, ma ch'ella era bene in uso in Perugia. E dopo questo ei pon fine a questo XX capitolo.</p></div3></div2>
<div2 type="parte" n="CANTO XXI">
<div3 type="capitolo" n="LEZIONE OTTAVA"><head><add resp="ed">[vv. 1-18]</add></head>
<p><add resp="ed">[1-6]</add> Seguitando dopo questo il Poeta la narrazion sua, incomincia questo ventunesimo capitolo, che noi abbiamo a esporre, dicendo:
<quote rend="block"><lg><l>Così di ponte in ponte, altro parlando,</l>
<l>Che la mia Comedìa cantar non cura....</l></lg></quote>
Nel quale egli descrive la quinta bolgia, nella quale ei mette che sieno puniti, nel modo ch'ei mosterrà di sotto, i barattieri. Ove, avanti che noi procediamo più oltre, fa di mestieri vedere quel che intenda il Poeta per <emph>barattieri</emph>, e per <emph>baratteria</emph>; per ciò che questa voce significa oggi una cosa molto diversa da quella, ch'ella significava ne' tempi del Poeta. Per ciò che <emph>baratteria</emph> si chiama ne' tempi nostri, benchè ei non ne sia oggi alcuna in Firenze (ma io ce ne ricordo bene essere <add resp="ed">[state]</add> in Firenze due, e tutte a due ne' luoghi pubblici, ove stanno le meretrici), uno luogo publico, tenuto aperto per giocare a ogni sorte di persone; onde non occorre avervi, a chi vuole ire a giocarvi, conoscenza o pratica alcuna: e quello che la tiene, che si chiama <emph>barattiere</emph>, tiene garzoni, lumi, dadi e carte, facendosi pagare certo prezzo a chiunche vi giuoca. Non vi si può giucare con altre carte o dadi, che con quei del <emph>barattiere</emph>; ed egli è tenuto, quando nessuno perdessi denari con altre carte o dadi, a rifarglieli di suo; e si dice che tal cosa era comportata e ordinata perchè nessuno fussi ingannato, come pare che si possa fare più facilmente ne' luoghi privati. Questo significa oggi <emph>baratteria</emph>; e queste eran chiamate ne' tempi del Poeta <emph>biscazze</emph>; la qual voce si usa ancora qualche volta oggi per significare simili luoghi, e particularmente (come nota il Lenzone in quella defensione ch'ei fa di Dante per cagione del Bembo, il quale per non saper bene il significato di cotal voce, e non conoscere conseguentemente quanto ella fusse usata propiamente da 'l Poeta, quando parlando di quei che usan violenza contro a lo avere loro in mandarlo male, disse: <emph>Biscazza e fonde la sua facultate,</emph> lo aveva biasimato di averla usata) certi luoghi non così pubblici come le <emph>baratterie</emph>, ove vanno a giucare segretamente certi rinvolti in cotal vizio, e che non vorrebbono ch'ei si sapesse ch'ei giucassero. E questo è quel che significa oggi questa voce <emph>baratteria</emph> e <emph>barattieri</emph>; che ne' tempi del Poeta significava uno abuso e uno violamento della iustizia, e uomini che corrotti per danari, o per cose equivalenti, vendevano o compravano, come dice qui e bene il Landino, quello che si debbe fare gratis e senza prezzo. Onde è diffinita dal figliuolo del Poeta: <foreign lang="lat">Baratteria est corrupta et asconsa voluntas, cuiuslibet praemio a iustitia retentis</foreign>. Onde venendo a essere contraria a la iustizia, la quale è diffinita dal Iurisconsulto: <foreign lang="lat">Iustitia est constans et firma voluntas tribuendi unicuique quod suum est</foreign>, ella viene a essere fraude. Ed essendo fraude, i barattieri, cioè quegli che son macchiati di cotal vizio d'impedire, corrotti da' danari o da altri equivalenti, co' loro favori e con ogni poter loro l'esecuzioni della iustizia (il che vuole il Poeta che sia, come voi intenderete più giù, vizio propio delle Corti e de' cortigiani), sono puniti, secondo che finge il Poeta nostro, nella quinta delle dieci bolgie, nelle quali ei divide questo ottavo cerchio dello Inferno, insieme con gli altri fraudolenti nominati da lui di sopra nel capitolo undicesimo. Questa bolgia volendo egli adunque descrivere in questo ventunesimo capitolo, lo incomincia per appiccarlo col passato:
<quote rend="block"><lg><l>Così di ponte in ponte, altro parlando,</l>
<l>Che la mia Comedìa cantar non cura,</l>
<l>Venimmo, e tenevamo il colmo....;</l></lg></quote>
cioè: in questa maniera ragionando insieme Virgilio ed io (come io vi mostrai nel fine del capitol passato, dicendo: <emph>sì mi parlava</emph>, e andavamo di ponte in ponte, cioè dal quarto nel quinto) cose appartenenti a questa materia dell'arte dello indovinare, come sarebbe, quanto gli uomini universalmente sien vaghi di sapere il futuro, e quanti sieno i modi ch'eglino usono per sodisfare a cotal desiderio, dice lo Imolese; ma io non so già veder donde ei cavi ch'ei parlassino più di questo che di altro, se non per parergli che il decoro e l'ordine della materia ricercassi così. Le quali non volendo egli stare a raccontare, come soverchie e inutili, dice, <emph>che la mia Comedia</emph>, cioè questo mio poema, non cura <emph>cantare</emph>, cioè scrivere.</p>
<p>Questo chiamare qui il Poeta nostro questo suo poema <title>Comedia</title>, ha dato una grande occasione di biasimarlo ad alcuni suoi malivoli moderni, e a alcuni altri più litterati che giudiziosi, che non andando punto più oltre con lo intendere, ch'ei si faccino col leggere, si son persuasi ch'ei non si possa far componimenti, se non secondo l'ordine che hanno tenuto ne' loro i Greci, o che scrisse Aristotile nella sua <title>Poetica</title>, o per me' dire in quella parte di quella che si truova oggi in essere. Onde dicono e hanno dette molto cose circa a tal cosa contro di lui; alle quali tutte è stato risposto da noi in quei preambuli che io feci (e gli può vedere ciascun che vuole nella mia prima Lettura) innanzi che io cominciassi a esporre il testo. Io dico <emph>noi</emph>, perchè molte di quelle ragioni che io adduco in quel luogo in difesa di quel che ei dicono contro a di lui, non son mie; ma son d'uomini molto più dotti, e più esercitati e giudiziosi di me nelle cose de' poeti, e particularmente ne' poeti greci, de' quali io non ho veduti (per non intender la lingua greca) se non quei pochi che ci son latini o vulgari, come io ho fatto ancor medesimamente delle cose di Aristotile. Ma io vi vo' solamente dire oggi per scienza, circa a tal cosa, quel che io vi dissi allora per opinione. Considerando io, come io vi ho detto ne' miei preambuli, che questo poema di Dante, se bene egli lo chiama Comedia, non è veramente Comedia di alcuna sorte di quelle tre che si truovano esser le comedie, cioè nè di quelle antiche che si usavano al tempo di Eupolo, nè delle mezzane de' tempi di Aristofane e di Cratino, nè delle ultime de' tempi di Plauto e di Terenzio, ma è piuttosto un poema eroico, mescolato alquanto col satirico; dissi in quel luogo, per scusarlo, come è verità, che questo non era stato in quei tempi uno errore di quella importanza ch'ei sarebbe oggi. Con ciò sia cosa che non essendo pervenuta ancora in Italia molta notizia delle cose de' Greci, nè credo io punto della poesia (non si essendo veduta, se non, si può dire, ne' tempi nostri, la <title>Poetica</title> d'Aristotile, senza la quale non si può aver la perfetta cognizione della diversità de' poemi), non si poteva procedere nel comporre con quella arte e con quella felicità che si può oggi. E soggiunsi a questo, che gli uomini, come si ritrae chi ben considera le composizioni di quei tempi, avendo solamente una certa cognizione generale delle comedie, ch'elle cominciono in travagli, e finiscono in quiete e in allegrezza, chiamano Comedia ogni poema che avessi questa condizione. Laonde essendo tale questo di Dante, per avere per principio lo Inferno, e per fine il Paradiso, egli la chiamò così. Ora tutto questo, che io vi dissi allora per opinione, vi è ridetto oggi da me per scienza. E la cagione è, per esser venuta modernamente, e non molti anni sono, per opera della buona memoria di Tommaso Santini nostro cittadino fiorentino, molto amatore, mentre ch'egli fu in vita, delle virtù, una epistola, la quale il nostro Poeta scrisse in lingua latina al Signor Gran Cane della Scala, Vicario Generale del principato di Verona e di Vicenza, presentandogli la terza Cantica di questo suo poema, cioè il Paradiso. Nella quale trattando egli di alcune cose, mediante le quali s'intendessi con maggior facilità, da quei che la osservavano, la intenzione sua; e infra le altre, per qual cagione egli dessi a questa sua opera questo titolo di <title>Comedia</title>; e avendo mostro che la Comedia è differente da la Tragedia nella materia, con ciò sia cosa che la Tragedia è nel principio maravigliosa e quieta, e nel fine fetida e orribile (che queste son le sue parole), e la Comedia comincia con asperità di qualche cosa, ma la sua materia termina prosperamente; soggiugnendo che da questo hanno preso alcuni dettatori consuetudine di dire nelle loro salutazioni, in luogo di salute, <foreign lang="lat">tragicum principium, et comicum finem</foreign>; similmente sono ancor diverse oltre a di questo le Comedie nel modo del parlare, per ciò che il parlar della Tragedia è alto e gonfiato, e quel della Commedia è rimesso ed umile; onde soggiugne: "<foreign lang="lat">Et per hoc patet quod Comoedia dicitur praesens opus. Nam si ad materiam aspiciamus, a principio horribilis et foetida est, quia Infernus; in fine prospera, desiderabilis et grata, quia Paradisus. Ad modum loquendi, remissus est modus et humilis, quia locutio vulgaris, in qua et mulierculae comunicant; et sic patet, quia Comoedia dicitur.</foreign>" Taccino adunque i malivoli, e quegli che dà lor noia in una figura, ancor ch'ella sia bellissima, ogni minimo neo, ancor ch'ei non guasti la figura, per non esser della essenzia sua, ma essere in quella uno accidente alieno e avventizio; chè Dante, per la povertà di quei tempi che non avevan, come io dissi di sopra, quella perfetta cognizione de' poeti e della poesia che hanno oggi i nostri, non poteva saper più là, ch'ei si sapessi accidentalmente. Ma egli andò ben tanto in là col sapere suo naturale, e con la bontà e acutezza dello ingegno suo, che ei fece questo suo poema, se non con le regole degli altri poeti, con le sue, tale che di tre gran litterati ed esercitati che noi abbiamo oggi nella città nostra nelle cose de' Greci, due non lo tengono punto inferiore a Omero, il quale tiene, come voi potete sapere, il primo luogo infra i poeti; e l'altro lo prepone a lui, tanto ch'egli usa dire che non dubita punto, che se Aristotile avesse veduto Dante, come ei vedde Omero, ch'egli arebbe fatta la sua <title>Poetica</title> secondo Dante, e non secondo Omero. Nè sia alcuno che si persuada ch'ei non si possa, non che equiparare, trapassare nelle cose che posson far gli uomini come uomini, gli antichi. Per ciò che se ei non si potessi equiparargli, bisognerebbe dire che la spezie fussi peggiorata; e se ei non si potessi trapassargli, che la esperienza non insegnassi e non giovassi agli uomini, se non insino a un certo termine. Egli è ben vero ch'ei non si può operare a pari degli antichi, in quanto a ritrovare le scienze, l'arti, e a l'essere inventori di tante cose, quanto sono stati eglino; ma questo è un difetto che non nasce dagl'ingegni moderni, ma nasce da esse cose; delle quali è in infinito maggiore il numero di quelle che si son ritrovate, che di quelle che restono a trovarsi. E questo conoscerà chiarissimamente ognuno che considererà quante poche cose manchino oggi agli uomini. E così è ancor similmente vero che in alcune pare che sieno stati uomini, che abbino preso il primo luogo, cioè sieno stati tanto eccellenti ch'ei non si possa trapassargli, come io credo certamente che possa dirsi della filosofia naturale d'Aristotile. Onde è nato che chiunche ha voluto discrepare, e uscire della via sua, è lasciato adietro, e non è seguitato, o da pochissimi; come è avvenuto ad Alberto Magno, del quale, se bene ei fu un valentissimo uomo, è fatto per tal conto pochissima stima. Nientedimanco chi considererà bene i tempi moderni, vedrà ch'ei non hanno mancato di avere avuta la lor parte degl'inventori di cose bellissime, come sono stati gli occhiali, l'artiglieria, la stampa, e molte altre cose. E chi considererà dipoi quanto molte di quelle, delle quali furono inventori gli antichi, sieno state accresciute dai moderni, non mancherà di lodare ancora i moderni. E in questo vi sia esempio l'architettura, ove voi troverrete ch'ei non ebbono mai tanto animo gli antichi di andare tanto in alto co' loro edifizii, quanto ebbe Filippo di Ser Brunellesco nella Cupola. E troverrete Michelagnolo aver fatti molti membri, nell'ornare i suoi edifizii, che non son secondo gli ordini degli antichi; e nientedimanco non son manco belli e non hanno manco grazia de' loro; sì che ei non è maraviglia se il Poeta nostro ha fatto ancora egli un poema, non secondo gli ordini degli antichi, che ha similmente ancora egli non manco arte e non manco bellezza de' loro.</p>
<p>Dice adunque il testo, tornando a la esposizione di quello, che vennero egli e Virgilio, ragionando insieme, come ei dimostrò ne l'altro capitolo, di ponte in ponte, insino a tanto che ei <emph>tennero il colmo</emph>, cioè arrivarono in su 'l mezzo di quello che passa sopra la quinta bolgia. Ove fermandosi per vedere il suo fondo, chiamato da lui <emph>fessura</emph>, cioè concavità, e udire i pianti e i lamenti che facevano invano i peccatori di quella, dice che la vide <emph>mirabilmente oscura</emph>, cioè oltre a modo nera e tenebrosa. E questo si è, perchè ei mette ch'ella sia piena, fino alle sponde degli argini, di pece strutta che continovamente bolle; la qual pece è, come voi sapete, nerissima. E in questa pece così bollente dice il Poeta che son puniti i barattieri e rivenditori (che non so con che altro nome più a proposito chiamargli) della giustizia. Nessun de' quali non cava mai, o rarissime volte, fuori di quella il capo; perchè su per gli argini di detta bolgia vanno continovamente attorno attorno una moltitudine di Demonii, che gli feriscono e gli ripingono sotto quella crudelissimamente con certi forconi, graffi e altri simili strumenti ch'eglino hanno in mano. E queste pene dice il Giambullari che significano moralmente questo. La pece, ch'è una viscosità oscura, corrosiva e tenace, cavata per forza di fuoco de' pini vecchi, significa la voglia oscura, cioè celata il più che si può da loro, di far danari, causata da 'l lor desiderio infiammato e acceso d'avarizia; onde è corrosiva delle facultà di chiunche conversa con loro, e <emph>tenace</emph>, perchè non dà mai cosa alcuna a chi si dimestica con loro. E lo essere graffiati e lacerati da i Demonii, quando eglino escono punto fuora a galla, significano i biasimi che son dati loro universalmente, da poi che ei non si ha più bisogno di loro, da ciascuno che gli vede. <add resp="ed">[7-18]</add> Questa bolgia così piena di pece bollente volendo adunque descrivere, la prima cosa il Poeta dice:
<quote rend="block"><lg><l>Quale nell'Arsanà de' Viniziani</l>
<l>Bolle lo inverno la tenace pece</l>
<l>A rimpalmare i legni lor non sani;...</l></lg>
<lg><l>Tal non per fuoco, ma per divina arte,</l>
<l>Bollìa là giù una pegola spessa,</l>
<l>Che inviscava le ripe d'ogni parte.</l></lg></quote>
Con la qual comparazione ei pon propiamente inanzi a la mente de' lettori, come stia questa bolgia piena di pece (che bolle, non per calor di fuoco che si vegga in luogo alcuno di quella, ma per ordine della iustizia divina), con le parole, come se ei la ponessi lor realmente dipinta con colori innanzi agli occhi. Ma perchè ei bastavano a esprimere questo concetto solamente quei primi tre versi, ne' quali il Poeta prepone la comparazione, dicendo:
<quote rend="block"><lg><l>Quale nell'Arsanà de' Viniziani</l>
<l>Bolle l'inverno la tenace pece,</l>
<l>Per rimpalmare i legni lor non sani,</l></lg></quote>
e quegli altri due, ove assomigliando egli la pegola di detto Arsanà a questa di questa bolgia, dice:
<quote rend="block"><lg><l>Tal non per fuoco, ma per divina arte,</l>
<l>Bollìa laggiù una pegola spessa,</l></lg></quote>
senza questi, che il Poeta interpone in mezzo di loro, dicendo:
<quote rend="block"><lg><l>Che navicar non ponno, e in quella vece</l>
<l>Chi fa suo legno nuovo, e chi ristoppa</l>
<l>Le coste a quel che più viaggio fece;</l></lg>
<lg><l>Chi ribatte da proda e chi da poppa;</l>
<l>Altri fa remi, ed altri volge sarte;</l>
<l>Chi terzaruolo, e chi timon rintoppa;</l></lg></quote>
Benvenuto da Imola, che considera sempre diligentissimamente ogni parola del testo, dice che il Poeta ve gli ha messi per mostrarci in un medesimo tempo, con la comparazione di questo Arsanà, come fosse ripiena di pece che bolliva questa bolgia, e quel che sia; e di più, che cosa sieno le Corti, che sono i luoghi ove regna principalmente la baratteria, e barattare la iustizia. E io, perchè voi veggiate la osservanza e diligenza di questo uomo, vo' recitarvi le parole sue medesime, tradotte da me <foreign lang="lat">ad litteram</foreign>; per ciò che il comento suo è, come io vi ho detto altre volte, latino. "Lettore, considera la maravigliosa fantasia di questo autore; il quale descrisse con somma diligenza quel luogo che bene spesso egli aveva notato in Venezia; e con quello ci espresse intanto il generale e universale vizio della baratteria. Poni adunque per lo Arsanale qualunche Corte o di Repubblica o di Signore; ma molto meglio quella del Papa. La pece bollente nello Arsanà, la stessa baratteria, che sommamente vi bolle dentro nel tempo della vernata, cioè nelle avversità; perchè allora sommamente i barattieri s'affaticano di farsi luogo, perchè hanno il vento contrario, e non possono prosperamente navicare. E sì come nell'Arsanà sono tante e così varie opere ed esercizii delli uomini, così anche sono nella Corte studii e uffici diversi di varie persone, che tutte nondimeno, da 'l maggiore al minore, ciascuna secondo <add resp="ed">[il grado suo]</add>, sollecitamente si argomentano di barattare. Ben finge adunque lo autore che alcuno fa il legno di nuovo, perchè nuovamente si procaccia con grande arte di entrare in Corte, o avere qualche buono uffizio col quale ei possa poi navicare. Altri si sforza di rifare o di racconciare lo invecchiato legno, pieno di fessi e di sdruciti, acciò che ei non sia inghiottito da l'acqua. E nella Corte qualcuno, invecchiato già in un uffizio, trovandosi sforacchiato e conquassato da le lingue e da le insidie di molti, negli scogli de' quali ha percosso, cioè nella invidia e nel biasmo, s'ingegna di riempiere quei buchi con la stoppa, cioè con ricchezze e con doni, e si sforza con mille altre involture ricoprirsi e difendersi, acciò che la tempesta non entri per qualche fesso nella sua nave, e lo facci mal capitare e nello avere e nella persona. Ben dice ancora, che altro ribatte da la prora, e altro da la poppa; perchè alcuno è che si provede innanzi al bisogno, e alcuno che lo fa poi, riparandosi e riarmandosi <foreign lang="lat">per fas et nefas</foreign>, ed entrando alcuno per la vera porta, e alcuno altro per lo sportello del soccorso. Fa remi uno altro, perchè ei vuol navicare in proda per più sicurtà, non si arrischiando a pelaghi cupi; perchè o non si cura o non può nel Consiglio segreto. Uno altro tesse le funi, cioè ordina i lacciuoli e le frodi, co' quali inganni e' prenda la gente, significando la corda la frode, come di sopra fu visto nel chiamare Gerione. Altri fanno diverse vele, perchè volendo qualcuno allargarsi in Corte, distende la vela bene, cioè opra e dispone lo ingegno a pigliare vento assai, ch'è il favore o del proprio Signore o de' popoli. Altri, che del poco si contenta, procaccia la vela piccola; e uno altro vuole aiutarsi con tutte quante. Fannosi ancora molte altre cose nello Arsenale, che il Poeta se le tace per brevità." Sino a qui espone Benvenuto di questa comparazione dell'Arsanà de' Viniziani, e di quegli che vi lavoron dentro, per darci ad intendere che cosa sia la baratteria della iustizia, e le Corti nelle quali ella abita e si ritruova principalmente. E sino a qui sarà ancor similmente la lezion nostra d'oggi.</p></div3>
<div3 type="capitolo"><head>LEZIONE NONA <add resp="ed">[vv. 19-99]</add></head>
<p><quote rend="block"><lg><l>Io vedea lei, ma non vedeva in essa</l>
<l>Ma che le bolle, che il bollor levava,</l>
<l>E gonfiar tutta, e riseder compressa.</l></lg>
<lg><l>Mentre là giù fissamente mirava,</l>
<l>Lo Duca mio.....</l></lg></quote>
e quel che segue.</p>
<p><add resp="ed">[19-24]</add> Tutte le virtù morali arrecono universalmente qualche perfezione a l'uomo, e massime come animal civile, cioè atto nato e inclinato a vivere in compagnia degli altri. E questo avviene, perchè ciascuna delle sopradette virtù morali raffrena e ritiene qualcuno di quegli affetti e di quelle passioni, che nascono in lui o per natura o per elezione, in quella mediocrità, nella quale mentre egli sta, egli è chiamato abito virtuoso, e subito che ei ne esce, o verso il poco o verso il troppo, si chiama vizioso. Perciò ch'egli avviene propiamente a l'uomo quel che avviene a lo elemento della terra; e questo fu forse una di quelle cagioni, per la quale gli antichi lo chiamaron <emph>mondo piccolo</emph>. La terra, come voi sapete, è di natura di produrre; nientedimanco, se ella non è coltivata e seminata, o gli arbori ch'ella produce per sè stessa non son potati e custoditi, ella produce e genera per lo più frutti salvatichi e nocivi. Così essendo ancora similmente l'uomo capace di disciplina per natura, e generativo di affetti e di passioni, le quali producono poi frutti di varie operazioni; se ei non son seminati in lui concetti e cognizioni virtuose e salutifere, o non son corretti e guidati dalla prudenza gli affetti che nascono naturalmente in lui, ei producono bene spesso frutti di operazioni perniziosi e nocivi e a lui e agli altri. Laonde trapassa di uomo in fiera; per ciò che dove l'uomo è nato, come diceva Platone, per giovare ed aiutare a l'altro uomo, e per tal cagione è stato fatto da la natura, come io dissi di sopra, animale sociabile, e che ama di vivere insieme con quei della sua specie; questo, nocendo loro, desidera solamente la conversazione loro per i comodi suoi propii; onde diventa tanto insopportabile, ch'egli è fuggito e odiato da ciascuno. Ma che dico io ch'ei trapassa in natura di fiera? chè diventa tanto peggio di ciascuno altro animale salvatico e crudo, quanto è uno, quando egli è buono, migliore di qualsivoglia animale utile e dimestico che si ritruovi nel mondo. Per ciò che ei può molto più nuocere, e ha molti più modi da offendere gli altri uomini, uno uomo reo, per cagione della prudenza ch'egli ha, che non può nessuno altro animale, e sia qualsivoglia, o per mezzo di veleno, o di forza, o d'inganni, o di qualsivoglia altro mezzo. Laonde disse Aristotile nel principio della sua <title>Poetica</title>, ch'ei non si può ritrovare arme che possin nuocere e offender più che quelle che sono amministrate e governate dalla prudenza; e il Poeta nostro poco di sotto:
<quote rend="block"><lg><l>Che dove l'argomento della mente</l>
<l>S'aggiugne al mal volere ed a la possa,</l>
<l>Nessun riparo vi può far la gente.</l></lg></quote>
Di questi desiderii, i quali sono, come io ho detto, naturali a l'uomo, come sono, per grazia di esempio, desiderare di sapere, di vincere e simili, se ne truova infra gli altri in lui uno, che se ei non è ben ritenuto da lui col freno dentro a' termini della giustizia, conduce altrui a commettere ogni impietà e ogni scelerità. E questo è quel de l'avere; laonde ben disse di lui Virgilio nella sua <title>Eneide</title>:
<quote lang="lat" rend="block"><l>...... Quid non mortalia pectora cogis,</l>
<l>Auri sacra fames?...</l></quote>
E il Poeta lo dimostra tacitamente per tutto questo suo Inferno; per ciò che, che altro che l'appetito disordinato de l'avere ei conduce gli avari a non si quietar mai, ma a pensare e cercar sempre di ragunare danari? Che altro induce i violenti contro al prossimo a le rapine e a le superchierie, i simoniaci a profanar le cose sacre? che altro gli alchimisti a adulterare i metalli e a falsar le monete? E di questo vizio del barattare e storcere la iustizia è ancor similmente padre lo sfrenato e ingiusto appetito de l'avere, inducendo gli uomini, e particularmente quei che stanno per le Corti, a negoziare faccende attenenti a quelle, a far baratteria della iustizia, cioè a far vendita e compera, e come usiamo dire volgarmente noi, a <emph>far bottega</emph> di quelle cose che si debbono fare per offizio nostro propio, senza prezzo o disegno alcuno di cavarne o danari o altra cosa equivalente a quegli (queste son tutte quelle cose, che dispone e vuole la iustizia, non essendo altro l'offizio suo che dare a ciascuno quel che gli si conviene ed è suo), e di più a comperare gli uffizii publici amministrativi di iustizia, e i favori da' Signori e da' Governatori delle città, solo per guadagnarne danari. E nel tempo del Poeta eran molto piene le Corti di cotali uomini; i quali non solamente truffano e ingannono quegli che ricorrono a esse Corti per cagione di lite e d'altre cose, acciò che elle sien difese da' procuratori, disputate dagli avvocati e decise dai giudici; ma ingannono, corrotti per via di premii, i giudici, gli avvocati, i proccuratori, e quando ei possono, insin a lor stessi, con tanti varii e diversi modi, ch'egli è impossibile difendersi da le baratterie e giunterie loro. E questa confusione, che regna per cagion loro in esse Corti, ha voluto significare il Poeta con la comparazione della varietà degli offizii che si veggon fare nell'Arsanà de' Viniziani, secondo quella esposizione di Benvenuto da Imola, che noi vi mostrammo nella lezione passata (chè per tal cagione vi furon recitate da noi le parole sue propie), e col fingere che questi Demonii, che son deputati, come ei disse di sopra, da quella divina arte che fa ancor bollire senza fuoco questa pegola, a tormentar questi barattieri (ripignendo sotto quella con uncini e con graffi, che gli trafiggono crudelmente, chiunche di loro cava punto fuora o la testa o qualsivoglia altro membro), ingannino ancora, e si faccino fra loro le baratterie e gl'inganni che voi sentirete di sotto; seguitando e mostrando, come noi usiamo dire per proverbio vulgarmente, che l'un diavolo comunemente gastiga l'altro. Nella descrizione della qual cosa, finta favolosamente per tal cagione da lui, ei consuma il restante di questo capitolo, e tutto questo altro.</p>
<p>In questa materia è paruto ad alcuni che il Poeta abbia fatte due cose, che paiono che sieno alquanto indegne di quella grandezza e di quella dottrina ch'egli ha fino a qui usata. La prima si è, ch'ei par loro ch'ei ci abbia perduto troppo tempo, e abbia parlatone troppo a lungo; e la seconda, ch'ei si sia troppo abbassato. Nientedimanco chi considererà bene quanto siano nocivi e dannosi questi barattieri e corrompitori della iustizia al mantenimento della conversazione umana e della vita civile, e quanto il Poeta abbia fatto bene a descrivere sotto il velame di questa favola (acciò che i lettori la mandin più facilmente a la memoria, e di poi la ritenghino per maggior lunghezza di tempo) la lor natura, non dirà così. Nè manco dirà ancor la seconda, chi considererà che in un poema simile a questo occorre trattar di materie alte, di mediocri, di basse e d'infime. Laonde se elle non possono apparir tutte, per la diversità della lor natura, in un grado di bellezza supremo, elle non fanno ancor lor brutto uno poema, quando elle son dette con quei modi che si ricercano al decoro loro: perchè fanno quello uffizio che fanno le consonanze imperfette nella musica, e le vivande manco delicate ne' conviti; chè quelle fanno parer dipoi giù grate le consonanze perfette agli orecchi, e queste migliori dipoi i cibi più preziosi al gusto; essendo forse tanto grata la bellezza che nasce da la varietà delle cose, poste con qualche ordine apresso l'una dell'altra, quanto si sia quella che nasce da la bellezza stessa di esse cose. E per questo credo io, oltre a lo esser necessitato il Poeta da la sorte del poema che ricerca trattar varie cose, ch'egli si sia, quando innalzato, siccome ei fece ne' due capitoli passati, e quando abbassato, com' ei fa in questi due di ora. E tanto basti aver detto in defensione sua circa a questo.</p>
<p>Torniamo ora a la esposizione del testo, ove descrivendo il Poeta il bollire della pece di questa quinta bolgia, dice con grande arte che non vedeva in lei <emph>ma che le bolle</emph>, cioè se non le bolle (modo di parlare che si usava in quei tempi, e si usa ancora oggi in Lombardia), <emph>che il bollor levava</emph>, cioè innalzava, <emph>e gonfiare tutta e risedere</emph>, cioè abbassarsi, <emph>compressa</emph>, e ristringendosi insieme medesimamente tutta. Ove egli esprime maravigliosissimamente e descrive il modo del bollire delle cose grosse e viscose, come è la pece; che, non permettendo la grossezza e la viscosità loro che l'umido scacciato dal caldo possa esalare liberamente per quelle, come egli fa nell'acqua e per tutte le cose umide che non tenghino del viscoso, rigonfiano e sollievansi tutte insieme, sino a tanto che spezzandosi quelle in qualche parte più debole per rispetto dell'impeto del vapore, e dandogli esito, tutto il restante ch'era prima gonfiato cade insieme a basso. La qual cosa mentre ch'egli stava a rimirare fissamente, forse per veder se nessun di quegli che vi eran dentro si scopriva, dice che Virgilio, tirandolo da 'l luogo ove egli era verso sè, gli disse: <emph>guarda, guarda</emph>; la qual parola, così proferita nella nostra lingua, è uno avvertire uno che si abbia cura da qualche pericolo e da qualche cosa, che, non si guardando egli, gli potrebbe nuocere e offenderlo.
<quote rend="block"><lg><l>Allor mi volsi, come l'uom che tarda</l>
<l>Di veder quel che gli convien fuggire,</l>
<l>E cui paura subito sgagliarda,</l></lg>
<lg><l>Che per veder non indugia il partire.</l></lg></quote>
<add resp="ed">[25-36]</add> Egli non è uomo alcuno, che per lo amore che porta a sè stesso naturalmente ciascuno, e a la conservazione del suo essere, che quando gli sopragiugne qualche pericolo a la improvvista, o gli sia spaventosamente detto che si cansi, che non perda di subito quasi l'animo e le forze, e non si dia a fuggire senza guardar più oltre, come mostra qui il Poeta che avvenne a lui, sentendosi tirare da Virgilio e dire: <emph>guarda, guarda</emph>. Onde dice che si volse come uomo <emph>che tarda</emph>, cioè indugia, a vedere quel che gli conviene fuggire. <emph>E cui</emph>; questo <emph>cui</emph> è posto qui da 'l Poeta figuratamente per <emph>il quale</emph> in caso accusativo; e il suo nominativo è <emph>subita paura</emph>, e il verbo è <emph>sgagliarda</emph>, cioè spoglia e togliegli la gagliardia sua. La qual cosa avviene, perchè ricorrendo i sangui, come si è altra volta detto, nelle paure al cuore, l'altre membra rimanendo prive di sangue perdono il loro vigore, e sono assalite da un certo che di debolezza. Questo accidente mostra il Poeta nel testo che nascessi, perchè in quel punto, che fu la mattina del sabato santo dell'anno 1300, morì in Lucca di morte subitana un Martino Bottaio, allora uno degli <emph>Anziani</emph> di Lucca; chè così chiamavano allora i Lucchesi i loro Priori. Ed essendo persona molto infame del peccato che si punisce in questa bolgia, il Poeta finge ch'ei fusse portato in quello stante laggiù in quella pegola da uno diavolo nero, molto fiero negli atti e nello aspetto, co' <emph>piè leggeri</emph> e con <emph>l'ale aperte</emph>; il quale lo aveva sopra gli omeri, e lo portava tenendo i piedi suoi <emph>ghermiti</emph>, cioè feriti con le sue unghie; per ciò che <emph>ghermire</emph> chiamiamo noi propiamente quel ferire e stringere e tenere che fanno gli uccelli rapaci con le loro unghie la preda. Le quali qualità di questo diavolo mostra Benvenuto da Imola che si ritruovon tutte ne' barattieri; e ci danno notizia de' loro costumi e de' loro inganni, dicendo che il color nero significa il modo segreto, col quale ei procedono in cotal vizio; le ali aperte, lo esser sempre disposti e facili a fare ogni cosa, ancorchè enorme, per danari; le mani e i piedi unghiati, la loro rapacità, e va' discorrendo. <add resp="ed">[37-42]</add> E quando ei giunse in sul ponte ove erano i nostri poeti, dice ch'ei disse di quivi a quei demonii ch'erono giù in su le sponde della bolgia, chiamandogli tutti <emph>Malebranche</emph>, per aver tutti le ugne curvate da rapire e tenere:
<quote rend="block"><lg><l>Ecco un degli anzian di santa Zita;</l>
<l>Mettetel drento, ch'io torno per anche</l>
<l>A quella terra, che ne è ben fornita.</l></lg>
<lg><l>Ciascun vi è barattier, fuor che Bonturo;</l>
<l>Del no per i denar vi si fa ita;</l></lg></quote>
denominando Lucca da una donna, chiamata Zita; la quale fu di molti santi costumi, e fece molti miracoli in vita e in morte, e il corpo suo è tenuto da loro nella chiesa di S. Frediano con grandissima venerazione; onde fu propio il dir così d'uno lucchese, come sarebbe a dire di uno fiorentino: ecco uno di quei di S. Zanobi. Al che soggiugnendo: <emph>io torno per anche a quella terra, che n'è fornita bene</emph>, cioè ne è copiosa, per ciò che ei vi son tutti barattieri, <emph>fuori che Bonturo</emph>. Ove Benvenuto da Imola dice ch'ei non intende dello universale, ma solamente di quegli che governavano in quei tempi le cose del Comune; i quali ei dice che barattavano, e imbolavano tutti quello, come si dice vulgarmente, <emph>a bracciate</emph>. <emph>Fuori che Bonturo</emph>. Questo Bonturo, secondo che testifica Francesco da Buti, fu un cittadino lucchese, della famiglia de' Dati, il quale governava e guidava in quei tempi, come ei voleva, tutto il Comune di Lucca, dando gli uffizii, e privandone chi pareva e piaceva a lui: onde dice di lui lo Imolese, che se gli altri che travagliavano le cose del Comune erano barattieri, egli era arcibarattiere. E fu di tanta riputazione in Lucca, che Papa Bonifazio, andando detto Bonturo a Roma a lui, trovandosi indi seco, e pigliandolo e tirandolo, disse: Io muovo mezza Lucca. Laonde dicendo con questa figura (chiamata da 'l Giambullari <emph>diminuizione</emph>, perchè dice assai meno di quello ch'ei vuole che s'intenda) che in Lucca era barattiere ognuno, fuori che Bonturo ch'era il principale, vuole significare che tutti vi erano barattieri. E lo dimostra dipoi più largamente, dicendo ch'ei vi si faceva per danari, <add resp="ed">[del]</add> <emph>no</emph>, <foreign lang="lat">ita</foreign>, cioè sì; onde poteva ben dire che le cose andasser male secondo Cicerone, dicendo egli nel secondo libro degli <title>Offizii</title> queste parole: <foreign lang="lat">male se res habet, cura id quod virtute effici debet, pecunia attentatur</foreign>.
<quote rend="block"><lg><l>Laggiù il buttò, e per lo scoglio duro</l>
<l>Si volse, e non fu mai mastin sì sciolto</l>
<l>Con tanta fretta a seguitar lo furo.</l></lg>
<lg><l>Quei si tuffò, e tornò su col volto;</l>
<l>Ma i demon, che del ponte avean coperchio,</l>
<l>Gridar: qui non ha luogo il santo volto;</l></lg>
<lg><l>Qui si nuota altrimenti che nel Serchio;</l>
<l>Però, se tu non vuoi de' nostri graffi,</l>
<l>Non far sovra la pegola soverchio.</l></lg>
<lg><l>Poi l'addentar con più di cento raffi;</l>
<l>Disser: coverto convien che tu balli</l>
<l>Sì che, se puoi, nascosamente accaffi.</l></lg>
<lg><l>Non altrimenti i cuochi i lor vassalli</l>
<l>Fanno atuffare in mezzo la caldaia</l>
<l>La carne con gli oncin perchè non galli.</l></lg></quote>
<add resp="ed">[43-57]</add> Seguita il Poeta di raccontare, come quel demonio buttò e gittò Bonturo di su 'l ponte in quella pece, e dipoi si rivolse indietro, e cominciò a correre, di maniera ch'ei non fu mai <emph>mastino</emph> alcuno <emph>sì sciolto</emph> e spedito, che seguitassi con tanta fretta il ladro. <emph>Mastini</emph> sono certi cani grandi, che tengono i pecorai nelle Maremme per guardia delle pecore, o alcuni contadini per guardia del podere; il costume de' quali è non lasciare accostare persona al branco delle pecore o a la casa, ma seguitare e mordere ciascuno, dai padroni e quei ch'ei conosce infuori. E però il Poeta, faccendo menzione di cani mastini, dice: a seguitare <emph>il ladro</emph>, come egli arebbe detto <emph>la lepre</emph>, se egli avessi nominati veltri. Ritrovandosi adunque questo Martino Bottaio, stato da quel diavolo così gittato, in quella pece bollente, ritornò subitamente, come fa chi cade nell'acqua, col volto a galla; ma quei demonii <emph>che avevan coperchio del ponte</emph>, cioè eran coperti da 'l ponte, gridarono: <emph>qui non ha luogo il santo volto</emph>. Tutti gli espositori, che io ho veduti, intendono in questo luogo per il <emph>santo volto</emph> quella immagine del volto di Cristo, ch'è in Lucca nella chiesa di S. Martino; referendosi a Benvenuto da Imola, il quale scrive aver trovato che detto volto santo fu uno ritratto della faccia di Cristo al naturale, fatto fare, poi ch'ei fu morto, da Niccodemo, e lasciato di poi da lui a la sua morte a uno chiamato Isaccar in Ierusalem, per ordine dei quali ei pervenne nelle mani a uno, chiamato Salenzio, uomo cristianissimo. Al tempo del quale andando a visitare il Santo Sepolcro uno santissimo vescovo, chiamato Gualfredo, gli apparse lo angelo, e rivelògli come questo Salenzio aveva questo volto santo. Andò adunque Gualfredo a trovarlo, e usò tanti mezzi, che egli gnene cavò delle mani. E deliberando di portarlo in luogo, ove ei non si avessi a tenere nascosamente, come si faceva quivi per cagione de' Giudei e degl'infedeli, lo condusse al lito della città di Ioppe. E quivi trovando per dispensazione divina una nave fornita, ma senza padrone, ve lo pose dentro; il che fatto, si partì detta nave, e senza aiuto di vele e di remi camminò tanto, ch'ella arrivò nel porto di Luni presso a Lucca. Sopra della quale veggendola giugner quivi, così senza esser padroneggiata da persona, alcuni paesani, non potetter mai accostarsi, per diligenza o opera che facessero, a lei. Laonde pervenendo tali cose agli orecchi del Vescovo ch'era allora di Lucca, il quale si chiamava Giovanni, e giudicandola cosa miracolosa, vi andò insieme col clero pricissionalmente; e salito sopra la detta nave, e trovatovi questo volto santo, lo presero con gran divozione in Lucca, e lo collocorono con grandissimo onore nella chiesa di S. Martino; ove dicono publicamente i Lucchesi, ch'egli ha dimostro dipoi tempo per tempo moltissimi miracoli, onde gli sono offerti giornalmente molti e molti voti. Vogliono adunque inferire questi espositori, che il dire quei demonii a questo Martino Bottaio, subito ch'ei giunse in quella pece: <emph>qui non ha luogo il santo volto</emph>, <add resp="ed">[altro non significa]</add> se non che i preghi e le raccomandazioni, fatte al santo volto, non posson giovare quivi più loro. E questa è la esposizione che corre comunemente sopra questo luogo. Contro la quale si potrebbe dire, e dottamente, ch'ella fusse fuori di proposito; con ciò sia cosa che ei non caschi in chi è dannato nello Inferno, mediante la ostinazione, e non possa mai cadere questo concetto di pregare e raccomandarsi a Dio; perchè nello Inferno non è redenzione, e quegli che vi sono, secondo ch'è scritto nelle sacre lettere, non lodono Dio. E se bene egli è scritto in uno altro luogo, che al nome di Gesù si piegono le ginocchia di quei che sono in cielo, di quei che sono in terra, e di quei che sono nello inferno, le ginocchia degli infernali son piegate dalla sua potenza, quelle de' terresti si piegono per acquistare la sua grazia, e quelle de' celesti per rendergli l'onore che si conviene. E per queste cagioni io direi più tosto, che il dirgli questi demonii: <emph>qui non ha luogo il santo volto</emph>, fusse uno avergli voluto dire: qui non possono i danari quel ch'ei vogliono, come in Lucca; per ciò che i Lucchesi si battono le lor monete, e particularmente i ducati d'oro, con la immagine del sopradetto volto santo. E tanto più, soggiugnendo eglino di subito: <emph>qui si nuota altrimenti che nel Serchio</emph>, fiume che passa presso a Lucca. E bene <emph>altrimenti che nel Serchio</emph>, per ciò che in quello si nuota nell'acqua chiara e fresca, e qui nella pece nera e bollente; quivi si nuota a sollazzo, e qui a supplicio; quivi si nuota volontariamente e a tempo, e qui per forza e in perpetuo. E finalmente ei racconta, che da poi che questi demonii gli ebber mostro ch'ei non era più, essendo nello Inferno, in stato di grazia, come egli era in Lucca, dove ei poteva far quel ch'ei voleva, eglino gnene dimostrarono co' fatti. Per ciò che ei lo ripinsero, dice il testo, <emph>con più di mille graffi</emph>, che lo <emph>addentarono</emph>, cioè lo morsero e punsero tutti, sotto quella pece ardente, in quella maniera che fanno i cuochi e i cucinieri attuffare <emph>ai loro vassalli</emph> la carne nella caldaia, perchè ella non <emph>galli</emph>, cioè venga a galla, ove stando scoperta ella pigliassi cattivo sapore. <add resp="ed">[58-78]</add> Seguita dipoi:
<quote rend="block"><lg><l>Lo buon maestro: acciò che ei non si paia</l>
<l>Che tu ci sii, mi disse, giù ti acquatta</l>
<l>Dopo una scheggia che alcun schermo t'aia;</l></lg>
<lg><l>E per nulla offension, che a me sia fatta,</l>
<l>Non temer tu.</l></lg></quote>
Ne' quali versi, insino più giù a ove ei dice: <emph>Credi tu, Malacoda, qui vedermi,</emph> il Poeta racconta come Virgilio volendo passare più oltre, fece nasconder Dante dietro a un poco di scoglio, che gli fussi <emph>schermo</emph>, cioè riparo, ch'ei non fussi veduto da i demonii; e che se per sorte ei lo vedessi essere offeso in modo alcuno da loro, che non temessi di cosa alcuna, chè aveva tali cose tutte <emph>conte</emph>, cioè gli erono tutte note; perchè era stato altra volta <emph>a tal baratta</emph>, cioè contrasto e baratteria; e questo fu, come ei disse di sopra, quando egli scese, scongiurato da Eriton cruda, insino nella Giudecca. E detto questo, ei passò di là da 'l capo del quinto ponte in su la ripa del sesto; ove arrivato, dice ch'egli fu mestieri di avere <emph>sicura fronte</emph>, cioè animo; per ciò che per il volto si manifestano per lo più i concetti de l'animo e i secreti del cuore, onde disse il nostro Poeta nel Purgatorio a Lia:
<quote rend="block"><lg><l>O bella donna, ch'a' raggi d'amore</l>
<l>Ti scaldi, s'io vo' credere a' sembianti,</l>
<l>Che soglion esser testimon del cuore.</l></lg></quote>
Per ciò che tutti quei diavoli, ch'erono sotto il ponte, usciron fuori, e corsongli voltando verso di lui i loro <emph>roncigli</emph> e uncini, con maggior furia che non corrono i cani incontro a' poveri, quando ei si fermono a chiedere la limosina. Ma Virgilio gridò, dicendo: Nessuno di voi sia <emph>fello</emph>, cioè reo e maligno verso di me; ma mandate, prima che voi mi pigliate con vostri uncini, uno di voi che mi oda, e poi vi consigliate, e deliberate quel che voi volete far di me. Al che dice ch'ei gridaron tutti: Vadivi Malacoda; per il che se ne mosse uno, e venne a lui dicendo: <emph>che ti approda?</emph> cioè, che pro è per farti questo? quasi mostrandogli che ei si affaticava in vano; o veramente dicendo a' compagni, secondo un altro testo: <emph>che gli approda?</emph> E questo è il senso litterale di questa parte del testo: e le parole son chiarissime. Questo luogo esponendo Benvenuto da Imola, dice che tutto questo che finge qui il Poeta che facessi Virgilio, avendo per seguitare il suo cammino a passar fra questi demonii, acciò ch'ei non l'offendessero, è fatto da lui per ammaestrarne del modo che dobbiamo tenere ancor noi, quando noi siamo pur necessitati di valerci della opera di questi barattieri e strupatori della giustizia, o a lo avergli per qualsivoglia cagione in qualche modo a conversargli, a volere ch'ei non ci nuochino. Onde dobbiamo, la prima cosa, nasconder Dante dietro a uno sasso, cioè fare un proposito ostinatissimo di non palesar loro gli affetti, ed a punto a punto la voglia nostra, ma stare cauti, e mandare a parlare loro Virgilio, cioè pensar molto bene ogni minima parola inanzi che noi la diciamo, tanto che noi ci assicuriamo, scoprendo paese, se non al tutto, almanco in qualche parte, dell'animo e del pensiero loro; considerando che egli è prudenza, non malizia, avere, come si dice vulgarmente, una cosa in bocca e un'altra in petto, e
<quote rend="block"><lg><l>Che chiunche si diletta di far froda</l>
<l>Non si dee lamentar, s'altri lo inganna,</l></lg></quote>
come disse il nostro Petrarca. E per far questo si debbe usar parole amorevoli e dolci, come voi vedete che fece Virgilio, che rimediò con quelle primieramente a la furia di quei demonii, che avevan volti tutti verso di lui gli uncini; e dipoi ottenne da loro che la causa sua fussi udita. <add resp="ed">[79-90]</add> Al quale offizio essendo da loro deputato un di loro, chiamato Malacoda, accostatosegli più da presso, dice il testo:
<quote rend="block"><lg><l>Credi tu, Malacoda, qui vedermi</l>
<l>Esser venuto, disse il mio Maestro,</l>
<l>Sicuro già da tutti i vostri schermi,</l></lg>
<lg><l>Senza voler divino o fato destro?</l>
<l>Lasciami andar, chè nel cielo è voluto</l>
<l>Ch'io mostri altrui questo cammin silvestro.</l></lg>
<lg><l>Allor gli fu l'orgoglio sì caduto,</l>
<l>Ch'ei si lasciò cader l'uncino a' piedi,</l>
<l>E disse agli altri: omai non sia feruto.</l></lg>
<lg><l>E il Duca mio a me: o tu, che siedi</l>
<l>Fra gli scheggion del ponte quatto quatto,</l>
<l>Sicuramente a me omai ten riedi.</l></lg></quote>
Bello e utile ammaestramento seguita di dare il Poeta, come cristiano, ai cristiani. Per intendimento del quale voi avete avvertire, che se bene Dio vuole per bontà sua propia, secondo ch'egli ci ha manifestato per le sacre scritture, che tutti gli uomini sieno salvi, ei bisogna che gli uomini operino ancora eglino di sorte da 'l canto loro, che tale effetto segua. Debbe adunque l'uomo, se bene ei sa che Dio lo ha creato per salvarlo (ricordandosi che quel servo, che sotterrò quel talento datogli da 'l suo Signore, e non guadagnò con quello cosa alcuna, fu reputato servo inutile), cercare di operare di sorte con la libertà dello arbitrio che Dio gli ha dato, ch'ei non avvenga cosa a lui <add resp="ed">[contraria]</add>, come mostra qui il Poeta che facessi Virgilio; il quale, ancor ch'egli avessi saputo da Beatrice ch'ei guiderebbe Dante per lo Inferno, e condurrebbelo insino a lei, quando ei vide che questi demonii gli volsero impedire il cammino, non restò, confidato però prima nella potenza di Dio, di operare da 'l canto suo tutti quei mezzi ch'ei seppe, ch'ei lo lasciassero andare al suo cammino. Onde rispose a Malacoda (tornando al testo): Credi tu però, che se bene io ho usata tutta la mia prudenza e il mio valore nel camminare per questo Inferno, che io fussi scampato da tanti pericoli, pe' quali io sono passato, e particularmente da quei demonii che stanno a la guardia della porta della città di Dite, se Dio non avessi voluto, e se egli non avessi ordinato e disposto così? Chè questo vuol dire <emph>fato destro</emph>, cioè prospero; per ciò che questa voce <emph>fato</emph> non significa altro, appresso i cristiani, che uno ordine secondo il quale la divina providenza ha disposto che procedino le cose. Laonde permettendo egli che il confidarsi in lui nelle tentazioni diminuisca le forze del nimico, subito che Malacoda intese che Virgilio faceva quel cammino per mostrarlo a Dante, per ordine di Dio che voleva così, gli scemò tanto l'orgoglio e la forza, che l'uncino gli cadde di mano; ed egli, voltosi a quegli altri demonii, disse ch'ei non fussi alcun di loro che lo ferissi. <add resp="ed">[91-99]</add> Per la qual cosa richiamando Virgilio Dante, e dicendogli che non stessi più nascosto, ma che lo seguitasse, dice Dante:
<quote rend="block"><lg><l>Pel che io mi mossi, ed a lui venni ratto;</l>
<l>E i diavoli si fecer tutti avanti,</l>
<l>Sì ch'io temetti non tenesser patto.</l></lg>
<lg><l>E così vidi io già temer li fanti,</l>
<l>Ch'uscivan patteggiati di Caprona,</l>
<l>Vedendo sè fra nimici cotanti.</l></lg></quote>
Volendo il Poeta dimostrare la paura grandissima ch'egli ebbe, da poi che, essendo arrivato da Virgilio che lo aveva chiamato, quei diavoli si fecero tutti innanzi, di sorte ch'ei temette che ei non volessero osservare a Virgilio i patti ch'egli aveva fatti con Malacoda, la assomiglia a una paura, la quale egli dice che vide già avere <add resp="ed">[i fanti]</add> che uscirono, per patti, salvi di Caprona, ed ebbero andare tanto legati insieme, ch'eglino uscissino di su quel de' nemici. Per notizia della qual cosa è da sapere, che ritrovandosi certi fanti lucchesi assediati da le genti del Conte Guido da Montefeltro, capitano allora de' Pisani, si arrenderono, per mancare loro l'acqua, a patti di salvare le persone, al Conte; il quale gli fece uscire legati a una fune tutti, e così gli fece passare pel campo suo, acciò che ei non si spartissero l'uno da l'altro, e così spartiti, fossero morti da' contadini; e condurre in sino a un luogo presso a Asciano, ove egli gli fece sciorre e mettere in su la via di Lucca. E tutto questo scrive Francesco da Buti. Ora, perchè ei sentivono nel passare fra' nemici dire a qualcuno <emph>appicca, appicca</emph>, furono molti di loro che insino a ch'ei non furono sciolti, <add resp="ed">[temerono]</add> che il patto ch'era stato fatto loro non fussi osservato. A questa cosa, secondo che mostron le parole del testo, essendosi ritrovato Dante, assomiglia la paura, che ebbe ancora egli a passare fra quei demonii, a quella di questi fanti, dicendo: così vidi io già temere i fanti, che usciron di Caprona patteggiati, <emph>vedendo sè</emph>, cioè quando ei si videro, in mezzo di <emph>cotanti nimici</emph>, cioè delle genti del conte Guido. Laonde soggiugne, che si accosto il più ch'ei poteva con la persona <emph>lungo</emph>, cioè appresso, a Virgilio. E stando così, dice che non torceva nientedimanco gli occhi <emph>da la sembianza</emph> e da la presenza loro, <emph>non buona</emph>, ma dispettosa e nimica.
<quote rend="block"><lg><l>Ei chinavan gli graffi; e, vuoi ch'io il tocchi,</l>
<l>Dicevan l'un con l'altro, in su il groppone?</l>
<l>E rispondean: sì, fa' che gliene accocchi.</l></lg>
<lg><l>Ma quel Demonio, che tenea sermone</l>
<l>Col Duca mio, si volse tutto presto,</l>
<l>E disse: posa, posa, Scarmiglione.</l></lg></quote></p></div3>
<div3 type="capitolo"><head>LEZIONE DECIMA <add resp="ed">[vv. 106-139]</add></head>
<p><quote rend="block"><lg><l>Poi disse a noi: più oltre andar per questo</l>
<l>Scoglio non si potrà; però che ei ghiace</l>
<l>Tutto spezzato al fondo l'arco sesto:</l></lg>
<lg><l>Ma se lo andar più oltre pur vi piace,</l>
<l>Andatevene su per questa grotta;</l>
<l>Presso è un altro scoglio che via face.</l></lg>
<lg><l>Ier più oltre cinque ore che quest'otta,</l>
<l>Milledugento con sessantasei</l>
<l>Anni compièr, che qui la via fu rotta.</l></lg></quote></p>
<p><add resp="ed">[106-114]</add> Se bene Dio ottimo e grandissimo tolse al primo nostro padre Adamo, quando egli mediante il peccato si ribellò da lui (infra gli altri gastighi, ch'egli gli dette), e conseguentemente a noi, quel dominio ch'egli gli aveva dato, quando disse a lui e a Eva sua consorte: voi dominerete gli uccelli dell'aria, i pesci del mare e gli animali che si muovon sopra la terra; così come per sua pietà, se bene ei lo cacciò fuori del paradiso delle delizie, non lo levò al tutto di sopra la faccia della terra, della quale egli lo aveva formato, come ei meritava (la qual cosa considerando il profeta Ieremia diceva: <foreign lang="lat">Misericordia Domini, quia non sumus consumpti</foreign>), ma lo lasciò andar vivendosi sopra quella del pane procacciatosi con la fatica delle sue mani, nel sudore del volto suo; così ancora, se bene ei lo privò, come si è detto, di quello imperio assoluto ch'egli aveva sopra l'altre creature, fu permesso nientedimanco da lui per sola bontà sua che chi crederrebbe nel Figliuolo suo, ch'ei manderebbe nel mondo per salvarlo, racquisterebbe in gran parte questo dominio. Onde disse esso suo Figliuolo, risuscitato ch'ei fu da morte, e vinto e rovesciato ch'egli ebbe il principe delle tenebre, ai discepoli suoi: i segni che conseguiteranno quegli che crederanno in me saranno questi, ch'ei cacceranno nel nome mio i demonii, faranno fuggir via i serpenti, e se ei beranno qualche cosa mortifera, ella non nocerà loro. E di più fu permesso ancora da essa bontà sua per le sacre scritture (ove si legge: <foreign lang="lat">Diligentibus Dominum omnia cooperantur in bonum</foreign>), che a tutti quegli che lo amerebbono succederebbono in bene e utilità sua tutte le cose, insino a la malignità del demonio. Questo concetto, tanto pio e tanto cristiano, volendo manifestare in questo luogo il Poeta nostro, finge che <add resp="ed">[colui che]</add> aveva fatto prima, insieme con quegli altri demonii, di spaventare di maniera Dante (ch'era quello per il quale si faceva questo viaggio) ch'ei non seguitassi il suo cammino; essendo costume del demonio d'impedire sempre il bene; quando ei vide che Dante confidava in chi aveva mandato a guidarlo per lo Inferno, cioè in Dio, non solamente non gl'impedisce il cammino, ma gl'insegna la via. Onde gli dice, come voi vedete nel testo: Ei non si potrà andare più oltre su per questo scoglio, e su per questo argine che vi ha condotto fin qui dirittamente da bolgia a bolgia; per ciò che l'arco sesto, cioè il ponte che passava sopra la sesta bolgia, giace tutto spezzato e fracassato nel fondo di quella. E in questo dice Malacoda il vero, sforzato da 'l divin fato, contro a la natura sua. Ma ei vi mescola ben subito la bugia, dicendo: ma se ei vi piace pure andare più innanzi, andatevene su per questa grotta, e su per questo argine che divide questa quinta bolgia da la sesta, perchè <emph>presso è</emph>, cioè qui vicino si ritruova un altro scoglio e scheggione di pietra che fa via e dà passo a l'altra bolgia, facendo sopra di lei ponte. Della qual cosa egli mente; per ciò che la sesta bolgia non finge il Poeta che abbia più ponte, per ciò che quello che vi era rovinò nella morte di Iesu Cristo, quando per quel gran tremare, che fece la terra, si divise il velo del Tempio, e si apersero tante sepulture, e tanti corpi morti riebbero la morte. E questa bugia è detta qui da Malacoda, per vedere se ei poteva impedire con inganno questo viaggio di Dante, ch'ei non aveva potuto impedire con forza. Nè nomina Malacoda, nel voler dar a intendere a' poeti nostri quando accadde la rovina di questo ponte, Iesu Cristo; perchè non possono i demonii chiamarlo <emph>Iesu</emph>, cioè Salvatore, nè <emph>Cristo</emph>, cioè Sacerdote, per non essere stati partecipi della salute acquistata da lui col sacrifizio del suo corpo santissimo, offerto sopra il legno della croce al Padre. Ma lo dice in modo ch'ei ce lo fa, come si dice vulgarmente, toccar con mano, dimostrandoci non solamente l'anno e il mese, ma il giorno e l'ora; per ciò che come è cosa certissima e dichiarata e approvata a bastanza da tutti gli espositori (e ultimamente dal Giambullari in quel libro ch'ei fece <title>Del sito e forma e misura</title> di questo Inferno del Poeta), l'anno ch'egli finge che avesse o ebbe questa visione, fu l'anno milletrecento; e il tempo ch'egli stette nello Inferno fu la notte che seguitò il venerdì santo, tutto il giorno del sabato seguente, e dipoi la notte sino a la mattina di Pasqua di resurrezione, che fu quello anno a dì dieci d'aprile. Ritrovandosi egli adunque, come io vi ho dimostro nelle lezioni passate, a levata di sole in sul cerchio degl'Indovini, e andando ragionando insieme insino a' Barattieri, dove era Malacoda, e avendo consumata nel camminare e nel ragionare con Malacoda circa a una ora del detto sabato santo, Malacoda gli dice: Ieri <emph>più oltre</emph> e più tardi <emph>cinque ore</emph>, che non è ora, passarono e finirono <emph>milledugento sessantasei</emph> anni, che questa via <emph>fu rotta</emph>, cioè ch'ei rovinò il sesto ponte di questa bolgia. Il che dimostra, mettendo cinque ore sopra quella ch'era passata, ch'era stato nella ora sesta del venerdì santo, che patì Cristo; perchè aggiugnendo a l'anno della incarnazione sua milledugento sessantasei, il tempo ch'ei visse, che furono trenta quattro, ma non interi, fanno appunto anni mille trecento.</p>
<p>So bene che i curiosi potrebber dire che il Poeta, se ei non sapeva che il giorno che morì Cristo fu a' dì otto di aprile, ch'ei non doveva far dire così assolutamente a Malacoda queste parole; ma bastava ch'ei dicesse: nella morte di Colui da il quale voi vi fate chiamare cristiani; per ciò che la memoria della sua morte non si celebra in un giorno determinato, ma quando prima e quando poi, non uscendo però del mese di marzo o di quel d'aprile; perchè così determina quella regola che ha presa e ordinata, circa a tal cosa, la Chiesa. E se ei lo sapeva, ei doveva dirlo chiaramente. A questi io rispondo, che essendo Dante cristiano e figliuolo obbedientissimo della santa Chiesa, non volse determinare quel che per buone cagioni non hanno voluto determinare mai tanti e tanti Concilii, ne' quali si son ritrovati, come può veder chi vuole, tanti santissimi e dottissimi vescovi; tenendo per certo questa esser la volontà di Dio, non avendo egli permesso che i suoi Evangelisti, così come eglino scrissero tanti particulari della sua passione e della sua morte, scrivessero questo del giorno nel quale ella fu. E che questa sia l'opinione di Dante, ci è dimostro da lui particularissimamente in due luoghi. Uno è nel capitolo diciannovesimo del Paradiso, ove trattando egli delle quistioni, che fa spesso la curiosità e la presunzione umana in ricercar per quel che la divina iustizia determini più una cosa in modo che in un altro (come è che uno che nasca in un luogo, ove ei non abbia cognizione alcuna di Cristo, e viva rettamente secondo la ragione umana, e muoia senza battesimo, meriti di essere dannato), riprende quegli che voglion tenerne a sindacato Dio; e mostra ch'egli è una grandissima presunzione quella di uno, che ha la veduta sua che non si estende più che per la lunghezza d'una spanna, a voler giudicare delle cose che gli son da lunge. E nel terzo del Purgatorio quando, dimostrando egli quanto fusse grande la stoltizia di quegli uomini, che credon poter comprendere col discorso della ragione umana la incomprensibile via, che tiene una unica sustanza divisa in tre persone, dice quella tanto memoranda e famosa sentenzia: <emph>State contenta, umana gente, al quia,</emph> cioè, che le cose sieno come elle sono. Chè così significa questo <emph>quia</emph>; per ciò che egli è il primo di quei due quesiti, che come io vi dissi già, Aristotile dice nel primo capitolo del secondo delle <title>Posteriora</title>, che si debbono ricercar delle cose semplici, cioè che si proferiscono con uno termine solo, come sono verbigrazia, Angelo, Cielo, Centauro. Il primo de' quali quesiti che si debbe ricercar di loro è, se elle sono, e il secondo, quel ch'elle sieno. Sì che la sentenzia, che vuole inferire il Poeta, è che gli uomini debbono stare contenti al veder che le cose sieno, senza ricercar più oltre; intendendo di quelle, circa le quali non si estende il sapere umano. Veggendo adunque Malacoda, per tornare al testo, ch'ei non poteva impedire con forza il viaggio al nostro Poeta, si volse a la fraude, pensando di impedirgli e rivolgergli l'animo, con farlo sbigottire di non potere seguitare tal viaggio. Onde gli disse, come voi vedete nel testo, ch'ei non potrebbe andar più oltre sopra quello scoglio, per ciò che il giorno dinanzi erono finiti milledugento sessantasei anni che la via fu rotta e vi rovinò. Ed ecco, come noi dicemmo di sopra, che a chi ama Dio succedono e cooperono in bene tutte le cose; chè dove Malacoda si pensò di stor Dante dal suo viaggio, egli gli fu mezzo e strumento ch'egli ottenessi parte di quel ch'ei desiderava; che era, che lo intelletto suo fusse illuminato e confirmato nelle cose della fede. Per ciò che ei venne a esser certificato de' tremuoti e de' segni che occorsono nella morte di Cristo, che dimostrarono ch'egli era Dio della natura. Nè vi crediate che il Poeta scriva questa favola, narrando con tanta diligenza ogni minimo accidente ch'ei finge che occorressi in quella, per farla verisimile, se non perchè i lettori comprendessero sotto il suo velame, che ogni cosa, come io vi ho detto, è e si dispone a salute a chi ricorre per essa a lo autore di quella, come voi avete veduto fino a qui in questo suo poema ch'è avvenuto a lui. Chè ritrovandosi smarrito nella selva delle tante e varie opinioni, così ree come buone, delle cose della religione e della fede di questo mondo, chiese a Dio che lo aiutassi. Lucia, grazia di Dio, si mosse e commesse a Beatrice, teologia sua, di Iesu Cristo suo figliuolo, e dello Spirito Santo, che lo illuminassi. Laonde ella mandò Virgilio, che lo traessi del luogo ove egli si era smarrito, e conducessilo a lei; cioè cominciò a illuminare il discorso suo naturale, che uscissi e si partissi della oscurità di tale opinioni, infra le quali egli aveva smarrita la vera via; e conosciuti e scacciati da sè, il più ch'ei poteva, i vizii e gli errori, andassi a lei e seguitassi lei, perchè ella sola può condur l'uomo nella cognizione di quella verità, nella qual consiste la felicità e la beatitudine nostra. E in tutto questo viaggio, essendo egli fatto per ordine della bontà e della provvidenza divina, narra e racconta il Poeta, come voi potete vedere nel testo e avere osservato nella esposizione nostra, che gli successero e cooperorno in bene tutte le cose ch'egli incontrò, insino ora ultimamente questa malignità di Malacoda. Chè dov'ei si pensò impedire ed estorre con quella il Poeta nostro, come si è detto di sopra, da 'l fine e buon proposito suo, come è natura sua di fare (per ciò che Malacoda significa mal fine, dice lo Imolese), egli con il narrargli la rovina del sesto ponte per sbigottirlo, lo conferma nella cognizione e nella memoria della passione di Cristo. Ed ecco quanto dimostri artificiosa e dottamente il Poeta, sotto il velame di poesia, come a chi crede in Dio e amalo (per ciò che la fede che non è informata, è <emph>istoriale</emph> e inutile) succedano tutte le cose in bene, e cooperono a salute.
<quote rend="block"><lg><l>Io mando verso là di questi miei,</l>
<l>A riguardar s'alcun se ne sciorina;</l>
<l>Gite con lor, ch'ei non saranno rei.</l></lg>
<lg><l>Tratti avanti, Alichino e Calcabrina,</l>
<l>Cominciò egli a dire, e tu, Cagnazzo,</l>
<l>E Barbariccia, quinci la decina.</l></lg>
<lg><l>Libicocco venga oltre e Draghinazzo,</l>
<l>Ciriatto sannuto e Graffiacane,</l>
<l>E Farferello e Rubicante pazzo.</l></lg>
<lg><l>Cercate intorno le bollenti pane;</l>
<l>Costor sien salvi insino all'altro scheggio,</l>
<l>Che tutto intero va sopra le tane.</l></lg></quote>
<add resp="ed">[115-126]</add> Desiderando pur questo Malacoda far qualche nocumento a' nostri poeti, piglia finalmente modo di vedere se ei può mandare in compagnia loro qualcuno di quei demonii, sapendo che, come dice lo <title>Ecclesiaste</title>, col santo si diventa finalmente santo, e col perverso, perverso. E per osservare l'arte della baratteria, che è far quegli inganni che altrui fa sotto spezie di bene, finge e dice che ha a mandare verso là, ove i poeti nostri erano inviati, certi di quei suoi demonii per vedere se qualcuno di quei che son sotto la pece, in qualche parte di essa bolgia, usciva fuori di quella suso a l'aria (chè così significa propiamente questa voce <emph>sciorinare</emph> nella lingua nostra); che vadino con loro, che ei <emph>non saranno rei</emph>, cioè ch'ei non sarà male ch'eglino gli abbino in compagnia. E fatta questa proferta, incominciò a chiamare quegli ch'ei voleva mandare, e ne nomina dieci, mostrando in certo modo che mandava tutti quei ch'ei poteva; per ciò che il maggior numero, come numero, è il dieci, e di poi gli altri non sono più numeri, ma replicazioni di numeri. E i nomi loro sono quei che voi vedete nel testo; ove nella interpetrazione de' quai nomi usono gran diligenza e si affaticono molto lo Imolese e il Landino. E questo è perch'ei pensano che il Poeta voglia esprimere, con la significazione di quegli, alcuni affetti e alcune operazioni di quegli che sono macchiati di questo vizio di non aver rispetto alcuno a la iustizia per cagione del danaio. Onde dicono che <emph>Alichino</emph> significa quello affetto che inclina e piega altrui a tal vizio. <emph>Calcabrina</emph> dicono che significa quella corruzione de l'animo che seguita dopo tale inclinazione; <emph>Cagnazzo</emph>, quello abito che si fa di rapace e di efferato; <emph>Barbariccia</emph>, quella astuzia con la quale si va cercando di ricoprire quelle azioni, che sarebbero riprese e biasimate, per ciò che la barba arricciata, appresso ai fisionomisti, significa fraude e malizia. <emph>Libicocco</emph>, dicono che vuole dire libidine ardente, e dicono che significa quella cupidità ardentissima che si ha di ragunare avere; <emph>Draghinazzo</emph>, quel veneno che hanno simili uomini, che non nuoce solamente a loro, ma egli infetta e appestifera ancora gli altri. <emph>Ciriatto zannuto</emph>, interpreta lo Imolese per atto di mano a rubare, e di zanne a ferire; e Francesco da Buti, per nocitore del prossimo, dicendo ch'egli offende chi viene a lui, come fa il porco. <emph>Graffiacane</emph>, la falsità stessa; perchè sotto apparenza di cane ha il graffiare, ch'è operazione di gatta, onde lacera chiunche lo travaglia. <emph>Farfarello</emph> è interpetrato da lo Imolese cianciatore e infrascatore; costume peculiarissimo de' barattieri, a rivolgere con le parole il più ch'ei possono chi si travaglia con loro. E <emph>Rubicante pazzo</emph>, che è l'ultimo, furioso e iracondo. E tutti questi dice il testo che furono mandati da Malacoda attorno attorno, su per l'argine di questa bolgia della pece bollente, a far guardia che nessuno de' tormentati cavassi fuori parte alcuna del corpo fuori di quella; e per mostrar di far servizio a' poeti nostri, a far lor compagnia insino a quel ponte, chiamato da lui l'<emph>altro scheggio</emph>, ch'ei dice loro ch'ei troverebbono. Il che è falso, ma finto da lui, perchè non lo trovando si disperassero, e lasciassero di seguitare più oltre il loro cammino. Onde dice a' detti demonii: cercate intorno <emph>le bollenti pane</emph>, per <emph>panie</emph> per sincopa (chiamando <emph>pania</emph> la pece strutta, perchè ella s'appicca e invesca ancora ella come fa la pania), e <emph>costoro sieno salvi</emph>, cioè condotti a salvamento, insino <emph>a l'altro scheggio</emph>, cioè a l'altro ponte, il quale va <emph>tutto intero</emph>, senza interrompimento alcuno, <emph>sopra le tane</emph>, cioè le fosse delle altre bolgie; chiamate così da 'l Poeta metaforicamente, a similitudine delle tane e buche, nelle quali abitono gli orsi e molti altri animali salvatichi.
<quote rend="block"><lg><l>Oimè, Maestro, che è quel ch'io veggio?</l>
<l>Diss'io: deh senza scorta andiamci soli,</l>
<l>Se tu sai ir, ch'io per me non la chieggio.</l></lg>
<lg><l>Se tu sei sì accorto come suoli,</l>
<l>Non vedi tu ch'ei digrignano i denti?</l>
<l>E con le ciglia ne minaccian duoli?</l></lg>
<lg><l>Ed egli a me: non vo' che tu paventi;</l>
<l>Lassagli digrignar pure a lor senno,</l>
<l>Ch'ei fanno ciò per gli lessi dolenti.</l></lg>
<lg><l>Per l'argine sinistro volta dienno;</l>
<l>Ma prima avea ciascun la lingua stretta</l>
<l>Co' denti verso il lor duca per cenno;</l></lg>
<lg><l>Ed egli avea del cul fatto trombetta.</l></lg></quote>
<add resp="ed">[127-139]</add> Non volendo il Poeta lasciar indietro cosa alcuna, che potesse far verisimile la sua favola, finge (come vedete) che la compagnia di questi demonii gli fussi tanto in orrore, ch'ei si messe a pregar Virgilio che acconsentisse ch'ei se ne andassero più tosto soli, dicendogli: <emph>che è quel ch'io veggio</emph>, cioè, che compagnia è questa che tu accetti? non vedi tu ch'ei son tutti nostri nimici? Se tu sai adunque andare, non accettare loro scorta, che io per me <emph>non la chieggio</emph>, cioè non la vorrei in modo alcuno; chè così inferisce questo modo del favellare. <emph>Non vedi tu ch'ei digrignono i denti?</emph> <emph>Digrignare</emph> nella lingua nostra significa aprire la bocca e mostrare i denti, come fanno certi catellini botoli, subito ch'ei veggono uno ch'ei non conoscono; il che è segno di nimicizia. E di più <emph>ne minacciono duoli con le ciglia</emph>, come si fa quando si guarda uno, stringendo le ciglia e turbando il volto, il che dimostra crudeltà e turbamento d'animo; come significa per il contrario lo allargarle e rasserenare la faccia, dolcezza e compiacimento di cuore. La qual cosa udendo Virgilio, dice il Poeta ch'egli gli rispose: io non voglio <emph>che tu paventi</emph> e che tu tema; perchè tutti questi segni di crudeltà che tu vedi fatti da loro <emph>a lor senno</emph>, e secondo che pare a loro, son fatti da loro <emph>per gli lessi dolenti</emph>, cioè per spavento e tormento delle anime dolenti che bollono in questa pece, chiamate da lui <emph>lessi</emph> per traslazione delle cose che noi cociamo nell'acqua che bolle, o in qualsia altro licore simile. In questo mentre dice il Poeta che i sopradetti dieci demonii <emph>detton volta</emph> e inviarono <emph>per l'argine sinistro</emph>, cioè su per quella grotta, ma verso la man sinistra. Ma in prima ch'ei si avviassero, dice che ciascheduno di loro aveva per cenno verso Malacoda loro duca stretta la lingua fra i denti; dicono lo Imolese e il Landino, per far con quella un suono corrispondente a quello che fece loro Malacoda, quando ei volse che si partissero, stringendo di maniera il vento da le parti sue di sotto, ch'ei fu forzato nello uscir fuori fare alquanto di strepito, simile a un suon di tromba. E in così brutto e sporco atto finisce il Poeta questo capitolo, fatto da lui ad arte, dice lo Imolese (ed io similmente affermo insino a che io non sento miglior senso) e pensatamente, per dimostrare che chi non solamente non ha rispetto a la iustizia, ma la corrompe e vendela bruttamente, si conduce a far ogni cosa, ancor che vile e abbominevole e nefanda; avvenendo propiamente in questo caso del violare la iustizia agli uomini quello che avviene a le donne nel violare la onestà, che non avendo dipoi più rispetto nè ad onore nè ad altro, si conducono a far ogni e qualunche cosa, e sia brutta e inonesta quanto ella vuole.</p></div3></div2>
<div2 type="parte" n="CANTO XXII">
<div3 type="capitolo"><head>LEZIONE UNDECIMA CAPITOLO XXII DELLO INFERNO DI DANTE <add resp="ed">[vv. 1-12]</add></head>
<p><quote rend="block"><lg><l>Io vidi già cavalier muover campo,</l>
<l>E cominciare stormo, e far lor mostra,</l></lg></quote>
e quel che segue.</p>
<p>Questo capitolo, che noi abbiamo a esporre, è paruto già ad alcuni ascoltatori nostri, e massime a certi che non considerono in questo poeta più là che le parole, per non contenere egli in sè se non certi inganni e certi scherzi, che tengono più del villano che del piacevole, che si fanno l'uno a l'altro questi barattieri de' quali il Poeta tratta, e quei demonii ch'ei pone che sieno a la guardia loro; è paruto, dico, tanto piano e basso, ch'eglino hanno detto, seguitando quella sentenzia <foreign lang="lat">quandoque bonus dormitat Homerus</foreign>, che ancora egli, quando ei compose questo capitolo, dormiva; che questa opera starebbe meglio e sarebbe più bella senza esso; e che io non doverrei leggerlo nè esporlo, perchè non tratta d'altro che di alcune beffe e alcuni scherzi villani e spiacevoli, che si fanno questi barattieri e questi demonii, che guardono ch'ei non eschino fuori della pegola bollente, e con tanta facilità e tanto bassamente, ch'ei non è persona che non lo intenda da sè stesso. La qual cosa non mi è parso di fare; prima, perchè questa mia interpetrazione non sia diminuita e manca; e di poi, perchè io non son di questa opinione, che il Poeta lo facessi tale inconsideratamente e senza pensarvi; ma penso ch'ei lo facessi ad arte e in pruova, per far più bella e più varia questa opera. E le ragioni che mi inducono a credere così, son queste. Scrive Francesco Giorgio, in quel libro ch'egli fa <title>Dell'armonia del mondo</title>, ch'ei furon già alcuni, infra quei primi che cominciarono a filosofare e a cercare di scoprire i segreti della natura, che considerando molte cose che si ritruovono in questo universo, parvono loro tanto brutte, ch'ei dissono ch'ei sarebbe molto più bello senza esse, e che la natura aveva fatto un grande errore a farle; sì come sono, infra gli animali, il cammello, la bufola, l'orso, la botta, il bubone e il pipistrello; infra le piante e l'erbe, i sugheri, le vetrici, quei che noi chiamiamo fichi d'India (che mettono l'una foglia sopra l'altra con tanto poco disegno), il farfero e la turpina; infra i fiori, quel del guaraguasto, della zucca e de l'Apis bue; e infra le pietre, certe che se ne fa calcina, e certi macigni scoloriti, e che non possono pulirsi o ridursi a bellezza alcuna; e che sarebbe molto più bello questo universo, se ella avessi fatti tutti gli animali belli come l'uomo, come il cavallo, come il leopardo, il pagone e la pernice; e le piante e l'erbe, come il pino, l'arcipresso, lo arancio, il rosaio, il ramerino e lo acanto; e tutte le pietre, serpentini, porfidi, alabastri, graniti e altre pietre simili; e tutti i fiori, rose, viole e narcisi. A la qual cosa rispondendo alcuni, e volendo mantener quella perfezione e quella bontà ch'è attribuita comunemente a la natura, ch'ella faccia in tutte le sue operazioni il meglio ch'ella può, dicono ch'ella è stata necessitata a far così da la materia, la quale non è tutta atta e buona per uomini, per cavalli, per pagoni, per cipressi e aranci, e per porfidi e alabastri; tal che non volendo ella, come si vede che ella ha per legge, ch'ei ne stia punto sanza forma, ha impresse in lei quelle ch'ella ha potuto, se non quelle ch'ella ha voluto; e da questo è nato, ch'ella ha fatto quelle cose che noi dicemmo che son tenute da' più più belle che l'altre; se bene i buoni filosofi tengono ch'ei non sia e non si possa dire così, ma che ogni cosa sia bella quanto si conviene a la natura sua. Questa risposta non è stata accettata per buona; con ciò sia cosa ch'ella sia contro a l'opinione del Filosofo, e contro a la natura della materia, posta da lui ne' suoi libri <title>Della fisica</title>. Per ciò che, volendo egli darne a intendere che cosa sia la materia, e non avendo ansa dove appiccarsi, per non avere ella forma alcuna, e le cose non si conoscono se non mediante le loro forme, si risolve a darcele ad intendere per altri, cioè per rispetto delle forme: onde dice ch'ella è una privazione di tutte le forme, atta a riceverle tutte, e non più una che un'altra, ma parimente tutte. Per il che è falso a dire, ch'ei non si possa fare di tutta la materia uomini o pagoni o cipressi; perchè ei si può far di tutta tutte le cose, e non più una che un'altra. Notate che io parlo della materia prima, non delle materie seconde; chè io so ben poi che, verbigrazia, del seme de l'uomo non si può far se non uomini, e di quel del cavallo se non cavalli, e va' discorrendo. Sì che questa ragione, a chi la discorre come voi vedete, non quieta e non ferma punto lo intelletto nostro.</p>
<p>Per il che sono stati alcuni altri, che volendo levar via questa dubitazione, hanno negato al tutto questa proposizione, che la natura faccia le cose più belle l'una che l'altra; ma dicono ch'ella le fa tutte belle nel modo medesimo (non intendendo però de' mostri, i quali sono fatti da lei fuori della intenzione sua, per cagione di qualche impedimento accidentale), e s'ei pare ch'ei ne piaccia più una che un'altra a questo e a quello altro, questo è parere e opinione, e non è verità. Onde non nascendo dallo essere così la cosa, ma da 'l parere di chi la giudica tale, non si può affermare per vera; potendosi temere del suo giudizio, e dubitare ch'ei non avvenga a lui, come a chi non ha il gusto sano, che gli piace di molte volte delle cose che dispiacciono agli altri. E oltre a di questo, questa opinione ha tutta quella forza e quel valore ch'ella ha, da quella di coloro, che dice Aristotile che dicevano ch'ei non era nulla vero, ma che ogni cosa era secondo ch'ella pareva. A' quali, se bene ei fu risposto loro da Aristotile tanto bene e argutamente che non si può pensar meglio (dicendo che s'ei non è vera cosa alcuna, ei non è similmente vero quel che dicono loro), è da dire ch'ei non è dubbio ch'egli ci è e l'opinione e la verità; e che l'opinione è quella che non ha certezza da 'l senso o da lo intelletto, e che pare a me <add resp="ed">[e ad altri]</add> no; e la verità è quella che ha nelle cose intellettive certezza demonstrativa da lo intelletto, e nelle sensibili da 'l senso e da 'l giudizio de' più; potendo accadere, che secondo il senso potessi parere talvolta una cosa d'un colore ch'ella non fusse, per aver lo strumento e l'occhio impedito; e così a uno altro, d'uno altro sapore ch'ella non fusse, per avere impedito il gusto. Onde disse Aristotile, che il iudizio de' più era o sempre o il più delle volte il più vero; e Averrois: <foreign lang="lat">Impossibile enim est quod multi firmant omnino falsum esse</foreign>; onde abbiam cavato noi quel proverbio <emph>voce di popolo, voce di Dio</emph>. Veggendosi adunque ch'ei pare ai più, e i più dicono, guidati da la cognizione sensitiva, ch'egli è più bello il cavallo che il cammello, il lione che l'orso, l'arcipresso che la vetrice, lo alabastro che il macigno, e va discorrendo, bisogna confessare ch'ei sia così il vero, e non perchè ei paia così. Ed essendo contro a la ragione e a la potenza della natura, ch'ella abbia fatta tal cosa per le ragioni assegnate da noi di sopra, necessitata e constretta da la materia, bisogna finalmente dire ch'ella le abbia fatte per qualche altra cagione. La quale tengono i più che sia stata per dar maggior bellezza a questo universo, mediante la varietà di più cose; per ciò che se bene ei sarebbe stato ancor bello, composto solamente di quelle cose che son tenute comunemente le più belle, egli è molto più bello, composto ancor di queste altre, tenuto manco belle, rispetto a ch'ei si scorge in lui maggior ordine, e l'ordine è propiamente il fonte e la causa della bellezza; e per rispetto che quelle cose, che son tenute più brutte, fanno parer molto più belle l'altre, per la natura degli oppositi, i quali posti l'uno a lato agli altri fanno molto meglio conoscere quel ch'ei sono. Onde fece veramente la natura, quando ella fece questo universo, quel che fanno i buoni musici quando ei compongono i loro canti, che vi mettono delle consonanze imperfette e delle discordanze; per il che le perfette paiono di poi all'orecchio, quando ei vi giugne, più dolci e più belle. E così la natura, dicono costoro, ha fatto in questo universo delle cose brutte, perchè le belle paiano dipoi e apparischino più belle altrui, quando elle si considerono. E questa è la opinione tenuta da' più la migliore circa a questa cosa. Questo modo d'operare della natura è stato senza dubbio alcuno la regola, che ha indotto il Poeta nostro a mettere in questa sua opera questo capitolo, il quale costoro tengono, come io vi ho detto, che sia tanto più basso, più piano, e per dirla così più brutto, degli altri; perchè l'opera sia più varia, e perchè ei faccia apparire i belli, più belli. Il che è stato nientedimanco fatto da lui con dottissimo e bellissimo ordine; prima, in quanto al luogo, perchè lo ha posto fra questi capitoli, ne' quali ei tratta de' peccati che son puniti in queste bolgie, che son peccati che nascono da fraude, non si potendo immaginar cosa alcuna più brutta in uno uomo, come uomo, che la fraude, con ciò sia che ella sia direttamente contro a la natura sua; e trattando di poi d'una spezie di fraude, ch'è la più brutta di tutte, per ciò che s'egli è bene brutta cosa l'adulazione, brutta la simonia e brutta la indovinazione, egli <add resp="ed">[è]</add> molto più brutto far per danari del no sì, o del sì no, come fanno i barattieri; per ciò che e' leva della via della civilità la iustizia e l'ordine, e levato l'ordine, è levata via la bellezza.</p>
<p>E questo basti, in quanto a la qualità del capitolo, per risposta di coloro che lo avviliscono tanto. Passiamo ora a la esposizione del testo, e a la interpetrazione delle parole:
<quote rend="block"><lg><l>Io vidi già cavalier muover campo,</l>
<l>E cominciare stormo, e far loro mostra,</l>
<l>E tal volta partir per loro scampo</l></lg>
<lg><l>Corridor vidi per la terra vostra,</l>
<l>O Aretini, e vidi gir gualdane,</l>
<l>Ferir torneamento, e muover giostra,</l></lg>
<lg><l>Quando con trombe, e quando con campane,</l>
<l>Con tamburi, e con cenni di castella,</l>
<l>E con cose nostrali, e con istrane;</l></lg>
<lg><l>Nè già con sì diversa cemmamella</l>
<l>Cavalier vidi muover, nè pedoni,</l>
<l>Nè nave a segno di terra o di stella.</l></lg></quote></p>
<p>Aveva racconto il Poeta nel fine del capitolo precedente, come volendo Malacoda demonio mandare alcuni de' suoi compagni attorno a questa bolgia, a guardare che nessuno de' peccatori uscissi o tutto o parte fuori della pegola, offerendo ai nostri poeti ch'egli insegnerebbono loro la via da passare più oltre, fece loro cenno. Racconta ora nel principio di questo, come egli gli vide muovere non punto con manco prestezza, ch'egli avessi già veduto muovere eserciti e di cavalli e di fanti ai cenni dati loro. La quale ubbidienza e il quale ordine considerando, qualcuno potrebbe forse dire che questa cosa, che il Poeta finge, non par punto che si convenga a uno inferno, e ch'ei non osserva in questa parte quel decoro che si conviene ai buoni poeti, essendo uno de' primi precetti della poesia, ch'ei si osservi il decoro de' tempi, de' luoghi, delle persone, e di tutte l'altre cose che s'introducono in poemi. E le ragioni loro sono queste. Se nello inferno fussi obbedienza, ei vi sarebbe principato e grado di prelatura; per ciò che la obbedienza non è altro che una esecuzione della volontà de' suoi superiori. E prelatura e principato non vi può essere; per ciò che il principato <add resp="ed">[e la prelatura]</add> sono ordinati per il governo e bene essere dello stato delle cose; e questo non conviene al regno dello inferno. Dicono dipoi, oltre a di questo, che s'ei vi fussi obbedienza, ei vi sarebbe pace; per ciò che la pace conseguita a la obedienza in quel modo che conseguita al corpo l'ombra. E questo non può essere, essendo scritto nelle sacre lettere: <foreign lang="lat">non est pax impiis</foreign>. Dicono dipoi ancora, oltre a di questo, che se nello inferno fussi grado di prelatura e di maggioranza, ei vi sarebbe ordine; per ciò che dove è grado di superiorità, è relazione e rispetto, come è fra il padre e il figliuolo, e fra il signore e il padrone e il servo; e nello inferno non può essere ordine, con ciò sia cosa ch'ei si legga nelle sacre lettere: <foreign lang="lat">in inferno nullus est ordo, sed sempiternus horror inhabitat</foreign>. A questa dubitazione rispondono i nostri teologi, che se bene nello inferno è gradi di superiorità, ei non è per questo ch'ei vi sia principato, e conseguentemente obbedienza e ordine. E questo è dichiarato e provato da loro in questa maniera. Il principato, propiamente parlando, è uno grado di eccellenza e di potenza, il quale si ritruova infra gli agenti che operono con cognizione, mediante il quale quegli che sono più nobili e più perfetti al governo indirizzono e conservono quegli che sono manco nobili e manco perfetti. E questo è dato da Dio solamente a quegli che pare a lui. Onde diceva Iacopo apostolo, che ogni podestà è da Dio; e Plutarco, che i principi sono nell'universo simulacri e immagini di Dio. E questo così fatto grado è stato ordinato da Dio nel mondo per ben essere delle cose; per ciò che e' le indirizza a la loro perfezione, e aiutandole e defendendole facilita loro il conseguirla, e dipoi le rende sicure al conservarla; onde viene avere, come voi vedete, per fine il bene. Quei gradi di superiorità adunque e quelle potenze, che non hanno per fine il bene, non sono e non si possono chiamare veramente <emph>principati</emph>. E se pure ei sono chiamati così da qualcuno, si ha a intendere equivocamente, cioè ch'ei non son simili, se non di nome; e gli effetti che nascono da loro si hanno a chiamare, a volere parlare propiamente, esecuzioni di mala volontà e impietà e confusione, che obedienza e ordine. E però voi vedete che quei principi, che non hanno per fine il bene, cioè il bene essere, lo accrescimento e il mantenimento de' loro popoli, ma il destruggergli, il tor loro lo avere e lo onore, per saziare i loro ingiusti e disonesti appetiti, son chiamati comunemente <emph>tiranni</emph>, e non principi. E se bene anche questi sono da Dio, come si legge nelle sacre lettere di Ciro, ei non son dati da Dio a i popoli per principi, ma per gastigatori de' loro peccati, come esecutori e ministri della divina iustizia. Nello inferno, tornando al proposito nostro, non è dubio alcuno che sono gradi di superiorità; per ciò che i demonii, come scrive Dionisio Areopagita e molti altri teologi, quando ei peccorono, non perderono alcuno dei loro doni naturali, ma solamente la grazia; mediante la qual cosa, tutti i detti doni, che prima avevono per fine il bene, si voltorono al male; e vi furono confermati ostinatamente dentro da 'l loro peccato. Laonde il principato e la superiorità, che era uno de' detti doni loro naturali (per ciò che ei ne caddero di tutti gli ordini, da 'l supremo insino a lo infimo), che prima era veramente <emph>principato</emph> (per ciò che gli ordini superiori influivano e illuminavano gl'inferiori, e dipoi governavano il mondo e gli uomini, avendo per fine il bene, cioè la gloria di Dio) diventò, perdendo la grazia, una <emph>tirannide</emph>. Per ciò che ella non ha più per fine il bene, ma la perdizione e la dannazione de l'uomo, odiato e inimicato da loro, per la invidia ch'eglino gli portano dello essere stato creato da Dio per riempiere le sedie donde furono cacciati eglino, e dipoi di più, per essere piaciuto a Dio di ricomperare l'uomo da poi ch'egli ebbe peccato, e non loro che son tanto più nobili per natura di lui. Non è adunque nello inferno, parlando propiamente, nè principati nè obbedienza nè ordine; ma equivocamente, per ciò che i principati dello inferno son crudelissime tirannide, perchè non hanno per fine il bene. La obbedienza è una ostinata esecuzione, e l'ordine una perpetua confusione; e così si viene, non solamente ad avere reprovata la opinione degli avversarii, ma ad avere risposto a tutti i loro argomenti. Onde si è dimostro che il Poeta, nel narrare quanto fossero quei demonii obbedienti e pronti a eseguire il comandamento di Malacoda, non ha non osservato il decoro del poema, e non ha posto nello inferno cosa disconveniente a le tenebre e a la orribilità sua. Laonde avendolo purgato da tal calunnia, passeremo ora con più metodo e più ordinatamente a la esposizione delle parole particulari del testo. <emph>Io vidi già cavalier muover campo.</emph> Questa voce <emph>cavaliere</emph> significa principalmente nella lingua nostra uno che sia onorato e che si onori per mezzo delle arme e della guerra; e in questo significato la usò il Petrarca in quella Canzone ch'egli scrisse a quel signore di casa Colonna, la quale incomincia <title>Spirto gentil che quelle membra reggi</title>; onde le disse:
<quote rend="block"><lg><l>Sopra il monte Tarpeo, Canzon, vedrai</l>
<l>Un cavalier, che tutta Italia onora.</l></lg></quote>
Significa di poi un certo grado di degnità che danno i principi ad alcuni gentili uomini, per il quale ei sono obbligati a difendere nelle loro città le vedove, i pupilli e le altre persone impotenti. Onde sono ornati da essi principi della spada e degli sproni; della spada, perchè ei difendino la iustizia; e degli sproni, perchè ei sieno stimolati e spinti al farlo senza rispetto alcuno. E questa degnità, come voi troverete nelle nostre cronache, fu già in grandissimo pregio nella città nostra; e se ne veggono ancora in alcune nostre chiese antiche le insegne di molti. Per la qual cagione son chiamati dipoi per metafora e per traslazione cavalieri tutti i gentili uomini, e gli uomini di nobile stirpe; e in questo significato la usò il Petrarca, quando disse, facendo parlar di sè, ad Amore:
<quote rend="block"><lg><l>Sì lo avea sotto l'ali mie condutto,</l>
<l>Che a donne e cavalier piacea il suo dire.</l></lg></quote>
Significa dipoi ancora certi Religiosi, ordinati da i principi in defensione della fede, come sono quei di Malta, e quei di Santo Stefano, che ha ordinato ora il nostro illustrissimo principe. Significa ancora certi ripari che si fanno per affortificazioni delle città; e ultimamente significa, largamente parlando, tutti quegli che fanno, stipendiati, il mestiero de l'arme a cavallo; e in questo significato la usò il Petrarca, quando disse: <emph>Nè per campagne cavalieri armati,</emph> cioè gente d'arme. E in questo significato la usa qui il Poeta nostro, dicendo di aver veduto già <emph>cavalieri</emph>, cioè uomini di guerra a cavallo, <emph>muovere campo</emph>. Questa voce <emph>campo</emph> è voce derivata nella lingua nostra da la latina; e significa in quella, primieramente pezzi e prese di terra, più piana e più atta a esser lavorata e coltivata, che l'altra. Onde la usarono dipoi secondariamente, per similitudine, in significare nelle città alcuni luoghi spaziosi e piani, come fu in Roma Campo Marzio; i quali luoghi sono chiamati oggi da noi vulgarmente <emph>piazze</emph>. E in questo significato di pezzi di terra atti a la cultivazione, e di pianure, la usiamo ancora oggi principalmente noi. Per luoghi atti a la cultivazione e a le semente non bisogna che io ve ne adduca altra autorità, che il parlare comune. E per luoghi piani ne avete il Petrarca, quando ei disse: <emph>O poggi, o valli, o fiumi, o selve, o campi.</emph> Ma noi la usiamo ancora in uno altro significato, che non la usarono i latini; e questo è, che noi chiamiamo ancora <emph>campi</emph> gli eserciti, e le moltitudini delle genti da guerra, quando sono insieme, cioè ragunati, per guerreggiare. E di questo voi ne avete, oltre al parlare comune e le istorie che usono così, l'autorità del Petrarca, che la usò in questo significato, quando disse:
<quote rend="block"><lg><l>Di Claudio dico, che notturno e piano,</l>
<l>Come il Menaur vide, a purgar venne</l>
<l>Di ria semenza il buon campo romano.</l></lg></quote>
E in questo significato la usa ancor qui il nostro Poeta; onde dice: Io <emph>vidi già</emph>, cioè altra volta, cavalieri <emph>muover campo</emph>, cioè cavagli e gente armata a cavallo muoversi in esercito e in schiera; e cominciare <emph>stormo</emph>, cioè strepito e romore nel muoversi; chè così significa questa voce, e l'avesti di sopra una altra volta, ma in verbo, quando disse: <emph>Ch'ode le bestie e le frasche stormire;</emph> e la usò ancora il Petrarca ne' suoi sonetti, dicendo: <emph>Ed ancor de' miei can fuggo lo stormo.</emph> <emph>E tal volta partir per loro scampo</emph>: e tal volta ne vidi partir da 'l luogo, ov'eglino si erono accampati, e ritirarsi <emph>per loro scampo</emph>, cioè per loro sicurtà, e per non portare pericolo di essere rotti da i nemici per essere in luogo non molto forte.
<quote rend="block"><lg><l>Corridor vidi per la terra vostra,</l>
<l>O Aretini; e vidi gir gualdane,</l>
<l>Ferir torneamenti, e muover giostra.</l></lg></quote>
<emph>Corridori</emph>, o <emph>scorridori</emph> (chè l'una e l'altra voce si truova ne' nostri antichi) erono chiamati da loro certi i quali andavano innanzi a la massa del campo, per scoprire paese e per vedere se il cammino era sicuro, e parte ancor per saccheggiare e predare. E ne avete l'autorità del Villano, il quale dice nel settimo delle sue Istorie queste parole: <emph>stando l'oste degli Aretini a Montevarchi, scorsero certi scorridori insieme con gli usciti di Firenze insino a S. Donato in collina, ardendo e guastando case e capanne, e menandone prede e prigioni</emph>. Le quali cose tutte dice il Poeta che vide, perchè furono ne' tempi suoi nella guerra che ebbono i Fiorentini con gli Aretini per cagione di messer.... vescovo e tiranno d'Arezzo. <emph>E vidi gir gualdane</emph>. <emph>Gualdane</emph> vogliono dire schiere; e in questo significato troverete usata questa voce da 'l Villano, e particularmente quando ei tratta delle bandiere che furono ordinate per ordinanza del popolo, che si chiamavan <emph>gonfaloni</emph>, come sono: Lione rosso, Drago, Ruote, e va' discorrendo; dove il Villano dice ch'ei ne fu ordinata, oltre a quelle de' gentili uomini, ancora una per i plebei, nella quale eran dipinti una moltitudine di rubaldi (intendendo per <emph>rubaldi</emph> venturieri, e quegli che vanno dietro a i campi per rubare, chiamati vulgarmente <emph>saccomanni</emph>) che giucavano e scherzavano <emph>in gualdana</emph>, cioè in schiera. <emph>Ferir torneamenti e muover giostra.</emph> <emph>Torneamenti</emph> e <emph>giostre</emph> sono due spezie di giuochi militari, ordinati da i maestri dell'arte militare per esercitare in quegli gli uomini, acciò che ei si facessino, non solamente più atti ed espediti a menar le mani negli affrontamenti e nelle giornate a' tempi della guerra, ma deponessino la paura e diventassino più animosi. E infra l'una e l'altra sorte di giuoco militare è questa differenza, che ne' <emph>torneamenti</emph> si piglia uno numero di guerrieri a cavallo, tanto da l'una banda quanto da l'altra; e messisi in ordinanza a rincontro l'uno de l'altro in uno campo aperto e libero, com'ei sentono il cenno destinato e dato loro, si vanno a ferire con le lance, e dipoi con gli stocchi, a la libera l'uno l'altro senza alcuna distinzione; sì come se ne fece già uno nella nostra piazza ducale, quando si riebbe Pisa (e però il Poeta dice: <emph>ferir torneamenti</emph>; e nelle <emph>giostre</emph> si combatte a solo a solo, correndo l'uno incontro a l'altro lungo una tela ch'è pel mezzo del campo, con una lancia che non è da ferire. E però il Poeta, che parla sempre consideratissimamente, disse: <emph>muover</emph> giostra, e non <emph>ferire</emph>, come de' torneamenti. Questo giuoco, come voi troverrete ne' libri de' romanzi, e nel proemio che fa lo Alamanno al suo Girone, si è usato sempre, e si usa ancora oggi assai in Francia, e nelle parti occidentali, tenendo cosa onorata superare l'uno l'altro in giostra senza ferirsi o ammazzarsi. Onde è nato da lui questo verbo <emph>giostrare</emph>, che si usa metaforicamente per ciascheduno che, emulando uno altro in qualsivoglia facultà, cerca di superarlo; onde disse il Petrarca di Virgilio, che pare che emulassi Omero: <emph>E il Mantovan che di par seco</emph> GIOSTRA.
<quote rend="block"><lg><l>Quando con trombe, e quando con campane,</l>
<l>Con tamburi, e con cenni di castella,</l>
<l>E con cose nostrali e con istrane:</l></lg>
<lg><l>Nè già con sì diversa cemmamella</l>
<l>Cavalier vidi muover, nè pedoni,</l>
<l>Nè nave a segno di terra o di stella.</l></lg></quote>
Tutti questi strumenti, che racconta il Poeta, si usono per fare cenno nel muovere eserciti o di cavagli o di fanti, e negli altri esercizii militari che egli ha racconti. Ai quali egli ha soggiunto, parlando del muovere delle navi, <emph>stella</emph>; perchè non è cenno di suono o di romore, ma di apparimento, usando molte volte i navicanti muoversi al nascere di qualche stella particulare. E insino a qui voglio che noi leggiamo oggi del testo. Dove il Poeta, se voi considerate bene, non fa altro che avvilire e rendere brutto ed odioso il cenno che usò Malacoda demonio a far muovere quei demonii, che voi sentiste nel capitolo passato ch'ei mandò attorno ad aver cura che alcuno de' peccatori non uscissi fuori della pece bollente. Il che è fatto da lui con tanta esagerazione di dire, che aveva ben veduto muovere eserciti e cominciar torneamenti, giostre, e muover navi, ma non giammai con sì diversa <emph>cemmamella</emph>, cioè suono e cenno, pigliando <emph>cemmamelle</emph> (che son certi bacinetti di rame, d'ottone o d'altri metalli, che percotendosi l'uno ne l'altro rendono un certo suono) universalmente per ogni suono; per mostrare con la bruttezza del cenno, al quale si mossono questi demonii gastigatori di questi barattieri, quanto è vile e brutto il pensiero e il concetto che muove e induce gli uomini a fare con la lor bocca sì brutti e sì osceni segni, cioè del no sì, e del sì no per danari, e far della sua bocca, che doverebbe essere un fonte di verità, un sepolcro e una cloaca di bugie per corromper la iustizia; cosa disconveniente all'uomo per la bruttezza e viltà sua. Son bene ancor contro a la natura de l'uomo e a l'ordine della iustizia i latrocinii, le usure, gl'inganni e tutte le violenze che si usono contro al prossimo nello avere; ma elle hanno pure un certo che di animosità e di forza, che fa che simili uomini si possono almanco agguagliare a fiere. Ma questo modo d'ingannargli tiene tanto del dappoco e del vile, che io non saprei per me che mi dire di quei cotali, se non che, come dice il Poeta, che aveva ben veduto muovere eserciti e incominciare giuochi ed esercizii militari, ma non con sì diverso e strano cenno; chè io ho ben veduto cercare di cavare in varii modi danari della scarsella d'altri e mettergli nella sua, ma non già con modi sì nefandi e sì vili, quanto è il non osservare la sua parola; costume tanto disconveniente agli uomini, che chi lo usa non è quasi reputato uomo, ma è fatto di lui niuna o pochissima stima. E qui sia fatto fine al ragionamento nostro di oggi.</p></div3>
<div3 type="capitolo"><head>LEZIONE DUODECIMA <add resp="ed">[vv. 13-141]</add></head>
<p><quote rend="block"><lg><l>Noi andavam con gli dieci demoni,</l>
<l>Ahi fiera compagnia! ma nella chiesa</l>
<l>Co' santi, ed in taverna co' ghiottoni.</l></lg></quote></p>
<p><add resp="ed">[13-15]</add> Gran forza ha negli uomini, ascoltatori nobilissimi, la conversazione e il dimesticarsi e praticare più con una sorte di uomini, che con un'altra, se bene ei son tutti d'una spezie medesima; e massimamente ne' giovani, che si lascion piegar facilmente da le passioni e da gli affetti. Il che considerando, il Sapiente disse: <foreign lang="lat">cum sancto sanctus eris, et cum perverso perverteris</foreign>, giudicando ch'ei sia quasi impossibile, che tu non pigli di quei costumi che hanno quegli con chi altrui conversa giornalmente. La qual sentenzia approvando il vulgo ne ha cavato questo corollario e questo detto, che chi vuol conoscere uno uomo consideri con chi ei pratica intrinsicamente. Le cagioni per le quali abbia ne l'uomo cotal forza, come si è detto, la conversazione, sono principalmente queste quattro: lo essere l'uomo agente libero; lo essere stato fatto da la natura attissimo a imitare tutto quello ch'ei vede; il dilettarsi della imitazione; e l'essere inclinato a la emulazione. L'uomo è agente libero. Di due maniere, dice il Filosofo nella sua <title>Metafisica</title>, sono gli agenti: agenti necessarii, e agenti liberi. Agenti necessarii sono quegli che son determinati da la natura a un contrario solo, e non posson fare ch'ei non operino secondo tal determinazione, come è per grazia di esempio il fuoco e gli animali; laonde il fuoco non può fare ch'ei non arda le cose atte ad ardere, nè lo animale ch'ei non seguiti quel ch'egli appetisce. Agenti liberi son quegli che non son determinati più a un contrario che a l'altro, come è l'uomo; onde può, per grazia di esempio, il medico medicare e non medicare, nè farà mai nè l'uno nè l'altro, insino che la volontà libera ch'egli ha non lo determina a l'uno de' due contrarii. Onde soggiugne il Filosofo, che gli agenti necessarii operono per natura, o per essere guidati e menati da lo appetito; e l'uomo per volontà, e per ragione che consiglia la volontà nel determinarsi. Vede lo animale assetato l'acqua, e subito è menato da lo appetito a prenderla, senza potere fargli resistenza e astenersi. Vede l'uomo assetato ancora egli l'acqua; e perchè ella è obbietto conveniente a spegnergli la sete, l'appetisce; e quello ch'è ancor più, non può far ch'ei non l'appetisca, come gli altri animali, perchè è animale ancora egli; ma ei non è già menato e spinto per forza da esso appetito a prenderla, come loro. E questo è, perchè egli ha la volontà che gli è superiore; e bisogna ch'ella sia ella che lo deliberi al pigliarla o no. E ne potete vedere lo esempio in uno temperato, che trovandosi assetato, e consigliandosi in lui la volontà con la ragione, e mostrandole la ragione ch'ella gli farebbe male, repugna con la sua potenza a la forza dello appetito, ed elegge il non bere. E questa potenza di eleggere o il bene o il non bene è quella che i nostri teologi chiamano libertà d'arbitrio; e in questa, perchè ella è libera, consiste il peccare, e il non peccare, ed eleggere il bene, e, se non eleggere il male (perchè il male, come male, non può essere voluto da la nostra volontà, essendo lo obbietto suo naturale il bene), almanco il consentirlo, non resistendo com'ella potrebbe a lo appetito. E questa è la prima cagione; cioè, per esser l'uomo agente libero, e che opera per volontà e per elezione, e non per natura, può pigliare quei costumi, o buoni o rei, che più gli aggradano. La seconda cagione, per la quale può tanto ne l'uomo la conversazione, è perchè egli è stato fatto da la natura atto e in potenza, più che qual si sia altro animale, a imitare tutto quel ch'ei vede fare, insino a l'azioni e le voci degli animali e i canti degli uccelli, e a mettere in esecuzione, pur ch'ei non sia impossibile, tutto quel ch'egli ode dire. E di questo può esser capace chiunche vuole, con la cognizione del senso; la quale dice il Comentatore ch'è ne' primi gradi della certezza, avvertendo che i bambini, com'ei cominciono ad aver punto di cognizione, cominciono a imitare per quanto ei possono quel ch'ei veggono, ridendo quando ei veggono ridere, e facendo quei cenni con le mani, ch'ei veggono fare agli altri; e così vanno dipoi, nel crescere, imparando tutto quel ch'ei fanno per mezzo della imitazione. Quanto dipoi a mandare a esecuzione quel ch'ei sentono dire, ne rendono testimonianza le scienze; le quali imparando egli dai precettori per via dello audito, chiamato per tal cagione da 'l Filosofo <emph>il senso della disciplina</emph> (come è chiamato ancora egli medesimamente da lui <emph>animale capace di disciplina</emph>), manda a esecuzione quello ch'egli ode. Se l'uomo è adunque, e mediante la mente e lo ingegno, e mediante l'abitudine del corpo e la disposizione e attitudine delle membra, e particularmente delle mani (le quali, per essere attissime a far tutte quelle cose che son fattibili, son chiamate dal Filosofo <emph>organo e strumento di tutti gli strumenti</emph>), è tanto disposto e in potenza a la imitazione (e quella potenza che non si riduce mai in atto non è potenza), egli è di necessità che l'uomo, sospinto da la forza di essa potenza, sia vago e desideroso e inclinato a la imitazione. La terza cagione, per la quale possa tanto ne l'uomo la conversazione, è per il diletto ch'ei prende della imitazione, della quale ei piglia tanto piacere e tanto contento nello animo, quanto di qual si voglia altra cosa. E questo è provato da Aristotile nella <title>Poetica</title> efficacissimamente per mezzo della poesia e della pittura. Per mezzo della poesia, dicendo che molti casi, i quali, se l'uomo gli vedessi in fatto e realmente, lo spaventerebbono, e darebbongli, per la crudeltà loro, orrore e dispiacere, imitati e recitati con l'arte che si ricerca in una tragedia, gli danno diletto e piacere; e se bene le tragedie commuovono a la compassione e al pianto, quello affetto e quelle lacrime hanno con seco alquanto di dolcezza e di piacere. E per mezzo della pittura è provata da lui cotal conclusione nel modo medesimo, dicendo che molte cose che non solamente, veggendole realmente e in fatto, non piacciono a l'uomo, <add resp="ed">[ma gli dispiacciono]</add>, come sono per grazia di esempio le botte e altri simili animali schifi, imitati nella pittura lo dilettano. E questo non nasce, come si è detto, per altro se non per averlo fatto la natura, ch'ei prenda diletto della imitazione. La quarta e ultima cagione di questo effetto è la emulazione. Per notizia della qual cosa voi avete a sapere, che infra molti altri affetti che ha lo uomo per natura, come sono desiderare di vivere, di sapere, di essere ricco, o almanco non mancar delle cose necessarie, egli desidera ancora di vincere, e conseguentemente di superare e trapassare, nelle cose ch'ei si travaglia, i suoi concorrenti e i suoi rivali. E questo affetto e questo desiderio è quel che noi chiamiamo <emph>emulazione</emph>; e può tanto nello uomo, che disputando Quintiliano ove sia meglio insegnare a' fanciugli, o in casa o nelle scuole pubbliche, dice ch'ei fanno di gran lungo maggior frutto nelle scuole; con ciò sia cosa ch'ei possa e muovagli molto più il vedere i loro coetanei e i loro pari esser lodati d'imparare bene, che non fanno i documenti e le parole del maestro. E tutto nasce da la emulazione, mediante la quale ei si sforzono, s'ei non possono superare gli altri, almanco di non essere loro inferiori. E questa sentenzia è stata tanto approvata da 'l volgo, ch'ei ne ha fatto quella degnità e quel proverbio, ch'ei muovono molto più gli esempli, che le parole.</p>
<p>Non è adunque maraviglia, per le cagioni che voi avete udito, se la conversazione ha tanta forza negli uomini, che chi si dimestica e pratica del continovo con gli uomini buoni, e che vivono moralmente, piglia de' loro costumi; e chi conversa con i malvagi, faccia il medesimo; onde dicessi il Sapiente, come io vi dissi in principio: tu diventerai co' santi santo, e con i perversi perverso. E se qualcuno dicessi, che tal cosa par bene verisimile nel bene, ma non già nel male, con ciò sia cosa ch'ei non pare cosa conveniente che uno si sforzi e s'ingegni di vincere gli altri in male operare; si risponde a questo, che nel conversare lungamente con i malvagi si fa uno abito di sorte, e per lo esemplo e per le persuasioni loro, che il male apparisce, se non bene, almanco comportabile e sensibile, o non male. E se voi volete vedere quanto questo sia vero, avvertite che quegli che son per lungo abito confermati ne' vizii, mutono loro i nomi. Onde chiameranno la crudeltà e il soperchiare gli altri uomini, valenteria; l'avarizia ed il fare quel d'altri per modi illeciti suo, dassaezza; astuzia lo ingannare altri, e va' discorrendo; cosa tanto perniziosa e dannevole al consorzio umano, che M. Catone, veggendo a' tempi suoi essere venuto Roma a questo termine di aver posto a' vizii nomi di virtù, se ne doleva acerbissimamente, come mostra Salustio in quella orazione ch'ei racconta che fece nel Senato. Debbono adunque gli uomini avvertir molto bene di che sorte son le persone con le quali ei pigliono dimestichezza e conversazione, e massimamente i giovani (che oltre a l'esser facili a pigliare ogni piega, hanno per costume, come dice il Filosofo nella <title>Retorica</title>, di creder facilmente a ognuno, e non pigliar sospetto di avere a essere ingannati, giudicando che ognuno sia semplice e senza fraude, come son la maggior parte di loro); poi che la conversazione de' buoni giova tanto, e quella de' malvagi nuoce e ne' costumi e nella fama; ne' costumi, perchè, come si è detto, egli è quasi impossibile non diventare co' buoni buono, e co' malvagi malvagio; e nella fama, perchè dagli uomini, con chi altrui conversa, si fa, come io dissi di sopra, giudizio chi egli è. E perchè egli è impossibile, chi vuole vivere in compagnia degli altri uomini, di non avere a conversare e praticare a le volte, per i casi che occorrono, con qualcuno di costumi e di mala fama, si debbe quando egli occorre, per non ne cavare nocumento in quanto a' costumi, conversar con loro solamente quel tanto ch'è di necessità; e perchè ei non ti offendino nella fama, ne' luoghi e a' tempi convenienti, acciò che altrui possa rispondere e mostrare, a chi ti biasimassi, di averlo fatto, constretto da la necessità. E questo documento ne è dato da 'l Poeta nostro artificiosissimamente in questi versi:
<quote rend="block"><lg><l>Noi andavam con gli dieci demoni,</l>
<l>Ahi nera compagnia! ma nella chiesa</l>
<l>Co' santi, ed in taverna co' ghiottoni.</l></lg></quote>
Per ciò che camminando insieme co' demonii, mandati da Malacoda a torno a questa bolgia, si scusa con chi volessi biasimarlo di cotal compagnia, non di non la conoscere (e per tal cagione la chiama <emph>fiera</emph>), ma di farlo per necessità del luogo e del tempo. E lo fa con questo detto, ch'è quasi un nostro proverbio, che in chiesa si conversa co' santi, e nelle taverne co' ghiotti. Per ciò che questa voce <emph>taverna</emph> significa nella nostra lingua, propiamente parlando, que' luoghi dove si va per crapulare e per scherzare un po' con Bacco; e però si chiaman <emph>ghiottoni</emph> quegli che vi praticono e che vi usono continovamente, come si chiamon per il contrario <emph>santi</emph> quegli che uson continovamente <add resp="ed">[nelle chiese]</add>. E se qualcuno le chiama qualche volta <emph>osterie</emph>, egli è detto impropiamente; perchè <emph>osterie</emph> son propiamente quelle che danno ricetto a chi non ha dove tornarsi, e che noi chiamiamo per altro nome <emph>alberghi</emph>, e l'arte di quei che lo fanno, <emph>albergatori</emph>. Aggiugne messer Piero, figliuolo del Poeta, nel suo <title>Comento</title>, a quel che noi abbiamo detto, questo: che avendo narrato il Poeta con che turpi e brutte arti si fanno cenno l'uno a l'altro nello inferno i demonii, e quanto sieno osceni i loro costumi, pone di poi questo detto: <emph>co' santi in chiesa e co' ghiotti in taverna</emph>, per mostrare quanto conferisca e quanto abbia forza, circa a' costumi, la buona o la mala qualità de' luoghi. Con ciò sia cosa che ne' luoghi onorati e stimati si abbia, per un certo rispetto che ordinariamente vi è, gran riguardo di farvi cose disconvenienti e indegne di loro; e per il contrario ne' luoghi vili e inonesti, per una certa licenzia ch'eglino hanno in loro, non si ha riguardo a farvi publicamente molte cose turpi e degne di biasimo. E tutto questo, secondo me, è fatto da 'l Poeta per avvertire gli uomini, che si guardino il più ch'ei possono di praticare in luoghi simili, vergognandosi, acciò che quando egli è pur loro necessario qualche volta andarvi, se ne partino il più presto ch'ei possono. Al quale proposito mi sovviene un bellissimo tratto, che disse già Castruccio da Lucca, uomo notissimo per la fama delle opere ch'egli fece, a un suo nipote. Passando un dì Castruccio, andando a spasso per Lucca, per una strada dove stavano certe meretrici, uscì per sorte di casa d'una di loro un suo nipote, appunto quando Castruccio era dirimpetto a la porta; laonde, veggendolo quivi, diventò rosso come un panno lucchesino per la vergogna. Della qual cosa accorgendosi Castruccio, lo chiamò e dissegli: nipote mio, non ti vergognar più quando tu esci di simili luoghi, ma vergognati quando tu vi entri. Onde si vede manifestamente, se il Poeta ha racconti questi costumi tanto brutti, che usano i demonii nello inferno, che molti dicono ch'ei doveva lasciar di porre in questa opera, egli lo ha fatto per far conoscere agli uomini, che costumi si usano e s'imparano ne' luoghi infernali, cioè viziosi e degni di biasimo; e per non lasciar indietro nessuna cosa di quelle che abbino a far parer vera, e a dare energia e forza a questa sua finzione; e per esser necessario, a chi scrive cose morali, trattare qualche volta così delle cose inoneste e turpi, come delle oneste e lodevoli.
<quote rend="block"><lg><l>Pure a la pegola era la mia intesa,</l>
<l>Per veder della bolgia ogni contegno,</l>
<l>E della gente ch'entro vi era incesa.</l></lg></quote>
<add resp="ed">[16-18]</add> E questo è uno altro bel documento <add resp="ed">[che]</add> ne dà ancora ai lettori il Poeta in questi versi, che quando egli occorre pure altrui andare e conversare per qualche necessità in luoghi disonorati e biasimevoli, che attenda solo a far quello per che egli vi va, e non si dimestichi se non quel tanto ch'ei non può schifare con quelle persone che vi praticono; come mostra qui che facessi il Poeta, il quale passando per questa bolgia solamente per conoscere il vizio di quei che vi son puniti, dice che benchè ei gli convenissi andare alquanto in compagnia di quei demonii che stavano a torno a quella, <emph>pure</emph>, cioè ma <add resp="ed">[con]</add> tutto questo, la mia mente era <emph>intesa</emph>, cioè intenta e indiritta, a <emph>vedere</emph> e conoscere le genti che vi erano <emph>incese</emph> e infocate dentro, cioè la qualità de' loro vizii.
<quote rend="block"><lg><l>Come i delfini, quando fanno segno</l>
<l>A' marinar con l'arco della schiena,</l>
<l>Che si argomentin di campar lor legno;</l></lg>
<lg><l>Talor così ad alleggiar la pena</l>
<l>Mostrava alcun de' peccatori il dosso,</l>
<l>E nascondeva in men ch'ei non balena.</l></lg></quote>
<add resp="ed">[19-24]</add> Bella e artifiziosa è certamente questa comparazione, che usa qui il Poeta, nel descrivere come questi barattieri cavavano spesso fuori della pegola bollente, per refrigerarsi alquanto, la testa o qualche altro membro, assomigliandoli a' delfini, che cavono ancora eglino spesso la testa o il dosso fuori dell'acqua del mare, e massime quando egli è per avere fortuna. Ma a volere vedere la sua bellezza e conoscer la sua forza, fa di mestier sapere, come avendo trattato il Filosofo, in uno de' suoi <title>Parvi naturali</title>, che cosa sia la vita e la morte in quelle cose che ne son capaci, e avendo dimostro che gli animali vivono solamente tanto quanto eglino hanno facultà di potere espirare e respirare, fece uno trattato, che cosa fusse la espirazione e la respirazione Nel quale egli mostra, com'ella è una facultà di tirar dentro di sè dell'aria, e dipoi ripignerla fuora, data da la natura agli animali più perfetti, che son quegli che non mancon di sentimento alcuno, e che hanno sangue e polmone, per refrigerazione e mantenimento del calore naturale. Imperò che egli è in questi così fatti animali, mediante il sangue e il cuore, tanto grande, che s'ei non fusse rinfrescato continovamente da l'aria che tirono a loro, a guisa di mantici, i polmoni, e riscaldata ch'ella è, la rimandono fuori, e tironne nuovamente dell'altra, egli consumerebbe sè stesso, e lo animale morrebbe. E però vivon solamente tanto gli animali (io non parlo di quei che stanno sotto l'acqua, perchè si servon di quella in cambio d'aria, ma di quegli che stanno sopra la terra e nell'aria) quanto ei posson respirare. E perciò chi potessi vedere nel ventre della madre uno embrione (che così chiamano i filosofi uno corpo umano innanzi ch'ei sia introdotta in lui l'anima sensitiva, e ch'ei vive solamente d'anima vegetativa come le piante), quando ei comincia a vivere di vita d'animale, vedrebbe che la prima cosa ch'ei fa, egli inspira, cioè tira dentro di sè l'aria; così come l'ultima ch'ei fa quando ei muore, egli espira, cioè manda fuori di sè l'aria, e non ne ripiglia più; chè s'ei potessi ripigliarne più, ei non morrebbe. La qual cosa procede da due cause; l'una delle quali è violenta, e questa si è qualche infermità che impedisce tale operazione per via di suffocazione o d'altri impedimenti; o ella è naturale, e questa è la vecchiezza, la quale dissecca tanto e raffredda con la siccità e frigidità sua i polmoni, ch'ei non posson più dilatarsi o ristringersi, e conseguentemente tirare a loro dell'aria, e rimandarla fuori. E questa è propiamente morte naturale; come mostra nel luogo allegato di sopra il Filosofo. Vivono adunque solamente tanto gli animali che hanno sangue e polmoni, quanto ei possono inspirare e spirare. Ma infra questi se ne ritruovono alcuni, e questi sono animali d'acqua, che per avere i polmoni con poco sangue e pieni di concavità, ch'ei tirono a loro in una volta sola tanta aria, ch'ella pena un gran pezzo a riscaldarsi, di sorte ch'ei l'abbino a ripigner fuori. E questi per tal cagione possono stare maggior quantità di tempo, che non possono gli altri, in luogo ove non sia aria, come è sotto l'acqua; ma non già sempre, ch'ei si suffocherebbono ancora eglino. E infra questi sono il vecchio marino, il coccodrillo, il delfino e molti altri. Onde dice Aristotile, ch'ei si è trovato, osservandogli, ch'ei dormono col capo fuori dell'acqua. Essendo adunque il delfino uno di quegli animali che respirano, e avendo i polmoni con poco sangue, e fistolosi e pieni di concavità, vive e sta gran tempo sotto l'acqua. Ma ei non può già starvi sempre; e per tal cagione, ogni volta ch'ei vuol respirare, ei si vede cavare il capo e la schiena fuori dell'acqua, ma molto più ne' tempi che il mare è per avere fortuna. E questo avviene, perchè innanzi che la fortuna apparisca manifestamente, cominciono a uscire del fondo del mare, cioè della terra, molte esalazioni, che son poi quei venti che turbono il mare; dai quali affannati detti delfini, bisogna ch'ei respirino più spesso. E però appariscono ed escono più spesso fuori dell'acqua, ch'ei non sogliono, avvenendo a loro, come fa ancora a noi quando siamo in qualche luogo pieno di vapori, o che noi ci moviamo più che il solito, ch'ei ci bisogna ancor similmente respirar più spesso che il solito. E da questo vedersi in un tempo, più che in uno altro, mostrarsi fuori dell'acqua per la cagione detta, hanno per la lunga esperienza conosciuto i marinari ch'ei significono fortuna. A questi delfini assomigliando adunque il Poeta questi barattieri, che uscivano ancora eglino fuori della pegola bollente, dice ch'ei facevono come i delfini, quando ei fanno segno a' marinari col mostrare fuori dell'acqua la schiena (la quale per essere gibbosa apparisce più che la testa), che <emph>si argomentino</emph> di salvare e loro e la nave, cioè si sforzino e s'ingegnino. Per ciò che se bene questa voce <emph>argomenti</emph> significa propiamente quelle ragioni che usono quei <add resp="ed">[che]</add> disputono in confutare l'opinione de gli avversarii e provare la loro, ella si usa ancor per lo ingegno e per le forze; onde disse il Petrarca:
<quote rend="block"><lg><l>Io vidi Amor con tutti i suoi argomenti</l>
<l>Muover contro a colui di chi io ragiono.</l></lg></quote>
<add resp="ed">[25-39]</add> Dopo questo seguita il testo:
<quote rend="block"><lg><l>E come a l'orlo dell'acqua d'un fosso</l>
<l>Stan li ranocchi pur col muso fuori,</l>
<l>Sì che ei celano i piedi e l'altro grosso;</l></lg>
<lg><l>Sì stavan d'ogni parte i peccatori;</l>
<l>Ma come ei s'appressava Barbariccia,</l>
<l>Così si ritraean sotto i bollori.</l></lg>
<lg><l>Io vidi, ed anco il cor me ne accapriccia.</l>
<l>Uno aspettar così, come egli incontra</l>
<l>Che una rana rimane, e l'altra spiccia;</l></lg>
<lg><l>E Graffiacan, che gli era più di contra,</l>
<l>Gli arroncigliò le impegolate chiome,</l>
<l>E trassel su, che mi parve una lontra.</l></lg>
<lg><l>Io sapea già di tutti quanti il nome,</l>
<l>Sì li notai quando furono eletti.</l></lg></quote>
Seguitando il Poeta di descrivere come questi peccatori, per non potere sofferire di star continovamente sotto la pegola bollente, cavavano spesso fuori il capo, usa (per stare in proposito) due comparazioni di due altre sorti di animali di terra e di acqua; che per non potere ancora eglino, per le cagioni dette di sopra, stare sempre sotto l'acqua, escono ancora eglino spesso fuori di quella, o almanco cavano fuori il capo; e questi sono i ranocchi e le lontre. Onde dice ch'eglino stavano da ogni banda, cioè per tutta la bolgia, in quella maniera che stanno spesse volte i ranocchi nell'acqua intorno a l'orlo e a le ripe d'un fosso, <emph>col muso fuori</emph>, e con tutto il restante del corpo <emph>celato</emph> ed ascosto sotto l'acqua. Ove è da notare che questa voce <emph>muso</emph> si dice nella lingua nostra propiamente solo di certi animali che hanno la faccia aguzzata, come sono le bertucce, i cani, i porci e simili, e particularmente i ranocchi; e dipoi chiamiamo ancora, per traslazione, <emph>muso</emph> quel di certi uomini che lo hanno ancora eglino similmente aguzzato. E a guisa di questi ranocchi con la faccia fuora, dice che stavano fuori della pegola questi peccatori, insino a tanto che Barbariccia o qualcuno altro di que' demonii s'appressava loro; ma che, come uno ne appariva, ch'ei si rituffavan <emph>sotto i bollori</emph>, cioè sotto la pegola bollente, per paura de' loro uncini. Con uno de' quali, stando egli così, dice ne vedde <emph>arroncigliare</emph> uno da Graffiacane demonio, cioè rinvolgergli ne' capegli il suo uncino, e tirarlo fuori della pegola, a guisa che è tirato un pesce fuori dell'acqua da una lontra. La lontra è ancora ella uno animale di terra e d'acqua; di terra, perchè ha bisogno di respirare perchè ha sangue e polmoni; e d'acqua, perchè si pasce per lo più di pesci. Laonde entra sotto l'acqua e stavvi tanto ch'egli pigli qualche pesce; e preso ch'ella lo ha, ella lo cava dell'acqua, e vienlo a mangiare in terra. E in questo modo dice il Poeta che vedde trar fuori d'essa pegola uno peccatore da Graffiacane demonio, avendolo preso pe' capegli col suo uncino; soggiugnendo (poi ch'egli ha detto, per avere replicato il nome di due di quei demonii, che sapeva bene il nome di tutti) sì ed in tal modo gli <emph>notò</emph> e se gli scrisse nella memoria, quando ei furono <emph>eletti</emph> e scelti, come egli dice nel capitolo passato, da Malacoda per mandargli in loro compagnia. La qual cosa è fatta da lui, per darne questo ammaestramento: che chi viene per qualche occasione in cognizione di uomini che sieno di mala mente, debbe notargli e mandargli bene a la memoria, per non si travagliar più con loro, se la necessità non gli strigne; poichè ei nuoce tanto, come noi vi mostrammo di sopra, la conversazione de' malvagi. Seguita dopo questo il Poeta, e dice che quando questo peccatore fu cavato così fuori della pegola, che tutti gli altri gridavano a uno altro demonio, che gli era appresso, che gli ficcassi gli ugnoni adosso, di sorte ch'eglino gli levassino il cuoio e la pelle. <add resp="ed">[43-54]</add> Per il che gli venne voglia di saper chi egli era, onde ne domandò Virgilio; il che facendo Virgilio, gli rispose il peccatore:
<quote rend="block"><l>Io fui del regno di Navarra nato.</l>
<lg><l>Mia madre a servo d'un signor mi pose,</l>
<l>Che mi avea generato di un ribaldo,</l>
<l>Distruggitor di sè e di sue cose.</l></lg>
<lg><l>Poi fui famiglia del buon re Tebaldo:</l>
<l>Quivi mi posi a far baratteria,</l>
<l>Di che rendo ragione in questo caldo.</l></lg></quote>
Questo peccatore fu, secondo che racconta lo Imolese, uno spagnuolo chiamato Ciampolo, nato nel regno di Navarra d'una cortigiana e d'uno uomo vile, chiamato da lui giustamente <emph>ribaldo</emph>, perchè, morta lei che gli dava le spese, e destrutto e consumato tutto il suo avere, s'impiccò per la gola. Ed essendo stato acconcio da la madre in Corte a servizio d'un gran maestro, andò per tal mezzo a servizio del re Tebaldo, cognominato per le virtù sue, come lo chiama ancora egli, <emph>buono</emph>, che regnò in Navarra circa al 1270; ov'ei si diede finalmente tutto a la baratteria, cioè a far mediante il favore del Re, appresso del quale ei venne in assai buon grado, del sì no, e del no sì, cioè del giusto ingiusto, e de l'ingiusto giusto: della qual cosa ei dice che <emph>rende ragione</emph> e paga il debito nel <emph>caldo</emph> e nel bollore di quella pegola. Dopo la qual cosa il Poeta racconta, come gli furon fatti da alcuni altri demonii molti altri strazii; il che è fatto da lui per dimostrare quanto questi violatori della iustizia sien poi finalmente odiati da ciascuno. E dipoi racconta il Poeta nel testo (il quale è tanto facile ch'ei sarebbe un perder tempo lo stare a esporlo), come uno di quei demonii si volse a Virgilio, e gli disse che s'ei voleva saper da lui altro, che ne lo dimandasse innanzi ch'ei facessino di lui maggior strazio. Per il che Virgilio gli dimandò, s'ei sapeva che sotto la pegola fusse alcuno che fusse <emph>latino</emph>, intendendo per <emph>latino</emph> Italiano. <add resp="ed">[79-90]</add> Ed egli, da poi ch'ei si ebbe doluto alquanto dello essere così maltrattato da quei demonii, disse che si era poco innanzi partito da uno chiamato Fra Gomita,
<quote rend="block"><lg><l>Quel di Gallura, vasel d'ogni froda,</l>
<l>Che ebbe i nimici di suo donno in mano,</l>
<l>E fe' lor sì che ciascun se ne loda;</l></lg>
<lg><l>Danar si tolse, e me lasciò nel piano.</l></lg></quote>
soggiugnendo di più:
<quote rend="block"><lg><l>Usa con esso Donno Michel Zanche</l>
<l>Di Logodoro; ed a dir di Sardigna</l>
<l>Le lingue lor non si sentono stanche.</l></lg></quote>
Questo Fra Gomita, dice lo Imolese che fu Sardo; e fu auditore e luogotenente di un messer Nino, giudice del Giudizio di Gallura nella isola di Sardigna, nel tempo che la tenevano i Pisani. I quali, da poi ch'ei l'ebbono acquistata nel 1118, la divisono in quattro parti, chiamate da loro <emph>Giudizii</emph>, per ciò che in ciascuna era tenuto da loro uno che amministrava giustizia. E questi seggi furon chiamati da loro Logodoro, Arborea, Calari e Gallura. E di questo essendo luogotenente questo Fra Gomita, diventò grandissimo barattiero; per ciò che ei non era cosa alcuna ch'ei non facessi per danari. Onde lasciò per danari insino a certi nimici del Giudice messer Nino che lo teneva in quel luogo; per il che egli fu impiccato da lui. Michele Zanche fu ancora egli, secondo che narra lo Imolese, di Sardigna, ma del seggio di Logodoro. Al quale grado ei pervenne dopo la morte del re Enzo, figliuolo naturale di Federigo imperadore, per essere stato suo auditore; nel quale grado egli diventò per mezzo della baratteria tanto ricco, ch'egli s'imparentò con messer Branca Doria Signor di Genova; da 'l quale, come si tratta nello ultimo capitolo di questa Cantica, egli fu per i suoi mali portamenti finalmente ucciso. E tutti questi dice questo spirito che non reston mai di ragionare delle cose di Sardigna, ov'ei vissero tanto felicemente; il che è dato loro per pena, non essendo, come dice altrove il Poeta, maggior dolore, che ricordarsi del tempo felice nella miseria.</p>
<p><add resp="ed">[139-141]</add> Dopo questo, questo spirito per la paura di certi demonii che venivano verso lui, rompe il ragionamento; e usa uno inganno, il quale il Poeta racconta nel testo, il quale può intendere da sè stesso ciascun che vuole; e in questo consuma tutto il restante di questo capitolo. Il che è fatto da lui per mostrare che questi barattieri stanno sempre con l'arco teso per ingannare chi ha a travagliare con esso loro. Il testo è, come io dico, tanto facile, che sarebbe un perder tempo a me e uno infastidir voi lo stare a dichiararlo. Nè manco hanno ancor bisogno di essere interpretate le parole, sì son chiare, eccetto ch'egli usò un tratto, in una comparazione (volendo mostrare come uno di que' demonii aveva l'unghie molto atte a ferire e tenere), questa voce <emph>grifagno</emph>, dicendo di uno di quei demonii, ch'ei fu <emph>sparviere grifagno</emph>. Per dichiarazione della quale voce voi avete a sapere, che gli uccellatori chiamano gli sparvieri con tre nomi differenti; e questi son posti loro da i tempi ne' quali ei son presi e conci da loro. Per ciò che quegli che son cavati da loro del nidio, son chiamati <emph>nidiaci</emph>; e quegli che son presi da loro fuori del nidio, quando ei son grandicegli, son chiamati da loro <emph>raminghi</emph>; e quei che son presi da loro da poi ch'eglino hanno mudato e gittato le prime penne, son chiamati da loro <emph>grifagni</emph>, e questi son più fieri, e feriscono e tengono più forte degli altri. E però il Poeta, per dimostrare la fierezza delle unghie di quel demonio, lo chiama <emph>sparviere grifagno</emph>. E questo ch'era così atto a ferire finge il Poeta nel testo, che riscontrandosi a caso, volando sopra la pegola, con uno altro demonio, lo aggrampò con l'unghie; e quello prese similmente lui; e caddero amendue in quella pegola, e andorno sotto. Il che credo io che sia fatto da lui per abbellimento della favola; benchè lo Imolese dica, che il farsi qualche volta questi demonii degli oltraggi l'uno a l'altro voglia significare che i barattieri, per benchè astuti e pratichi, si giuntono bene spesso ancora eglino l'uno l'altro; e adirandosi insieme, procedono tanto in là, senza rispetto de l'onor loro, ch'ei caggiono in publico biasimo, come caddero questi demonii così abbracciati l'uno l'altro in questa pegola; dond'ei furon cavati con gli uncini da altri demonii; il che significa che i barattieri, quando ei son biasimati, non son difesi se non da altri barattieri. Il che a me non piace, perchè il Poeta non parla de' barattieri, ma de' demonii; e però me la passo, giudicando che in questo poema sieno anche delle cose senza senso morale, usate da 'l Poeta solo per farlo vario e dilettevole. E dopo questo egli racconta che Virgilio ed egli si partiron da loro, e seguitarono il loro viaggio; e pon fine a questo capitolo.</p></div3>
<div3 type="capitolo"><head>LEZIONE DECIMATERZA <add resp="ed">[vv. 37-151]</add></head>
<p><quote rend="block"><lg><l>Io sapea già di tutti quanti il nome,</l>
<l>Sì li notai quando furono eletti,</l>
<l>E poi che si chiamaro, attesi come.</l></lg>
<lg><l>O Rubicante, fa' che tu gli metti</l>
<l>Gli unghioni adosso sì che tu lo squoi,</l>
<l>Gridavan tutti insieme i maladetti.</l></lg></quote></p>
<p><add resp="ed">[37-42]</add> Finge il Poeta (come voi sentiste nell'altra lezione, e vedete al presente), che come questi barattieri cavano il capo, o qualsivoglia altra parte del loro corpo, fuori della pegola bollente, sotto della quale eglino sono giudicati di stare, che tutti quei demonii che gli veggono concorrono parimente a ripignerli sotto quella con gli uncini e con i graffi, ch'eglino hanno in mano, insino al levar loro con essi la pelle di su la carne. Questo, ch'è narrato qui esplicitamente da lui di questi peccatori, è narrato e s'intende implicitamente ancora di tutti gli altri. Con ciò sia cosa che, se voi osservate bene il testo e le parole sue, voi non troverete ch'ei sia permesso a nessuno di qualsivoglia cerchio o bolgia uscire per modo alcuno di quella; ma tutti sono sforzati o ritenuti dentro di quella o da i demonii che vi sono a guardia, o da altre cose che gli tormentono. Se voi considerate i peccatori carnali, quei venti e quella bufera e tempesta infernale, che gli trasporta e percuote insieme l'uno con l'altro, non gli trasporta mai fuori dei confini del loro cerchio, ma gli aggira solamente dentro e infra' termini di quello. Il medesimo effetto fa a' golosi la piova, la grandine e la neve che cade loro continovamente adosso. Questo fanno ancora i pesi, i quali gli avari son destinati a volgere. Gl'irosi e gli accidiosi son tuffati e ritenuti nel fango della palude Stige da i demonii. Gli eretici son racchiusi in sepolture piene di fiamme ardenti. I violenti contro a lor medesimi son ritenuti dentro a quelle boscaglie di pruni e di sterpi salvatichi da quelle cagne che gli lacerano quando ei si muovono. Quegli contro al prossimo, da le sponde del rio del sangue nel quale ei son ricoperti chi più e chi manco. E quegli contro a Dio e la natura, da le falde delle fiamme che piovono. Passato dipoi nelle bolgie, i ruffiani son ritenuti dentro a loro da i diavoli che gli battono con certe sferze; i lusinghieri, da lo sterco nel quale ei sono rinvolti; i simoniaci, per esser fitti in terra col capo di sotto; gl'indovini, per non potere uscire di quel cerchio, sopra del qual ei camminono circularmente a lo indietro; e questi barattieri non possono uscir fuori della pegola bollente, per avere questi demonii, che com' eglino gli veggono punto uscire di sotto quella, ve gli ripingono dentro. Sì che questa è legge e ordine comune e universale di tutti questi ch'ei mette in questo suo Inferno, che nessuno esca del luogo che gli è assegnato per carcere; ma subito ch'ei s'ingegna di uscirne in qualunche modo, ei vi sia ripinto dentro da' demonii e da le forze e ripari ordinati da loro. Ma è narrato qui più espressamente da 'l Poeta, che in altro luogo; perchè questa materia de' barattieri era tanto povera e bassa, ch'ei bisognava arricchirla e adornarla con qualche colore, che la facessi alquanto più piacevole. E questo che racconta il Poeta, che i demonii ripinghino nella pegola bollente qualunche tenta di uscirne con i loro oncini (e che è detto da lui, come io vi ho mostro, tacitamente di tutti gli altri peccatori), non vuole significare, nè è finto da lui secondo me per altro, se non per manifestare, che come il demonio s'accorge che nessuno di quegli, ch'egli ha condotti ne l'inferno, e nella cecità e oscurità del peccato, cerca in qualche modo di uscirne, egli ve lo ripigne il più ch'ei può, o con nuove tentazioni o con spaventi o con altri modi simili, dentro. E ne sarete ancor maggiormente capaci, se noi riconsideriamo un poco meglio quel luogo ch'è nel capitolo passato, quando Malacoda parlo co' nostri poeti, e le parole che dice qui il Poeta. Per fondamento della qual cosa voi avete a sapere che Dio, <foreign lang="lat">qui vult omnes homines salvos fieri</foreign>, come dicono le sacre scritture, ha dato all'uomo non solamente quelle grazie e doni ch'egli ha giudicato che lo illuminono e aiutonlo ch'ei non caggia nel peccato, ch'è quello che lo impedisce ch'ei non consegua la sua salute; ma egli gli ha ancor dato uno dono e una certa facultà, che quando egli vi è caduto lo conforti e lo spinga a uscirne, e tornare, come dice Paulo, di figliuolo de l'ira e servo del peccato, figliuolo della grazia e amico e dimestico di Dio. E questa cotal facultà è chiamata da Origene <emph>spirito e pedagogo</emph> dell'anima nostra, mediante il quale ella si discosta da 'l male e accostasi a 'l bene (<foreign lang="lat">spiritus corrector et pedagogus sociatus animae nostrae, quo separatur a malis et adhaeret bonis</foreign>); da Basilio, <emph>iudicatorio naturale</emph>; da Damasceno, <emph>luce dello intelletto nostro</emph>; e da la scuola de' teologi latini, <emph>coscienza</emph>; l'offizio della quale è testificare, giudicare ed accusare, ovvero rimordere; laonde non cessa mai di rimordere uno che si ritruova in peccato, e spignerlo a uscirne. Questa cosa veggendo lo avversario nostro, cioè lo inimico della natura umana (il quale si rode, per la invidia ch'egli ha, che noi abbiamo a ereditare quelle sedie donde fu cacciato egli co' seguaci suoi), fa a riscontro ogni sforzo ch'ei non esca. E quando ei s'accorge pure ch'ei si prepari a uscirne, usa tutti i modi, e tutte le tentazioni ch'ei può, di ripignervelo e confermarvelo dentro. E per la prima, e di maggiore valore di tutte l'altre, egli usa quella della disperazione, mostrando a chi si ritruova in peccato, che Dio non sia per perdonargli, per non cadere il suo peccato sotto la divina misericordia; com'ei fece a Caino, il quale fu condotto da 'l demonio, per mezzo di questa tentazione della disperazione, a dire: <foreign lang="lat">maius est peccatum meum quam ut veniam merear</foreign>. E queste tentazioni sono i demonii, che finge il Poeta che non lascino uscire nessuno di questi peccatori del luogo ov'egli è dannato, cioè del peccato nel quale egli è caduto. Il capo de' quali demonii egli chiama <emph>Malacoda</emph> (il che è interpretato da Benvenuto da Imola, e da 'l Landino <emph>cattivo fine</emph>), per significare che il più potente modo che abbia il nimico di sbigottir l'uomo, ch'ei non torni a penitenza ed esca del peccato, è il persuadergli ch'egli è destinato ch'ei faccia cattivo fine. Perchè lo fa cadere, come vi ho detto, in disperazione; onde non rivolgendo la faccia verso Dio, e non riconoscendo la benignità sua, si dà la sentenzia e si giudica da sè stesso a la eterna dannazione. Il che non gli avverrebbe, s'ei facessi come fece Davit, che ancor che il peccato suo, ragguardandolo, gli paressi grandissimo, e conoscessi quanto era multiplicata la iniquità sua, si rivolse nientedimanco verso Dio; e conoscendo che la sua misericordia era molto maggiore, cominciò a dire: <foreign lang="lat">Miserere mei, Deus, secundum magnam misericordiam tuam</foreign>. La qual cosa piacque tanto a Dio, per essere il suo propio, come dice la Chiesa, <foreign lang="lat">semper misereri et parcere</foreign>, ch'egli non solamente gli perdonò, ma ei lo chiamò <emph>uomo secondo il cuor suo</emph>.</p>
<p>Gli altri demonii dipoi, che il Poeta racconta che furono mandati da Malacoda a far questo effetto di avere cura che nessun de' dannati uscissi del luogo, ove lo aveva condotto il suo fallo, significono gli altri modi impii e fraudolenti che il demonio usa, perchè quegli che mediante le tentazioni e le suggestioni sue son caduti in qualche peccato, non eschino e tornino in via di salvazione; come è, tentargli con quei vizii e con quelle passioni a le quali egli hanno naturalmente qualche inclinazione, mostrar loro ch'eglino hanno perduta la grazia di Dio, ricoprirgli astutamente i loro vizii, accendere loro sfrenatamente la voglia a' beni del mondo; e altri modi e mezzi simili, i quali il Poeta significa tutti co' nomi ch'ei dà a detti demonii; chè così significono <emph>Alichino</emph>, <emph>Calcabrina</emph>, <emph>Cagnazzo</emph>, <emph>Barbariccia</emph>, e gli altri nomi de' demonii ch'ei racconta, come può vedere largamente ciascuno che vuole nel Landino; la qual cosa egli cava da Benvenuto da Imola; chè io, potendogli voi vedere da per voi facilmente, non vo' stare (per non multiplicare in lunghezza) a raccontargli a uno a uno tutti, come fa il Poeta. Il quale, avendogli molto bene conosciuti e considerati, dice, come voi vedete nel testo, che sapeva già molto bene il nome di tutti; sì gli aveva ben <emph>notati</emph> e considerati, quando ei furono <emph>eletti</emph>, cioè mandati, da Malacoda a fare questo uffizio di ritenere e ripignere i peccatori dentro al loro peccato. Per la qual cosa, veggendo detti demonii quello spirito, che voi sentiste nella lezione passata, ch'era stato cavato disavvedutamente fuori della pegola da Graffiacane, per essersi avviluppato lo uncino, col quale ei voleva rimetterlo sotto quella, nelle sue chiome, dice ch'ei cominciarono a gridare tutti a Rubicante (a presso del quale egli lo aveva scagliato, come scaglia una lontra fuori dell'acqua un pesce, poi ch'ella lo ha preso, per andarselo a mangiare), che gli mettessi gli unghioni adosso di sorte ch'ei lo scorticassi, perchè la pegola bollente gli dessi dipoi maggior pena. Venne al Poeta nostro voglia di sapere chi fusse questo sciagurato e meschino; onde dice:
<quote rend="block"><lg><l>Ed io: maestro mio, fa', se tu puoi,</l>
<l>Che tu sappi chi è lo sciagurato,</l>
<l>Venuto a man degli avversari suoi.</l></lg></quote>
<add resp="ed">[46-54]</add> La qual cosa mettendo Virgilio in esecuzione, dice che se gli accostò, e domandollo ond'ei fusse. Dice ch'ei rispose:
<quote rend="block"><l>Io fui del regno di Navarra nato.</l>
<lg><l>Mia madre a servo d'un signor mi pose,</l>
<l>Che mi avea generato di un ribaldo,</l>
<l>Distruggitor di sè e di sue cose.</l></lg>
<lg><l>Poi fui famiglia del buon re Tebaldo:</l>
<l>Quivi mi posi a far baratteria,</l>
<l>Di che rendo ragione in questo caldo.</l></lg></quote>
Questo spirito, secondo che scrive Benvenuto da Imola, fu uno spagnuolo, chiamato Ciampolo, nato nel regno di Navarra d'una cortigiana e d'uno uomo di vilissima condizione, chiamato da lui giustamente <emph>ribaldo</emph> e <emph>distruggitore di sè</emph> e di tutto il suo avere; perchè morta lei, che gli dava le spese, consumò ciò ch'egli aveva, e poi s'impiccò, per disperato, per la gola. Nel qual tempo ritrovandosi questo Ciampolo in Corte a servizio di uno uomo di gran condizione, col quale lo aveva acconcio la madre avanti ch'ella morissi, pervenne, per mezzo di quel gentiluomo con chi egli stava, a servizio del re Tebaldo, cognominato per le virtù e bontà sua, come lo nomina il Poeta (a differenza di alcuni altri re di quel regno, ch'ebbono ancora eglino il medesimo nome) <emph>il buono</emph>. E regnò questo Tebaldo in Navarra circa al mille due cento settanta, nel quale tempo questo Ciampol venne, per essere uomo ingegnoso e molto destro circa a le faccende, in tanta grazia e in tal grado appresso il detto Tebaldo, ch'ei si poteva dire in certo modo ch'ei governassi quel regno, così nell'amministrazione spirituale, come nella temporale; per ciò che ei non dava solamente gli uffizii, che amministravano iustizia, a chi gli pareva, ma conferiva ancor similmente a chi gli pareva i benefizii e le dignità spirituali. Da la qual cosa (veggendo egli potere tutto quel ch'ei voleva) egli presa occasione, cominciò, per sodisfare al desiderio ch'egli aveva di accumulare, a esercitare di sorte baratteria, ch'ei non era iniustizia nè falsità alcuna sì grande ch'ei non avessi commessa per danari. E la maggior parte di quegli che si trovavano danneggiati da lui avevano tanta paura della sua grandezza e della sua forza, ch'ei si stavano cheti e non ardivano di dolersene; e se pure alcuno se ne doleva, il Re aveva tanta fede in lui, ed era di tal sorte innamorato delle qualità sue, ch'ei non voleva, dice lo Imolese, credere a persona che gli dicessi male di lui. Onde cresceva in lui, per tal cagione, continovamente la audacia; tal ch'ei divenne finalmente in tal professione audacissimo, siccome lo dimostra il Poeta, facendogli narrare la origine sua, tanto vituperosa, senza alcuna vergogna; di poi il grado nel quale lo aveva condotto finalmente la sua buona fortuna; e raccontare come egli, in così bella occasione di governare uno regno, <add resp="ed">[dove]</add> ei poteva con mille modi leciti e onesti farsi ricco e grande, ei si diede a far baratteria. Onde dice: <emph>ivi</emph>, cioè in quel grado che io mi ero condotto apresso al re Tebaldo, io mi diedi <emph>a fare baratteria</emph>, non già mosso o incitato da esemplo alcuno del Re, perchè era giusto e buono, ma da la mia avarizia e da la mia cupidità. Della quale cosa io <emph>rendo ragione</emph>, cioè son punito e pago il fio, <emph>in questo caldo</emph>, cioè in questa pece bollente.
<quote rend="block"><lg><l>E Ciriatto, a cui di bocca uscia</l>
<l>D'ogni parte una sanna, come un porco,</l>
<l>Gli fe' sentir come l'una sdrucia.</l></lg>
<lg><l>Tra male branche era venuto il sorco;</l>
<l>Ma Barbariccia il chiuse con le braccia,</l>
<l>Dicendo: state in là mentr'io lo 'nforco.</l></lg>
<lg><l>Ed al maestro mio volse la faccia:</l>
<l>Dimanda, disse, ancor se più disii</l>
<l>Saper da lui, prima ch'altri il disfaccia.</l></lg></quote>
<add resp="ed">[55-63]</add> Tutte le offese e i torti che son fatti agli uomini dispiacciono loro, e cercono, quando mai ei possino farlo senza loro pericolo, vendicarsene e valersene. Ma infra gli altri dispiacciono loro sommamente quegli che son fatti loro per mezzo e opera di questo vizio della baratteria, cioè quando qualcuno, corrotto per danari o per qualsivoglia altra cosa equivalente, opera, o per favori o per forza o per astuzia, che del no gli sia fatto sì, e del sì no (cioè della iniustizia iustizia, e della iustizia iniustizia), come a quegli che par loro cosa troppo empia e troppo nefanda, che quello che ordinono le leggi divine, le naturali, e universali e municipali, sia amministrato con pari bilancia a ciascuno per mantenimento e preservazione del bene universale, sia tirato per commodo e ben propio, senza rispetto e di Dio e degli uomini, in comodo e utile particulare. Onde si vede per esperienza, che quando a simili uomini (che quando eglino hanno potuto, hanno dato opera a questa iniustizia della baratteria) mancano i favori e la facultà di potere più valersene, e vengono in stato ch'ei non si ha ad avere più loro rispetto, che ognuno gli scaccia e fa loro il peggio ch'ei può; come avvenne a questo Ciampolo, che perdendo col tempo il favore del re Tebaldo, cominciò a essere perseguitato di sorte da ognuno, che non potendo stare in luogo alcuno, se ne andò in paesi tanto lontani, ch'ei non si seppe dipoi mai cosa alcuna di lui. La qual cosa volendo dimostrare il Poeta, finge che come egli ebbe finito di parlare e raccontare il suo peccato, fu fatto di lui da molti di quei demonii uno strazio grandissimo; di sorte che il Poeta lo aguaglia a uno <emph>sorcio</emph>, cioè a uno topo, diciamo noi, arrivato e capitato <emph>fra male branche</emph>, cioè fra le branche e l'unghia di gatte; le quali sono, per natura, loro grandissime nimiche. Ma Barbariccia, dice il Poeta, prese la sua difesa, e scampollo da loro; e questo dice che fu fatto da lui, perchè Virgilio, s'ei voleva sapere più cosa alcuna da lui, avessi agio, prima ch'ei fusse lacerato affatto, a domandarnelo, e per sua maggior vergogna e maggior confusione. <add resp="ed">[64-66]</add> Per il che egli dice che Virgilio gli domandò, s'ei conosceva in quella pegola alcuno che fusse <emph>latino</emph>. Ove voi avete a intendere per <emph>latino</emph>, largamente parlando, <emph>italiano</emph>; perchè <emph>latini</emph>, propiamente parlando, si chiamano quei popoli che abitano vicini a dove il Tevero sbocca in mare; detti così da quella parte del paese, la quale era chiamata anticamente <foreign lang="lat">Latium</foreign>, perchè Saturno, quando volse fuggire dinanzi a Giove, se ne andò e si ascose quivi. <add resp="ed">[79-87]</add> E che questo sia il vero, vedete ch'egli nomina Fra Gomita (il quale fu di Sardigna, del Giudicato di Gallura), dicendo che poco avanti si era partito da lui. Per più ampla notizia di quello che dice qui il Poeta è da sapere, che avendo i Pisani acquistata nel 1118 l'Isola di Sardigna, togliendola a' Mori, e volendo stabilire e formare in quella uno governo, la divisono in quattro parti, chiamate da loro i quattro <emph>Giudicati</emph>, perchè in ciascuna risedeva uno Podestà o Luogotenente, che rendeva ragione a' popoli di quella parte. Il primo di quei Giudicati, perch'ei conteneva la parte più fertile e più ricca della detta Isola, fu chiamato da loro <emph>Luogodoro</emph>; e da alcuni <emph>il Giudicato delle torri</emph>, per cagione di alcune torri e fortezze ch'eglino edificarono in sui confini di quella, per fortezza e sicurtà del luogo. Il secondo, <emph>Calari</emph>; da Calari, città nobile e antica di Sardigna, ch'era nel mezzo di quello. Il terzo, <emph>Gallura</emph>; perch'ei fu dato nel principio a certi conti Pisani, che si chiamavano quei <emph>di Gallura</emph>, perch'egli avevano per arme uno gallo. E il quarto, <emph>Alborea</emph>; da una villa, ch'era in quella, chiamata così. Ora essendo questo Fra Gomita cancelliere del Giudicato di Gallura, del quale era Signore in quei tempi messer Nino de' Visconti di Pisa, e capitando per sorte nelle mani al detto messer Nino certi suoi nimici, che cercavono di ammazzarlo, furono dati da lui a guardia al sopradetto Fra Gomita; il quale, per essere sommo barattiere, si lasciò corrompere da loro per danari, ond'egli pigliando certa scusa dette loro la via, e lasciògli fuggire. La qual cosa risapendo messer Nino, impiccò il detto Fra Gomita per un piede, come si usa fare a' traditori. E però il Poeta chiamandolo <emph>vasello</emph>, cioè recettacolo, <emph>d'ogni froda</emph> e d'ogni inganno (parendo comunemente, che chi è traditore abbia insieme tutti gli altri vizii che si può immaginare), dice ch'egli ebbe i nimici del <emph>suo donno</emph> (per <emph>domino</emph>, cioè Signore) in mano, <emph>e fece loro sì</emph>, cioè si portò in modo verso di loro, <emph>che ciascuno se ne loda</emph>; per ciò che ei prese da loro <emph>danari</emph>, cioè il donativo ch'eglino gli feciono, ed egli gli lasciò andare via <emph>di piano</emph>, cioè pacificamente e di cheto. Nè fu solamente, dice il Poeta, questo Fra Gomita barattiere in questo caso, ma fu ancor sommo barattiero ancora in tutti gli <emph>altri offizii</emph>, perchè non perdonava a nulla per danari.
<quote rend="block"><lg><l>Usa con esso Donno Michel Zanche</l>
<l>Di Logodoro; ed a dir di Sardigna</l>
<l>Le lingue lor non si sentono stanche.</l></lg></quote></p>
<p><add resp="ed">[88-90]</add> Questo Don Michele Zanche fu siniscalco di Enzio, figliuolo naturale di Federigo secondo; al quale Enzio fu dato, per favore e opera del detto Federigo, il governo del Giudicato di Logodoro. Nel quale portandosi egli di sorte che ognuno se ne doleva, Federigo lo fece pigliare, e mettere in Bologna in carcere; dov'egli infra non molto tempo si morì. Da la qual cosa presa occasione, detto Michele Zanche indusse con le sue fraudi e con le sue baratterie la madre del detto Enzio (la quale era rimasa madonna e signora del detto Giudicato di Gallura) a torlo per marito. E l'uno e l'altro di questi due barattieri, cioè Fra Gomita e don Michel Zanche, dice questo Ciampolo che, per essere ancora egli della professione medesima, cioè barattiere, gli conosceva molto bene, dice che non si sentivano mai stanchi di parlare di Sardigna, per esservi stati l'uno e l'altro, come voi avete sentito, in luogo di Signori, e in gran delizie e in grande agio. Con la qual cosa, finta artificiosamente da 'l Poeta, egli dimostra il costume di quegli che sono stati per alcun tempo in qualche felicità, e dipoi mutando fortuna caggiono in qualche miseria e in qualche infelicità, che non fanno mai altro che ricordarsi e avere dinanzi agli occhi il tempo ch'eglino stettono bene; passione tanto grande e potente, che il Poeta nostro dice altrove ch'ei non è il maggior dolore che ricordarsi del tempo felice nella miseria.
<quote rend="block"><lg><l>Oimè! vedete l'altro che digrigna!</l>
<l>Io direi anche; ma io temo ch'ello</l>
<l>Non si apparecchi a grattarmi la tigna.</l></lg>
<lg><l>E il gran proposto, volto a Farferello,</l>
<l>Che stralunava gli occhi per ferire,</l>
<l>Disse: fatti in costà, malvagio uccello.</l></lg></quote>
<add resp="ed">[91-96]</add> Dimostra questo Ciampolo che direbbe ancor delle altre cose, ma ch'è ritenuto da la paura che qualcuno di quei diavoli non lo arroncigli, mostrandone loro uno che <emph>digrignava</emph>, cioè storceva le labbra e mostrava i denti, come fa uno cane quando ei vuole mordere; ond'ei temeva ch'ei non si apparecchiassi <emph>a grattargli la tigna</emph>, cioè a dargnene una scarmigliata e una ripresa (proverbio nostro). Per il che voltosi verso di lui, Barbariccia lo sgridò e cacciò via; che vuol dire trattare uno.......... Laonde Ciampolo, rivoltosi a' nostri poeti, disse loro, che s'ei volevono parlare a Toscani o a Lombardi, che ne farebbe venire quanti ei volevano, pure che quei diavoli stessino un poco discosto, tanto ch'egli potessi posarsi un poco a sedere a' piedi loro, e fare certi cenni zufolando, ch'ei sogliono e sono usi fare fra loro, quando alcuno esce talvolta fuori della pegola per rinfrescarsi alquanto, acciò ch'ei non sieno trovati fuori di quella dai demonii, i quali gli ripinghino sotto quella con percosse, e graffiandogli con molta loro maggior pena.
<quote rend="block"><lg><l>Cagnazzo a cotal motto levò il muso,</l>
<l>Crollando il capo, e disse: odi malizia,</l>
<l>Che egli ha pensata per gittarsi giuso!</l></lg></quote>
<add resp="ed">[106-129]</add> Cognobbe questo Cagnazzo e si avvisò del disegno di questo Ciampolo, ch'e' volessi gittarsi giù, inanzi che nessuno di questi diavoli lo arroncigliassi. E però disse queste parole; le quali sentendo Ciampolo, risponde per ironia: <emph>malizioso sono io troppo</emph> a operare in danno di me medesimo; con ciò sia cosa che se io mi gittassi nel fosso, voi saresti più presti di me a ripigliarmi, e tratterestimi poi molto peggio per vendicarvi di cotal giunteria; non sono io adunque astuto, poichè io cerco fare una cosa che mi abbia a tornare in danno. La qual cosa sentendo Alichino, uno altro diavolo, messe un partito innanzi: che i diavoli scendessero a pie' della ripa, e Ciampolo stessi in su la ripa; e movessisi a un tratto, egli e Calcabrina, l'uno a saltare nel fosso e l'altro a ripigliarlo. Nella qual cosa convenendo eglino, dice il Poeta che il Navarrese, colto il suo tempo, fermò le piante de' piedi in su l'argine della ripa, e <emph>saltò</emph> e si scagliò <emph>in un punto</emph> ed in uno instante di tempo nella pegola, sbrigandosi da 'l ragionamento loro in quel tanto ch'ei ragionava con loro. Per il che colui che fu cagione di questa cosa, cioè Alichino che propose questo partito (onde dette tempo al Navarrese a gittarsi nella fossa e scampare da le forze loro), si mosse a volo dietrogli per ripigliarlo, e grido nel muoversi: sta' saldo, <emph>tu sei giunto</emph>. Ma il dire così, usato da questo diavolo per sbigottirlo, giovò e gli valse poco, dice il Poeta; perchè le sue ali, ancor ch'ei si movessi velocissimamente, non potero avanzare il sospetto del Navarrese; il quale, per paura di non essere arroncigliato da 'l suo oncino, saltò con tanta prestezza e con tanto impeto nella pece, che Alichino non potette giugnerlo. Laonde, dove il Navarrese se n'entrò sotto la pece, Alichino, avendolo perduto di vista, si rivolse volando in su a l'erta. <add resp="ed">[130-144]</add> Il che il Poeta per meglio descrivere, e porci più sensibilmente dinanzi agli occhi, usa una bellissima comparazione, dicendo:
<quote rend="block"><lg><l>Non altrimenti l'anitra di botto,</l>
<l>Quando il falcon s'appressa, giù si tuffa,</l>
<l>Ed ei ritorna su crucciato e rotto.</l></lg></quote>
Rimanendo Calcabrina in cotal modo sbeffato dal Navarrese, dice il Poeta ch'ei si adirò grandissimamente, parendogli non avere conseguito quel ch'ei desiderava in parte alcuna (chè questo significa propiamente in lingua nostra questa voce <emph>buffa</emph>, onde si dice, quand'uno trae i dadi da far me', e non fa alcun punto, ma vengono tutti bianchi: <emph>egli ha fatto buffa</emph>); ma considerando che non poteva valersene contro al Navarrese, volse tutta l'ira sua contro Alichino, il quale era stato cagione ch'ei fusse così sparito. Per il che, affrontandosi seco sopra la detta pegola bollente, cioè nell'aria ch'è sopra detta bolgia, cominciò adoperare il suo oncino sopra di lui. Ma l'altro, cioè Alichino, fece il medesimo a lui; e così si attaccarono insieme, tenendosi l'uno l'altro. Perchè Alichino afferrò meglio lui, ei dice di Calcabrina ch'ei fu <emph>ghermito</emph>, cioè afferrato da lui; e di Alichino, ch'ei fu <emph>sparviere grifagno</emph>. Di tre sorti sono gli sparvieri che usono gli uccellatori: nidiaci, raminghi e grifagni. <emph>Nidiaci</emph> si chiamono quegli ch'ei cavono del nidio, e allievangli, e dipoi gli conciono, cioè insegnono loro uccellare: <emph>raminghi</emph> si chiamon di poi quegli che son presi da loro, quando ei son grandicelli, e ch'ei sanno volare: e <emph>grifagni</emph> quegli che son presi da loro dipoi ch'eglino hanno di già mutato, cioè gittate le penne almanco una volta. E perchè questi ultimi sono più fieri, più animosi, e artigliono e afferrono e tengono meglio, avvenga ch'ei sieno molto più difficili a conciare, egli dice di Alichino, perchè egli afferrò meglio col suo uncino Calcabrina, ch'egli fu <emph>sparviere grifagno</emph>. Afferratisi adunque in questa maniera questi due diavoli, caddero, dice il testo, ambedue nella pece bollente, della quale è pieno il fondo di questa bolgia (chiamata da 'l Poeta <emph>stagno</emph>, perchè ella non corre e non si muove come l'acqua del fiume, ma sta ferma a guisa di quella degli stagni), dove lo caldo della detta pece dice che fu subito <emph>schermidore</emph>: <emph>Lo caldo schermidor subito fue,</emph> cioè gli fece <emph>schermire</emph> e lasciare l'uno l'altro, per non bollire dentro di quella. Ma nientedimanco questo era niente, essersi lasciati, quanto al poter levarsi e volar via come prima; tanto avevano invescate e impaniate l'ali della pece.
<quote rend="block"><lg><l>Barbariccia con gli altri suoi dolente</l>
<l>Quattro ne fe' volar da l'altra costa</l>
<l>Con tutti i graffi, ed assai prestamente</l></lg>
<lg><l>Di qua di là discesero a la posta:</l>
<l>Porser gli oncini inverso gl'impaniati,</l>
<l>Che eran già cotti dentro della crosta;</l></lg>
<lg><l>E noi lasciammo lor così impacciati.</l></lg></quote></p>
<p><add resp="ed">[145-151]</add> Dolendosi Barbariccia del caso seguito, e non potendo sopportare di vedere i compagni bollire dentro a la pegola, fece subitamente volare quattro di loro da l'altra banda. Ed egli con gli altri tutti, con gli oncini e co' graffi, discesero in uno istante a la posta, ove erano quei due caduti; e postisi in ordinanza di qua e di là, porsero gli oncini loro, perchè ei vi si attaccassero, e così eglino ne gli traessero fuori. I quali così caduti e impaniati, dice il testo ch'erano già <emph>cotti</emph> e abbruciati dentro a la crosta che aveva fatta loro addosso quella pece, mediante il suo bollore. Nel quale, mentre cioè che questi due caduti cercavano di uscire della pece, e gli altri cercavano di aiutargli, dice il Poeta: <emph>e noi</emph>, cioè Virgilio e io, partendoci di quindi, gli lasciammo in tal modo <emph>impacciati</emph> e occupati. E così è posto da lui ultimamente fine a questo capitolo; ove lo Imolese dice, che questi accidenti che il Poeta racconta di questi barattieri e di questi demonii, e inganni e buffe fattisi l'uno l'altro, sono finti favolosamente e racconti da lui, per dimostrare che i barattieri, e quegli ch'ei travagliono, si giuntono bene spesso e fanno degl'inganni l'uno a l'altro. Il che io non vo' biasimare; ma ei si possono sì male accomodare ch'ei mostrino questo, che io per me vo' più tosto passarmela senza cercare altro senso che il litterale, pensando ch'egli abbia fatto tal cosa per abbellire e fare alquanto più piacevole il poema; bastando in una opera tanto grande come è questa, che le parti sue principali abbino il senso morale elleno; e non così ogni minimo accidente che occorre nelle favole, che il Poeta finge per arricchirla; perchè si discenderebbe a cose troppo basse. E il medesimo Benvenuto, vedendo parlare il Poeta tanto di questo Ciampolo, e fingere ch'egli usassi tanta astuzia in ingannare questi diavoli, dice che s'immagina che Dante avessi conoscenza per fama de' costumi suoi in Parigi, quando ei vi fu per cagione dello studio dopo la sua indegna e ingiusta cacciata; e queste sono le parole sue propie, dette da lui in defensione della innocenzia di Dante: per ciò che in tal tempo, essendo questo Ciampolo stato di poco, dice ch'ei non si ragionava per Parigi d'altro che delle astuzie e degl'inganni di questo Ciampolo. E qui faremo, essendo finito il capitolo, ancor fine noi a questa lezione.</p></div3></div2>
<div2 type="parte" n="CANTO XXIII">
<div3 type="capitolo"><head>LEZIONE DECIMAQUARTA CAP. XXIII DELLO INFERNO DI DANTE <add resp="ed">[vv. 1-57]</add></head>
<p><quote rend="block"><lg><l>Taciti, soli e senza compagnia</l>
<l>N'andavam l'un dinanzi, e l'altro dopo,</l>
<l>Come frati minor vanno per via.</l></lg>
<lg><l>Volto era in su la favola d'Esopo</l>
<l>Lo mio pensier, per la presente rissa,</l>
<l>Dove ei parlò della rana e del topo:</l></lg>
<lg><l>Chè più non si pareggia mo ed issa,</l>
<l>Che l'un con l'altro fa, se ben s'accoppia</l>
<l>Principio e fine con la mente fissa.</l></lg></quote>
<add resp="ed">[1-9]</add> Ricercando e considerando il Trissino (uomo ne' tempi moderni di grandissima litteratura, e molto esperto e intelligente delle cose de' poeti e greci e latini), nel proemio ch'egli fa a' suoi libri della liberazione che fece Giustiniano imperadore della Italia da la servitù de' Goti, ne' quali egli dice avere imitato in tutto e per tutto Omero, chiamato da lui <emph>il poeta divino</emph>, qual sia la cagione ch'egli sia comunemente lodato da gli uomini intelligenti e giudiziosi sopra tutti gli altri poeti, si risolve e dice finalmente che ciò avviene perchè egli ebbe, nel comporre le sue opere, per scopo e fine principale questo: descrivere tutte l'azioni e d'Achille e di Ettore e di Ulisse e di tutti gli altri, de' quali ei tratta ne' suoi poemi, di tal sorte e con tali modi, che a chiunche le leggessi paressi essere presente a vederle realmente e in fatto. E perchè egli tiene, seguitando Demetrio Falereo, che la energia e la efficace rappresentazione delle cose si faccia col dire diligentemente ogni particularità delle azioni, e non lasciare indietro nulla per bassa e minima ch'ella sia, egli si risolve finalmente che Omero abbia superato tutti gli altri poeti, e dato maggior forza ed energia a' suoi poemi, che non hanno fatto gli altri ai loro, solamente per aver fatto questo. E di tale energia sono assegnati da lui due esempii, l'uno della similitudine che fa, quando Achille era perseguitato da Scamandro fiume, e l'altro dello appressarsi de' cavalli di Diomede a quelli di Eumelo nel corso ch'ei feciono nelle esequie di Patroclo. Le quali cose egli dice finalmente che fanno che chi lo legge gli pare essere, come noi abbiamo detto, quasi presente a quelle azioni ch'egli descrive; cosa che, leggendo (segue il Trissino) la maggior parte dei poeti latini, non avviene. Per ciò che molti di essi, per fare altezza ne' versi loro, hanno schifato e fuggito il dire diligentemente tutte le circustanze e le particularità delle azioni, come cose che nel vero fanno bassezza; ma elle fanno esse azioni poi manco vive, e ch'elle si rappresentono manco efficaci a' lettori. Questa lode, che dà il Trissino a Omero dello avere, per le cagioni dette, superato tutti gli altri poeti, pare a me e a tutti gli uomini litterati (non intendendo per <emph>litterati</emph> quegli che non hanno altro fine che intender solamente le lingue, onde si posson chiamare, a parlar propiamente, <emph>dragomanni</emph>; ma quegli che hanno per fine d'intendere le scienze, l'arti, e i segreti della natura, e perciò imparono le lingue per potere intendere quelle, dove tal cose sono), che si possa dare meritissimamente a Dante, e dire ch'egli abbia superati tutti i poeti volgari in rappresentare vive ed efficaci le azioni ch'egli descrive a' lettori. E perchè tale energia e tal forza, per usar le parole del Trissino, non può darsi a le cose se non, come noi dicemmo di sopra, descrivendo ogni minima particularità di quelle, senza lasciare indietro nulla, egli gli è convenuto usare molte parole e molti modi di dire, che paion bassi a questi che attendon solamente a la bellezza e a la leggiadria delle parole; non si curando, per tal cagione, di scrivere altre cose e altri concetti, che quei che si posson dire con parole belle e scelte, e attendendo nelle poesie solamente quello ch'è bello e diletta, e non quel ch'è utile e giova. I quali pare a me che faccino (per darne uno esempio in una arte similissima a la poesia, e questa è la pittura), come quei che si dilettono e cercon nelle pitture solamente il ben colorito, e non il disegno; e nientedimanco il fondamento e il nervo della pittura è il disegno, e di far che le cose apparischino più tosto vive e vere, che belle e leggiadre. Per il che fare il nostro Poeta, se voi avvertite bene, non lascia mai, in azione alcuna ch'ei descriva e racconti, cosa alcuna, ancor che minima e bassa, che la possa fare apparir viva e vera a la mente dei lettori; sì com'ei fa in questo luogo, che descrivendo come si partirono egli e Virgilio da la compagnia di quei demonii, e se ne andarono sopra l'arco che fa ponte sopra la bolgia che seguita, ch'è la sesta, <emph>soli e senza compagnia</emph>, per aver lasciati nella quinta, come si è detto, quei demonii; e <emph>taciti</emph>, cioè cheti e senza ragionare insieme; e l'uno dopo l'altro, come vanno per la via, dice il testo, i frati minori (il quale costume ei dovevano avere in quei tempi, perchè oggi usono eglino di andare al pari), dice che aveva volto il pensiero a quella favola di Esopo, nella quale ei racconta della rana e del topo, che mentre ch'ei combattevano insieme nell'acqua, e tenevansi l'uno l'altro, venne uno nibbio che volava per l'aria, e portonnegli tutt'a due. E questa particularità e questa cosa minima è detta da lui per render viva ed efficace questa azione, ch'egli descrive, del camminare egli cheto e senza favellare. Per ciò che egli è comune costume quasi di tutti gli uomini, quando ei camminono senza aver con chi favellare, o non favellono con chi ei camminano, di pensare a qualcosa, come mostra che faceva egli, avendo volto il pensiero a questa favola di Esopo. E ciò gli avvenne, secondo ch'ei dice, per esser molto simile la <emph>rissa</emph>, cioè la contesa (chè così significa questa voce, onde disse il Petrarca, parlando di Agamennone e di Menelao, che contesero insieme per cagion della loro moglie: <emph>Poco felici al mondo fer gran</emph> risse), ch'egli aveva veduto fare ad Alichino e Calcabrina; che abbracciandosi l'uno l'altro nel riscontrarsi volando, e tirandosi l'uno l'altro in quella pegola bollente, ne furon cavati da Barbariccia e da gli altri con gli oncini. Onde dice ch'ella gli parve tanto simile e pari a quella, ch'ei <emph>non si pareggia</emph>, cioè non son tanto pari, s'ei si considera bene il principio e il fine de l'una e dell'altra, <emph>mo</emph> e <emph>issa</emph>; l'uno e l'altro de' quali sono voci lombarde, e avverbi temporali, che importano <foreign lang="lat">nunc</foreign> e <emph>ora</emph>. Onde ponendosi scambievolmente l'uno per l'altro, è detto giustamente da 'l Poeta, ch'ei non si pareggiano tanto l'uno l'altro, cioè non son tanto eguali, quanto son simili la <emph>rissa</emph>, cioè la contesa, che occorse fra quei demonii, e la favola d'Esopo; come è manifesto a chi <emph>accoppia</emph>, cioè accozza, il principio e il fine dell'una e dell'altra insieme, con <emph>mente</emph> e cogitazione <emph>fissa</emph>.
<quote rend="block"><lg><l>E come l'un pensier de l'altro scoppia,</l>
<l>Così nacque di quello uno altro poi,</l>
<l>Che la prima paura mi fe' doppia.</l></lg>
<lg><l>Io pensava così: questi per noi</l>
<l>Sono scherniti, e con danno e con beffa</l>
<l>Sì fatta, che assai credo che gli noi.</l></lg>
<lg><l>Se l'ira sovra il mal voler s'aggueffa,</l>
<l>Ei ne verranno dietro più crudeli,</l>
<l>Che cane a quella lepre che egli acceffa.</l></lg>
<lg><l>Già mi sentia tutti arricciare i peli</l>
<l>Per la paura, e stava dietro intento,</l>
<l>Quando io dissi: maestro, se non celi</l></lg>
<lg><l>Te e me tostamente, io ho pavento</l>
<l>Di Malebranche; noi gli avem già dietro;</l>
<l>Io gl'immagino sì, che già gli sento.</l></lg></quote>
<add resp="ed">[10-24]</add> Seguita il Poeta la narrazion sua, raccontando che come è solito fare a' pensieri, che l'uno <emph>scoppia</emph> e procede da l'altro, così ne nacque da questo primo in lui uno altro, che gli raddoppiò la paura; cosa, come noi abbiamo detto, solita a farsi ne' pensieri, e massime quando si cammina solo; onde disse il Petrarca:
<quote rend="block"><lg><l>Di pensiero in pensier, di monte in monte</l>
<l>Mi guida amor.</l></lg></quote>
E questo pensier che nacque in lui da 'l primo fu, che considerando egli che quei demonii, che caddero nella pegola, erono stati oltraggiati da quegli altri e sbeffati da Ciampolo per lor cagione, per avere eglino trattenuto col parlar seco, ei diceva: se l'ira e lo sdegno ch'ei debbono avere di tal cosa <emph>s'aggueffa</emph>, cioè s'aggiugne (questa voce <emph>aggueffare</emph>, dice Francesco da Buti che vuol propio dire quel che diciamo noi <emph>ammatassare</emph> o <emph>aggomitolare</emph>, ove si aggiugne filo a filo), a 'l mal volere loro; per ciò che i demonii, come noi abbiamo detto, hanno grandemente in odio gli uomini per la invidia ch'ei porton loro, ch'ei sieno stati ricomperati e rimessi in grazia e in via di salute, e loro no; ei ne verranno dietro, e seguiterannoci più crudeli che non fa un cane una lepre ch'egli <emph>acceffa</emph>, cioè abbocca (pigliando il tutto per la parte, cioè il <emph>ceffo</emph>, che significa la faccia dello animale, per la bocca). Per il quale pensamento dice che si sentiva di già arricciare tutti i peli; cosa che si dice per pubblica voce esser consueta di avvenire comunemente nelle paure a la maggior parte degli uomini; e la ragione è questa. Scrive Aristotile ne l'ultimo capitolo del... libro della <title>Etica</title>, che il sangue ricorre sempre negli uomini, benchè in chi più e in chi manco, nelle paure verso il cuore, e nelle vergogne verso il volto e la faccia. E la ragione è, secondo che scrive Donato Acciaiuoli, nostro fiorentino, nel suo <title>Comento</title>, dottissimamente sopra questo luogo, perchè la natura particulare, deputata da la universale al mantenimento e a la conservazione de' nostri corpi, fa in quegli come fanno i prudenti capitani nelle città, nelle quali ei son messi a guardia, che quando ei sentono offenderla, mandon sempre soccorso in quella parte ove è l'offesa. Sentendo adunque la natura nelle paure, e massime in quelle che nascon da' pericoli o della perdita o delle offese della vita, offendere il cuore, ch'è il fonte di quella, vi manda subito il sangue. E sentendo nelle vergogne offendere il volto, perchè egli è la sedia della vergogna, lo manda nel volto. E di qui nasce che gli uomini diventono nelle vergogne rossi, e nelle paure pallidi; per ciò che nelle vergogne ricorrendo il sangue, come si è detto, verso il volto, lo fa apparire rosso; e nelle paure ricorrendo verso il cuore, e lasciando le parti estreme e la superficie della nostra faccia, ci fa apparire pallidi. Ricorrendo adunque il sangue, come noi abbiamo detto, nelle paure verso il cuore, e abbandonando le parti estreme de' nostri corpi, cioè la superficie e la pelle, nella quale hanno le lor radici i peli, ella viene non solo a impallidirsi, ma ancora insiememente a raffreddarsi, e conseguentemente (per esser la natura del freddo di ristrignere) a riserrare quei pori pe' quali escono i peli; ond'eglino per tal cagione si arricciono, come si dice quasi per proverbio, altrui addosso. Sentendosi adunque avvenire il Poeta cotale accidente per la paura, che, come voi intendesti, si raddoppiò e si fece altrettanto maggiore in lui, dice che <emph>stava dietro</emph>, cioè si ascondeva per la paura dietro a Virgilio, <emph>intento</emph>, cioè attendendo s'egli gli sentiva. E in questo dice che gli disse, che s'ei non <emph>celava</emph>, cioè ascondeva, e sè e lui, che <emph>paventava</emph>, cioè temeva, di Malebranche, che non andasser lor dietro per vendicarsi, soggiugnendo di più: <emph>Io gl'immagino sì che già gli sento.</emph> Per notizia e dichiarazione di questo concetto, detto qui da 'l Poeta dottamente e con grandissima arte, e che avviene spessissime volte agli uomini, è da sapere che infra le altre potenzie della anima, chiamate da alcuni <emph>sensi interiori</emph>, come sono il senso comune, la estimativa e va' discorrendo, ella ne ha una, chiamata da i Greci <emph>fantasia</emph>, e da i Latini e parimente da noi <emph>immaginativa</emph>; lo ufizio della quale è riserbare e ritenere i simulacri e le immagini delle cose sentite da i sensi, cioè passate nella cognizione nostra per mezzo e per via de' sensi; e questa ci è stata data, dicono i filosofi, principalmente per servizio e per aiuto dello intelletto, acciò che ei possa intendere la natura delle cose sensibili e materiali; il che egli non potrebbe fare senza lei. E la cagione è, perchè, essendo egli spirituale e divino, e le cose sensibili corporee e materiali, non può essere per tal contrarietà infra di loro azione od operazione alcuna. E perciò la natura, per rimediare a questa contrarietà e a questa difficultà, dette all'uomo la fantasia, la quale facessi convenire insieme la natura di esso intelletto e delle cose sensibili in una proporzione e in uno termine, ch'e' potessi nascere infra loro azione e operazione. La qual cosa ella fa in questo modo; ch'ella estrae e cava, per via de' sensi, da le cose sensibili e corporee le immagini e i simulacri loro, e fanne fantasmi e concetti spirituali; sopra de li quali lo intelletto (per essere, come noi abbiamo detto, spirituale ancora egli) ha di poi azione e può operare; onde le conosce e intende spiritualmente e senza materia, secondo le lor forme e il loro essere. E perciò dice il Filosofo nel secondo <title>Dell'anima</title> ch'egli è necessario a chi vuole intendere, speculare e ragguardare i fantasmi e le immagini delle cose ch'ei vuole intendere, che sono impressi nella fantasia e nella immaginativa, e non le cose reali e in fatto; e dipoi nel terzo, che lo intelletto non è, cioè non può operare senza la fantasia. E perchè Aristotile tiene che questa potenza della fantasia sia nel cuore; e ch'ella imprima in quello, o nel sangue ch'è impresso a quello, o negli spiriti che n'escono, i fantasmi e le immagini ch'ella cava da le cose; Temistio, per dichiarare più apertamente questo che io vi ho detto, assomiglia nella Parafrasi ch'ei fa sopra la <title>Posteriora</title> d'Aristotile (quando ei tratta del modo come si faccino e generino nello intelletto nostro gli universali), esso intelletto a uno che legge; e dice che il cuore nostro è il libro nel quale ei legge, e i fantasmi e le immagini delle cose, che vi ha impressi la fantasia, sono i caratteri e le lettere.</p>
<p>E questo credo che sia abbastanza per dichiarazione di quel che sia la immaginativa e la fantasia. Restaci ora solamente, inanzi che noi torniamo a la esposizione del testo, a rispondere a due dubbii; i quali, avendo noi detto ch'ella riserba le immagini delle cose, potrebbono nascere in qualcuno. Il primo è, ch'ella sia il medesimo che la memoria; per ciò che ancora ella riserba i ricordi delle cose che hanno sentite e conosciute i sensi. E il secondo, ch'ella sia il medesimo che il senso; chè ella immagini talvolta tanto forte le cose, ch'egli è quasi il medesimo che sentirle. Alla prima delle quali dubitazioni si risponde, che la memoria e la fantasia, considerando in fatto e realmente, sono una potenza medesima; ma ch'elle son ben diverse di considerazione, mediante la diversità delle operazioni loro; sì come è ancora realmente una medesima via l'erta e la scesa di Samminiato, e nientedimanco è distinta e diversa di sorte di operazione; chè ella si chiama <emph>erta</emph>, in quanto ei si considera ch'ella saglie, e <emph>scesa</emph> in quanto ella scende. Così questa potenza, della quale noi parliamo, è in fatto e realmente una sola, e due di considerazione. Per ciò che in quanto ella ritiene i ricordi delle cose particulari ch'ella ha vedute, e ne' tempi ch'ella le vide, ella si chiama <emph>memoria</emph>; e s'ella ritiene le immagini delle cose ch'ella ha vedute in universale, e senza considerazione di tempo, ella si chiama <emph>immaginativa</emph> o <emph>fantasia</emph>. E lo intenderete chiaramente da questo esempio. Se voi vi ricordate adesso di quel lione, che si condusse già in piazza in quella caccia grossa che si fece a tempo del Duca Lorenzo, e in tal modo vi riducete nella immaginativa la sua immagine, questa è operazione della <emph>memoria</emph>. E se voi vi riducete nella immaginativa la figura di un lione, senza considerare più questo che quello, o in un tempo che in uno altro, ella è operazione della <emph>fantasia</emph>. E da questo si conosce che gli animali non hanno memoria; con ciò sia cosa ch'ei non conoschino il tempo, essendo egli (come dice il Filosofo e noi abbiamo altre volte trattato) una misura del moto, fatta secondo il prima e il poi da l'anima razionale: e s'ei pare ch'eglino abbino memoria, e si dice, ei si parla equivocamente e impropriamente; e così anche quando si dice ch'ei conoschino il tempo, perchè nol posson conoscere; e s'ei pare, in qualche operazione loro, ch'ei lo conoschino, egli è perchè ei conoscono le sue differenze, come sono il caldo, il freddo, i venti, le piove e le altre cose simili. A la seconda dubitazione si risponde poi, che il senso e la fantasia, se bene l'operazioni loro (che sono il sentire le cose sensibili) paiono le medesime, sono distintissime; e chi vuole può accertarsene da queste due cose. La prima, che il senso giudica sempre il vero, se già ei non ha qualche cosa che lo impedisca negli obbietti propii, cioè che appartengono a un senso solo, come l'occhio circa i colori, e il gusto circa a' sapori, che sono i loro obbietti propii. Io dico così, perchè io so bene che ciascun senso può facilmente ingannarsi circa agli obbietti comuni, cioè che appartengono a più d'un senso, come sono, per grazia di esempio, la quantità e il moto. E ne vedete lo esempio de l'occhio nostro circa al sole, che gli par grande quanto la palla della Cupola o incirca; e nientedimanco egli è maggiore circa a centosessantacinque volte che la terra. E così non gli pare ancor, quando ei lo ragguarda, ch'ei vadia; ed ei non è nè saetta nè cosa alcuna, che si muova con la velocità che fa egli. Nè sia alcun che pensi che questo nasca da la gran distanza ch'è infra il nostro occhio e il corpo del sole; che ei non s'inganna però nel colore, perchè egli è l'obbietto suo propio; onde disse altrove dottamente il nostro Poeta: <emph>Per l'obbietto comun che il senso inganna.</emph> Non si potendo adunque il senso, come si è detto, ingannare, e la immaginativa per il contrario spessissime volte s'inganna, si vede che non sono il medesimo. L'altra differenza, che mostra che il senso e la fantasia non sono il medesimo, è che il senso non può operare, s'ei non ha l'obbietto presente; onde non può vedere i colori, s'ei non gli ha in presenza, nè l'audito udire i suoni, s'ei non gli ha presenti, cioè appresso; e la fantasia può immaginare ciò ch'ella vuole, senza vederlo, a posta sua. E di questo rende chiara testimonianza il sognare, ch'è operazione della immaginativa, facendo quella per cotal mezzo parer di veder colori, sentir suoni e gustar sapori, senza avergli presenti, ma solamente immaginandogli. È adunque la fantasia una potenza diversa da 'l senso; e ha secondo alcuni tanta forza, che non solamente ella può far ch'ei ci paia vedere una cosa (di maniera ch'ei ci paia sentirla e comprenderla con la cognizione sensitiva, la quale dice il Comentatore ch'è ne' primi gradi della certezza), ma ch'ella può far nascere in noi passioni e affetti, che alterono la nostra complessione e i nostri sangui, comandono e muovono le nostre membra a fare effetti varii e maravigliosi. Onde dicono ch'egli è possibile che uno sano s'immagini di amalare e morire, di sorte che tale effetto segua immediatamente; e così che uno amalato s'immagini di guarire, e guarisca subito. Ma in che si può veder meglio la sua forza, che in questo esempio: che uno andrà su per un corrente bene stretto, o sopra a un canapo che sia alto da terra un mezzo braccio, sicuramente; e se e' lo alza poi da terra sei o otto braccia, non farà così? Il che non procede da altro, se non perchè ei s'immagina cadere, e le membra obbediscono a tale immaginazione. O in quello delle donne gravide, che immaginandosi fortemente qualcosa di che elle hanno voglia, immutano di maniera i loro sangui, che i loro parti, che se ne nutriscono, ne rimangono poi segnati? E non si legge egli di non so che gran donna, che partorì un figliuolo moro? che si ritrovò dipoi, che tal cosa era avvenuta per avere in camera dipinto uno moro; ove riguardandolo ella spesso, la immaginativa dispose i suoi sangui a generar quel suo parto moro. Nè vi paia questo che io vi dico cosa impossibile, o da non essere creduta, essendo scritto nel <title lang="lat">Genesis</title> che quando Iacob volendosi, dapoi ch'egli ebbe sette e sette anni per Rachel servito, partirsi da Laban suo suocero, e ch'ei convennero insieme che tutti gli agnelli, che nascevano nel gregge di Laban con la pelle macchiata di più colori, fussino di Iacob; Iacob andò e prese certi rami di arbori, e alcuni ne scortecciò, perch'ei fussino bianchi, e alcuni lasciò con la corteccia, perch'ei fussino d'altri colori, e messegli nelle acque ove andavano a bere le pecore di Laban, acciò che imprimendosi ne' tempi ch'elle eran disposte a la generazione, mentre ch'elle bevevano, nella loro immaginativa quella varietà de' colori, facessino poi gli agnelli con la pelle similmente di varii colori; il che avvenendo, dice il testo ch'ei nacquono quasi tutti con la pelle variata e macchiata. Non è adunque maraviglia, se avendo l'immaginativa ne l'uomo tanta forza, ella fece che il nostro Poeta si immaginassi di tal sorte che quei demonii (ch'erono stati, come voi intendesti, in certo modo beffati da loro, e dai quali ei si eron partiti, mentre ch'eglino erano in quella contesa, nascosamente e senza far parola) andassino lor dietro per vendicarsi, ch'egli gli paressi sentirgli, onde disse: <emph>Io gl'immagino sì che già gli sento.</emph> <add resp="ed">[25-33]</add> Al che egli soggiugne nel testo che Virgilio gli rispose:
<quote rend="block"><lg><l>.... Se io fussi d'impiombato vetro,</l>
<l>La immagine di fuor tua non trarrei</l>
<l>Più tosto a me, che quella dentro impetro.</l></lg>
<lg><l>Pur mo veniano i tuoi pensier co' miei</l>
<l>Con simile atto, e con simile faccia,</l>
<l>Sì che d'entrambi un sol consiglio fei.</l></lg>
<lg><l>S'egli è che sì la destra costa giaccia,</l>
<l>Che noi possiam nell'altra bolgia scendere,</l>
<l>Noi fuggirem la immaginata caccia.</l></lg></quote>
Fingendo Dante che Virgilio fusse mandato da Beatrice, mossa dalla grazia di Dio, a trarlo della selva oscura della confusione nella quale ei si ritrovava mediante la fede sua imperfetta, finge anche ch'ei gli fusse dato per tal cagione tanto lume divino, ch'ei fusse atto a fare tale opera. In virtù del quale egli dice in più luoghi di questa opera, che Virgilio cognosceva molto meglio le imperfezioni e i concetti suoi, che non faceva egli; e particularmente in questo luogo. Laonde narra, come avendo egli detto a Virgilio la paura ch'egli <add resp="ed">[ebbe]</add> di quei diavoli, ch'ei non andassero lor dietro a far qualche villania, dice che egli gli rispose che s'ei fusse di <emph>vetro impiombato</emph>, cioè fusse uno specchio; i quali non sono altro che vetri che hanno da una parte una pelle di piombo, ma fatta con certo magistero, ch'ei non se ne fa altrove che nella Magna, e da una famiglia sola, fuori della quale non è uscita mai detta arte; nella quale pelle e superficie del piombo percotendo le immagini delle cose che sono loro innanzi, che vanno per l'aria illuminata, si riflettono indietro; e accresciute e fatte più distinte e visibili da la diafanità di quel vetro appariscono agli occhi di quegli che riguardano; come può conoscer chiaramente uno che ragguardi in uno specchio, che vedrà distintissimamente le immagini delle cose ch'egli arà di dietro, e non vedrebbe s'egli non si rivoltassi verso di loro: risponde adunque Virgilio: se io fussi uno specchio, io <emph>non trarrei a me</emph>, cioè non comprenderei, più tosto la tua <emph>immagine di fuori</emph>, cioè quel che tu apparisci di fuori, che io <emph>impetro</emph>, cioè ottengo e veggo quella di dentro, cioè i pensieri e i concetti che tu hai ne l'animo. E <emph>pur mo</emph>, cioè e pure ora, <emph>i tuoi pensieri</emph>, cioè quel che tu pensavi, <emph>venian co' miei</emph>, cioè convenivano con quel che pensava io; e mi si giravan per la fantasia con simile <emph>atto</emph> e modo, ch'ei nacquero e vennero in te, pensando come te a la malignità dei demonii, sì e in tal modo che io feci uno solo <emph>consiglio</emph> e un sol pensiero <emph>di entrambi</emph>, cioè degli uni e degli altri, cioè de' pensieri tuoi e de' miei, risolvendomi a questa sola e unica conclusione: che s'egli è, che <emph>la destra costa</emph> e argine di questa altra bolgia, <emph>giaccia</emph>, cioè sia di sorte dolce, che noi la possiamo scendere, che noi fuggiamo <emph>la caccia immaginata</emph>, cioè che noi pensiamo dovere avere dietro da loro.
<quote rend="block"><lg><l>Già non compiè di tal consiglio rendere,</l>
<l>Ch'io gli vidi venir con l'ali tese,</l>
<l>Non molto lungi, per volerne prendere.</l></lg>
<lg><l>Lo Duca mio di subito mi prese,</l>
<l>Come la madre, che al romore è desta,</l>
<l>E vede dietro a sè le fiamme accese;</l></lg>
<lg><l>Che prende 'l figlio e fugge e non si arresta,</l>
<l>Avendo più di lui che di sè cura,</l>
<l>Tanto che solo una camicia vesta:</l></lg>
<lg><l>E giù da 'l colle della ripa dura</l>
<l>Supin si diede alla pendente roccia,</l>
<l>Che l'un de' lati a l'altra bolgia tura.</l></lg></quote>
<add resp="ed">[34-45]</add> Il Poeta non fa altro, in questa parte del testo, che raccontare come Virgilio non aveva ancor finito di <emph>rendere tal consiglio</emph>, cioè di dirgli che approvava ancora egli quel che Dante aveva pensato, ch'ei dice che gli vide venir <emph>con l'ali tese</emph>, cioè volando lor dietro a gran furia, <emph>per volergli prendere</emph>, o far loro qualche altra villania, e che di già eglino erono loro assai bene presso. Per il che egli dice che Virgilio, veggendo il pericolo, lo prese subitamente. E per mostrare lo amore e la cura che egli aveva della sua salute, egli usa questa bellissima comparazione che voi vedete, dicendo ch'egli fece come una madre, ch'essendo desta a lo improviso da 'l romore che in simili casi occorre, e veggendo ardere la casa, e di già le fiamme del fuoco essergli appresso, prende il figliuolo ch'ella ha a lato nel letto senza <emph>arrestarsi</emph>, cioè badare, pure tanto tempo ch'ella si metta indosso una camicia, per scamparlo dal pericolo; ma fugge via ignuda, avendo <emph>più cura di lui</emph>, ch'ei non patisca dal fuoco, <emph>che di sè stessa</emph>, cioè dello essere veduta ignuda (ch'è cosa molto vergognosa appresso le donne); cosa che non è dubbio alcuno, che, dato e posto in essere il caso, non avvenissi; tanto è l'amore che porton le madri ai loro figliuoli, e massimamente quando ei son piccoli. La qual cosa è stata ordinata da la natura per mantenimento della specie umana, acciò ch'ei non paino tanto gravi a le madri le fatiche e i disagi ch'elle hanno nello allevare i figliuoli, che sono in certo modo infinite, per aver l'uomo (per la dilicatezza della complessione sua) bisogno di tante cose quanto egli ha. Per la qual cagione si è trovata questa pessima usanza del dare i figliuoli a balia; io ardisco di dire così, perch'ei lo dice apertissimamente in quel libro ch'egli fa <title>Della vita civile</title> Matteo Palmieri, uomo di tante lettere e di sì ottimi costumi, come ne vive ancor la memoria ne' tempi nostri; ov'ei mostra chiaramente che il latte della balia conferisce assai alla temperatura della complessione, e che il dargli a balia a contadine e a persone di sangue perverso fa ancor similmente loro di perversa natura; e che lo essere nutriti più fratelli di varii sangui è cagione molte volte di fargli dissimili di costumi, ond'ei vivono mal volentieri insieme. Ov'ei mi ricorda ch'ei dice, che chi vuole vedere una esperienza circa a questo pigli uno agnello e diagli a poppare una capra, e vedrà che in non molto tempo la sua lana insalvatichirà e diventerà ruvida e grossa; e che così fanno i sangui de' putti, nati di sangue gentile, essendo lor dato a poppare latte di persone rozze e bestiali, e senza disciplina o umanità alcuna. Nè sia alcuno che si maravigli (tornando a la comparazione, della quale usa il Poeta, del mostrare che la madre in un pericolo tale, qual ei racconta del fuoco, arebbe molto più cura di lui che di sè) che io la affermi, tanto che io dica e affermi che, posto in essere il caso, ne seguiterebbe quello che il Poeta dice. Chè io dico così, perchè io ne ho veduta la esperienza, ricordandomi che in uno fuoco che occorse già di quel forno, ch'è in sul Canto a la Macine, una madre, che giù a la bocca del forno veggendo essersi appiccato il fuoco nella stanza ove erono le scope, la quale era sotto una camera nella quale ella aveva lasciato un suo figliuolino nel letto, corse subito su per scamparlo; ed essendo il fuoco passato il palco, e ardendo il letto, non si spaventò di nulla, ma entrò in camera, dove sfondando il palco, morì ed ella e il figliuolo. E Giovan Villano non racconta egli un caso simile? scrivendo che ne' tempi suoi, fuggendo un giorno un lione del luogo ov'egli era racchiuso, e correndo per la città, e riscontrando in un bambino che aveva circa a tre anni, onde non si potè fuggire come gli altri, lo prese in bocca e portavanelo; e che veggendo tal cosa la madre, e curandosi più di lui che di sè, uscì di casa senza pensare al pericolo, e corseli dietro, e preselo pe' crini del collo, e cavognene di bocca. Sopra la qual cosa dice lo Imolese, che le madri amano sempre molto più i figliuoli, che non fanno i padri, sì perchè elle son più certe ch'ei son loro, che non sono i padri, e sì perchè elle hanno durato più fatica in loro; con ciò sia cosa ch'elle ne siano state aggravate e oppresse inanzi al parto, dogliose e tormentate nel parto, e affaticate, e occupate dopo il parto. Con grande arte usa adunque il Poeta questa comparazione, volendo mostrare lo amore che gli portava Virgilio, e la sollecitudine e la cura ch'egli aveva della sua salute; soggiugnendo, che preso ch'ei lo ebbe così in braccio e in collo, ei si diede e si gittò subito da 'l colle dello argine, sopra del quale ei camminavano, co' piedi innanzi <emph>supino</emph> e a rovescio, cioè con le reni in su la terra e col viso volto in verso il cielo, <emph>a la roccia pendente</emph>, cioè sopra il pendio della grotta, che scendeva da l'argine sopra della quale eglino erano, al fondo della sesta fossa; lasciandosi sdrucciolare sopra essa ripa, chiamata da lui <emph>dura</emph>, perchè son tutte, com' ei disse di sopra, queste bolge di pietra durissima di colore ferrigno; la qual ripa, dice, <emph>tura</emph> e chiude <emph>l'uno de' lati a la altra bolgia</emph>, cioè l'un de' due fianchi della sesta bolgia.
<quote rend="block"><lg><l>Non corse mai sì tosto acqua per doccia</l>
<l>A volger ruota di mulin terragno,</l>
<l>Quando ella più verso le pale approccia,</l></lg>
<lg><l>Come il maestro mio per quel vivagno,</l>
<l>Portandosene me sopra il suo petto,</l>
<l>Come suo figlio, e non come compagno.</l></lg>
<lg><l>A pena furo i piè suoi giunti al letto</l>
<l>Del fondo giù, che ei furono in sul colle</l>
<l>Sovresso noi; ma non gli era sospetto;</l></lg>
<lg><l>Chè l'alta providenza, che lor volle</l>
<l>Poner ministri della fossa quinta,</l>
<l>Potere indi partirsi a tutti tolle.</l></lg></quote>
<add resp="ed">[46-57]</add> Da poi che Virgilio ebbe preso in braccio il nostro Poeta, com'egli ha racconto di sopra, e lasciatosi andare supino, sdrucciolando sopra il pendio di quella ripa, dice ch'egli corse in verso il fondo di quella con tanta velocità, ch'ei non corse mai così forte acqua per <emph>doccia</emph> o canale <emph>a volgere</emph> e far girare le ruote di mulini <emph>terragni</emph> (il che non è detto da lui de' mulini da acqua, perchè hanno le ruote grandi e al diritto, onde non bisogna mettere l'acqua che le ha a far girare in canale o doccia perchè ella abbia a correre con maggior forza; dove i mulini terragni, avendo le ruote piccole e da lato, hanno bisogno di maggior forza d'acqua), quando ella più <emph>si approccia</emph>, cioè si appressa e avvicina a le <emph>pale</emph>, che sono quelle parti della ruota che l'acqua piglia, e pignendole la fa girare; a le quali quanto ella è più apresso, corre con maggior velocità, perchè è più apresso al suo termine. E in questo modo dice che Virgilio lo portò fino nel fondo, non come compagno, ma come figliuolo, cioè con quel riguardo e con quella cura che noi abbiamo mostro di sopra, che si ha naturalmente de' figliuoli. Nel fondo della qual bolgia non erano a pena arrivati i piedi di Virgilio (perchè, come dice di sopra, si lasciò andare con essi inanzi), ch'ei dice che i demonii erano arrivati in su il <emph>colle</emph>, cioè in su la ripa dello argine sopra di loro, donde Virgilio era lasciato sdrucciolarsi. Ma ei non <emph>gli era sospetto</emph>, cioè non bisognava temere di loro; e questo è, perchè <emph>l'alta providenza</emph>, cioè Dio ottimo e grandissimo, che dispone e governa con quella tutte le cose, che gli volle e gli ordinò per <emph>ministri</emph> e guardie della quinta bolgia, <emph>tolle</emph> e vieta loro che possino <emph>partirsi indi</emph>, cioè uscire di quella. E qui sia fatto per oggi fine a questa lezione.</p></div3></div2></div1>
<div1 type="sezione" n="Lettura nona dell'Inferno"><head>LETTURA NONA SOPRA LO INFERNO FATTA ALL'ACCADEMIA FIORENTINA NEL CONSOLATO DI ANTONIO DEL MIGLIORE MDLXIII</head>
<div2 type="parte" n="CANTO XXIII">
<div3 type="capitolo"><head>LEZIONE PRIMA CAP. XXII <add resp="ed">[vv. 24-114]</add></head>
<p><quote rend="block"><lg><l>Ma perchè Malebolge in ver la porta</l>
<l>Del bassissimo pozzo tutta pende,</l>
<l>Lo sito di ciascuna valle porta</l></lg>
<lg><l>Che l'una costa surge e l'altra scende.</l></lg></quote></p>
<p>Noi abbiamo a dar principio questo anno a le lezioni nostre, ascoltatori nobilissimi, volendo seguitar di esporre il nostro Inferno di Dante senza lasciarne parte alcuna indietro, al ventiduesimo capitolo di esso Inferno. Ove, giudicando io ch'egli abbia a essere non solamente utile, ma ch'ei sia, per cagione di molti che non furono a l'ultime lezioni nostre, necessario, acciò che ei possino intender con maggior facilità la mente del Poeta, ripetere ove noi eravamo; dico che il Poeta nostro si ritruova essere arrivato, seguitando Virgilio, nell'ottavo e penultimo cerchio di esso suo Inferno. Il piano, o, per meglio dire, il suolo del quale il Poeta non mette ch'ei sia piano, ma sia alquanto a pendio verso il mezzo, ov'ei mette che sia la gola del pozzo, che arriva poi fino a dove è nel più basso luogo di esso vano, cioè nel centro del mondo, Lucifero; luogo del quale non può immaginarsi in questo Universo il più basso e il più discosto da 'l cielo ov'è la sedia di Dio; luogo chiamato già da' nostri antichi, secondo che io ho trovato in alcuni di loro, il <emph>miluogo</emph>, cioè il mezzo del luogo (intendendo per <emph>luogo</emph> il <emph>locato</emph>, cioè tutto questo aggregato del cielo, della sfera, del fuoco, dell'acqua e della terra), ma oggi chiamato vulgarmente da ciascuno <emph>centro</emph>, avendo fattasi la lingua nostra questa voce <emph>centro</emph>, ch'è parola greca, pe 'l lungo uso, sua. E questo cotal cerchio dello Inferno è chiamato da il Poeta Malebolge, perchè il suo suolo e il suo spazzo mette il Poeta, come vi fu detto da noi l'anno passato (il quale mostra il Giambullari che gira, nella sua ultima circonferenza rasente i fianchi del vano, miglia 110, e ha di diametro e di traversa circa a miglia 35), che sia diviso in dieci fossoni, che abbracciano l'uno l'altro, come per avventura voi avete veduto qualche volta usarsi fare intorno a' castelli per sicurtà e fortezza di quegli. Ciascuna delle quali fosse, chiamate da lui <emph>Bolge</emph>, e per la qualità e condizione del sito <emph>Malebolge</emph>, ha diametro circa a uno miglio e mezzo. Onde occupando fra di là e di qua ciascuna miglia tre, lasciano nel mezzo uno spazio, il quale viene aver di diametro miglia cinque, manco solamente quel tanto che occupa una via, ch'ei mette che sia attorno attorno a piè de' fianchi del vano; nel mezzo del quale spazio il Poeta mette, come si mosterrà al luogo suo, la bocca del pozzo. Nelle quali dieci bolge il Poeta mette che sieno puniti i fraudolenti, cioè quegli, il peccato de' quali procede e ha origine e principio da malignità di mente; sì com'ei mette che sieno puniti fuori della città di Dite quegli, il peccato de' quali ha origine da fragilità di natura o da qualche effetto di quella. Di queste bolge scrive adunque il Poeta nostro di essere arrivato (passando sopra a uno ponte che le attraversa, passando sopra ciascuna di loro, facendo arco) a la quinta, nella quale ei mette che sia punito il peccato della baratteria e i barattieri. Ove voi non avete a intendere per <emph>baratterie</emph> quei luoghi dove si giuoca publicamente a prezzo, nè per <emph>barattieri</emph> quei che gli tengono, e prestono dadi, carte, lumi e altri servizii a nolo, come s'intende per i più oggi (perchè questi luoghi si chiamavano anticamente <emph>biscazze</emph>, voce reservata ancora insino a' tempi d'oggi nel volgo appresso di molti); nè manco per barattieri questi tali. Ma avete a intender per <emph>baratteria</emph> un corrompimento della iustizia e una defraudazione del giusto, facendo per danari, o per qualsivoglia altro premio, de l'ingiusto giusto, e del giusto ingiusto, e, come dice il Poeta stesso, per danari del no <foreign lang="lat">ita</foreign>, cioè sì. Onde è diffinita da messer Piero, suo figliuolo, cotal peccato in questa maniera: <foreign lang="lat">Baratteria est corrupta et asconsa voluntas cuiuslibet praemio a iustitia recedentis</foreign>, cioè: la baratteria è una volontà corrotta e celata da qualche premio, onde si parte e si discosta da la iustizia. Fra Guido del Carmine intende per barattieri solamente i giudici, e quegli, l'offizio de' quali è amministrare iustizia; onde dice nel suo Comento, ch'è nella libreria del Carmine, che lo fa ancora egli latino, diffinendola: <foreign lang="lat">Baratteria est asconsa et corrupta voluntas cuiuslibet officialis praemio a iustitia recedentis</foreign>. Ma sia cotal peccato o in persone private in pubbliche, egli è molto nocivo al genere umano; e questo è, perchè egli non è altro che cosa contraria a la iustizia, che gli è per avverso tanto utile. Per ciò che ei la corrompe e distrugge; e ve lo dimostra la diffinizione che danno della iustizia i iurisconsulti, dicendo ch'ella è una costante e perpetua volontà di rendere a ciascuno quel ch'è suo; e questa glielo toglie, onde viene a essere conseguentemente nimicissima e destruttiva della civilità e del comune consorzio. Con ciò sia cosa che gli uomini non possino senza iustizia convenire e conversare insieme; onde diceva Tullio nel secondo degli <title>Uffizii</title>, considerando tal cosa, ch'ei non poteva accader cosa peggiore nè più perniziosa a una repubblica, che quando quel che si debbe conseguire per virtù e per iustizia, si tentava e cercava per pecunia e per prezzo. E la cagione è, perchè quegli uomini, che son macchiati di questo peccato, sono pieni di astuzie e di fraude; non mostrano mai quel ch'eglino hanno nel cuore e nello animo, ma procedon sempre in tutte le azioni loro insinceramente e maliziosissimamente; cosa tutta contraria a quella integrità e quella sincerità, che si ricerca a voler mantenere la vita comune e la civilità. Di questo vizio della baratteria mostra Benvenuto da Imola che fusse molto piena ne' tempi del Poeta la Italia. E questo è, perchè in quel tempo erono molto pessimi per la Italia i signori e le corti; le quali corti dice esso Imolese ch'eron tanto produttive e generative di questo vizio, che se un Santo entrava in corte, e cominciava a trattare faccende di corte, ch'ei diventava di subito barattiere. Ed egli dice che vide tal cosa in fatto più e più volte, e in varie sorti di persone; per ciò che o indotti da gli esempli de' signori di quei tempi, che per lo più eron tiranni, o sforzati da 'l bisogno per non essere premiati da quegli della servitù loro, si davono tutti a valersi e a vendere i favori ch'eglino avevono da loro; facevono ogni sorte d'iniustizia e nel vendere e comperare gli ufizii, e le amministrazioni di quegli, a quegli che avevano bisogno che fusse loro amministrato iustizia. Laonde non erono altro in quel tempo la maggior parte de le corti, che tirannide piene d'iniustizia, e per conseguenza di ogni sorte di vizii; per ciò che come da la iustizia nasce ogni bene e ogni rettitudine, così per il contrario da la iniustizia n'esce ogni male e ogni perversità. E questo è dimostro chiaramente da 'l Poeta nostro nella terza parte del suo <title>Convivio</title>; dove, trattando egli della cortesia, e volendo dimostrare quello che propiamente ella fusse, dice che cortesia non è altro che onestà e sincerità di costumi, e che cotale voce era stata cavata da le corti; nelle quali s'ingegnavano anticamente i signori di non tenere se non uomini giustissimi e onestissimi, a cagione che per lor mezzo, servendosene eglino come di seconde cause e di strumenti nelle deliberazioni e azioni loro, non nascessi iniustizia o difetto alcuno; ma che ne' tempi suoi erono piene le corti di uomini tanto maligni, e di tanto perversi costumi, che se cotal voce si avesse a cavar da quegli, non si direbbe altro che inonestà e turpezza.</p>
<p>Di questo così fatto corrompimento e abuso della iustizia non saprei io già rendere altra ragione a chi mi domandassi per che cagione gli antichi la chiamassero baratteria (non ne avendo eglino lasciato scritto cosa alcuna), se non quella che dice Aristotile: che i nomi delle cose, e massimamente i primitivi, sono a piacimento degli uomini. E se bene ei par che Platone tenga per il contrario che i nomi sieno stati posti a esse cose secondo la propietà della lor natura, egli è perchè uno considera tal cosa sotto una considerazione, e l'altro sotto un'altra; per il che non vi sia poi finalmente disaccordo, come mostra il Leonico in quel dialogo che fa della imposizione de' nomi, dicendo che quattro son le cose, le quali concorrono in questa operazione de l'imposizione de' nomi continuatamente per ordine l'una l'altra. La prima, le cose che sono fuori di noi; la seconda, i concetti e le nozioni che si generon di quelle ne' nostri animi; la terza, quelle voci, con le quali noi manifestiamo essi concetti (onde disse Aristotile: <foreign lang="lat">sunt igitur voces, earumque sunt in animo passionum notae</foreign>); e la quarta, quelle notizie che noi notifichiamo co' caratteri e con le lettere. E infra queste quattro cose dice essere questo ordine, che le prime son segnate e notate da le seconde; con ciò sia cosa che le cose reali ed esistenti nella lor natura son principio e causa delle nozioni e de' concetti che noi ci formiamo nell'animo; perchè non sono altro che notizie e conoscimenti, che disegnono e mostron, dentro in noi, come stanno e come sono le cose fuori di noi. E nel medesimo modo dice poi che le terze son cagioni delle quarte, cioè che le voci, con le quali noi manifestiamo essi concetti ed esse notizie, producono i caratteri e le lettere con le quali noi scriviamo e manifestiamo essi concetti a quegli che noi non possiamo manifestargli con la voce, o per esserci lontani, o per non esserci nel tempo medesimo che siamo noi. Di queste quattro cose non è dubbio alcuno che le due prime, cioè le cose e i concetti e le notizie loro, sono naturali; e le due seconde, cioè le voci con le quali essi concetti si profferiscono, e i caratteri co' quali elle si scrivono e mandano a le memorie de' posteri, sono artifiziali. E però le cose e le loro notizie, essendo naturali, sono e saran sempre le medesime appresso qual si voglia nazione; perchè e così è ancor similmente sempre il medesimo e la notizia e il concetto del cavallo appresso a l'Italiano e al Greco e al Latino. Ma le voci, con le quali si profferisce dipoi esso concetto, perchè elle son cose artificiali, non son già elle le medesime; perchè il Greco lo chiama, come noi dicemmo, <foreign lang="grc">hippos</foreign>, e il Latino <foreign lang="lat">equus</foreign>. E così non sono ancor similmente i medesimi i caratteri e le lettere, con le quali l'uno e l'altro manda a le memorie essi concetti; per ciò che altre lettere hanno i Greci, e altre i Latini. Quando adunque Platone dice che i nomi sono stati imposti a le cose da la natura, egli intende di quei nomi e di quei concetti mentali e naturali, dice il Leonico. E quando Aristotile dice, ch'ei sono stati imposti loro da 'l piacimento degli uomini, egl'intende di quegli co' quali ei si manifestono con la voce e con le lettere, perchè ei son artifiziali. E così non vengono a essere, secondo il Leonico, discordi l'uno da l'altro nel senso, ma solamente nelle parole; cosa non punto disconveniente, a chi va ben considerandola, da il dogma e da 'l modo del procedere dell'uno e de l'altro. Per ciò che Platone camminava in molte cose con la cognizione intellettiva pura e sincera; e Aristotile non si fidava punto dello intelletto, se non quanto ei lo trovava fondato in su 'l senso. Per ciò che, sapete voi come faceva Aristotile (diceva il Beato, filosofo ne' tempi nostri eccellentissimo) nel suo filosofare? come fa uno cieco con un bastone nel suo camminare, che ogni volta ch'ei lo appoggia, e non truova ch'ei lo regga, non va più innanzi; e così Aristotile, come la cognizione sensitiva gli mancava, si fermava e non passava più oltre. E questo si vede manifestamente essere stato fatto da lui ne' libri <title>Del cielo</title>, ove egli parla e tratta tanto esattamente di loro; e poi quando ei viene a ricercar quello che sia fuori di loro, perchè egli gli mancava la cognizione sensitiva, egli se ne passa via via facilmente di subito, senza trattar cosa alcuna demonstrativa. E per tal cagione, perchè quando noi parliamo de' nomi, noi parliamo di quegli co' quali noi chiamiamo le cose vocalmente (come è di questo nome <emph>baratteria</emph>, che noi abbiamo per le mani, che a' tempi del nostro Poeta significava un corrompimento della iustizia, e oggi significa ritenere il giuoco), io mi accosto ad Aristotile; e tengo come lui, che sieno stati imposti a le cose dagli uomini secondo ch'è loro paruto, e non secondo la propietà e la natura loro, come vogliono alcuni altri. E se bene ei sono alcuni, che tenendo questa opinione seconda, si sforzon di provarla col dare sempre a essi nomi qualche significato e qualche etimologia, a proposito almanco, se non a la lor natura, a qualche loro particolarità, io ne ritruovo molte nella lingua latina, della quale io ho pur qualche poco di cognizione (come è, per grazia di esempio, che <emph>uomo</emph> sia detto da <emph>umo</emph>, che significa terra, o da <emph>umanità</emph>, perchè l'uomo è più umano e conversativo che qualsivoglia altro animale; e il <emph>cielo</emph>, da <emph>celo</emph>, verbo che sta per segnare e scolpire, per ch'egli è segnato di stelle e segni); <add resp="ed">[ma]</add> elle mi paion tanto tirate, e ch'elle abbino tanto poco del verisimile, che io vo' piuttosto andarmene con Aristotile per la sua via, ch'è più manifesta al senso, che con Platone per la sua, se bene ella è forse più secondo lo intelletto. E se qualcuno mi opponessi, ch'egli è da stimare molto più per vera quella di Platone (con ciò sia cosa ch'ei sia scritto nel <title lang="lat">Genesis</title> che Dio, da poi ch'egli ebbe creato Adamo, fece porre nel suo conspetto tutte le cose ch'erano state prima create da lui, e ch'egli pose a tutte nome conveniente a la natura loro), io risponderei che questo non fusse vero se non in quella lingua che parlò primieramente, perch'ella venne a essere lingua insegnatagli da Dio; ma questa lingua mancò dipoi in breve tempo, onde gli fa dire il nostro Poeta nel Paradiso:
<quote rend="block"><lg><l>La lingua ch'io parlai fu tutta spenta,</l>
<l>Inanzi che a l'opra inconsumabile</l>
<l>Fusse la gente di Nembrot attenta.</l></lg></quote>
Ma io negherò bene ch'ei sia poi seguitato il medesimo nelle lingue che hanno trovate gli uomini. Nè reputino o piglino alcuni, così un poco curiosi, questa mia risposta per uno effugio o uno comune modo di scaricar di soma, dicendo che come uno non sa che rispondere a una dubitazione, ei cerca d'una autorità della Scrittura; perch'ei non pare, come è il vero, ch'ei si possa contraddirle ch'ei fu così. Questa non è opinione solamente de' nostri teologi; ma ella fu ancora opinione anticamente di Zoroastre, di Parmenide, di Platone e di molti altri; i quali dicevano ch'eglino erono altri nomi quegli che avevano posti gli Dii a le cose, e altri quegli che avevano posti loro gli uomini. La qual cosa fu dipoi espressa manifestamente da Omero, dicendo che quel fiume, ch'era chiamato dagli uomini <emph>Scamandro</emph>, era stato chiamato dagli Dii <emph>Xanto</emph>; e quello uccello che gli uomini chiamano <emph>Cimindin</emph>, era stato chiamato dagli Dii <emph>Calcidem</emph>; ma che la maggior parte de' nomi, posti da essi Dii a le cose, era incognita e ascosa appresso al vulgo. E questo era, perchè quei sapienti antichi, e particularmente gli Egizii e i Caldei, che furono in fatto gli Ebrei, gli avevano tenuti sempre, per maggior reverenza, il più ch'ei potevano celati, manifestandogli solamente a bocca a bocca e per tradizione (chiamata da loro <foreign lang="heb">cabala</foreign>) agl'iniziati e introdotti nelle sacre cirimonie. Onde dicono ch'ei non era lecito nè concesso appresso gli Egizii vedere le colonne di Mercurio, nelle quali erano sculti i sacri misterii, se non ai sacerdoti; nè appresso ai Bragmani udire la loro sapienza, se non a quegli che avevan durato certa quantità di tempo a bere dell'acqua del loro sacro fonte. Per il che noi diremo finalmente, che essendo stato opera di uomini, e non divina, lo aver posto nome a questa corruzione della iustizia, della quale noi trattiamo e fa menzione il Poeta, <emph>baratteria</emph>, sia stato a loro piacimento, e non perchè ei richiegga così la natura della cosa. Perchè se bene il favellare è a l'uomo naturale, il favellar poi più in questo modo, che in quello, appartiene dipoi a la libertà del suo arbitrio e a l'arte. E questo ne dimostra chiaramente il Poeta nostro nel Paradiso, facendo dire ad Adam:
<quote rend="block"><lg><l>Natural cosa è che ogni uom favella;</l>
<l>Ma così o così natura lascia</l>
<l>Poi fare a voi, secondo che vi abbella,</l></lg></quote>
cioè piace; chè così significa questa voce. Ed è voce provenzale; onde disse Arnaldo di Provenza al Poeta nostro, quando lo trovò nel Purgatorio, dimandandolo chi egli era: <foreign lang="pro">Tan m'abelis votre cortes demand</foreign>. E questo basti per dichiarazione di questa voce <emph>baratteria</emph>.</p>
<p>Di questo peccato della baratteria volendo trattare il Poeta, e di quegli che vi sono involti e inviluppati dentro, gli mette la prima cosa universalmente nello Inferno, per dimostrare, secondo il senso morale, che ancora eglino sono, come tutti gli altri ostinati ne' peccati, in una cecità grandissima di mente, e ch'ei non hanno mai quiete alcuna vera ne l'animo, e vivon sempre in uno rimorso continovo di coscienza, e in un timor sempiterno della dannazione e della ira di Dio, così come chi è nello inferno reale, è in uno luogo di tenebre, <foreign lang="lat">ubi nullus ordo, sed sempiternus horror inhabitat</foreign>, come dicon le sacre littere. E dipoi per dimostrare la infelicità che apporta lor questo peccato particulare, sotto il velame della pena particulare con la quale ei son puniti, egli mette che questa bolgia nella qual ei sono sia piena di pece, la quale per arte e ordine divino bolla del continovo ardentissimamente; a guisa che si vede nello arzana de' Viniziani, ch'è il luogo ov'ei fanno e racconciono i navigii, bollire la invernata per forza di fuoco quella ch'eglino adoperano a rimpalmare e restaurare quegli che ne hanno bisogno; e ch'eglino sieno sotto questa pece (e tutto questo è narrato da 'l Poeta nel capitolo innanzi a questo, cioè nel ventunesimo), e non possino uscirne o cavar mai fuor di quella il capo o qualsivoglia altra parte del lor corpo, rispetto a una moltitudine grandissima di demonii che s'aggiron continovamente su per la ripa intorno a essa bolgia per ripignere e rituffar sotto quella, con certi uncini e certi graffi ch'eglino hanno in mano, chiunche ei veggono in modo alcuno apparir fuori di quella, a guisa (dice il testo) che fanno i vassalli de' cuochi, chiamati oggi da noi vulgarmente <emph>guatteri</emph>, i pezzi della carne nella caldaia sotto l'acqua perch'ella si cuoca. Questa pena con la quale mette il Poeta che sieno, come voi avete inteso, puniti favolosamente questi barattieri, è finta da lui per dimostrarne, come poeta, sotto il velame d'essa favola (e così dicono gli espositori, e particularmente il figliuolo del Poeta e Benvenuto da Imola), che quegli che son ostinati in questo peccato di corrompere per danari la iustizia, facendo del falso vero e del vero falso, hanno immersa e soffocata la mente da una tenebrosissima e rapacissima cupidità di quel d'altri, la quale arde e infiamma lor la volontà e l'appetito di rapire <foreign lang="lat">per fas et nefas</foreign> quel d'altri, a guisa che infiamma e invesca la pece bollente le mani di chi ve le mette. La qual pece, per essere una viscosità oscura e tenace, cavata per forza di fuoco de' pini vecchi, significa la cupidità tenace e rapace e oscura (perchè la celano sempre il più ch'ei possono), ch'eglino hanno, infiammata da la lor mala consuetudine e da 'l lor cattivo abito; la qual cupidità consuma quel di chiunche si dimestica e si serve con loro, come rode la pece, per avere del corrosivo, la carne umana. E i demonii che gli ripingono sotto quella, quando ei n'escono in modo alcuno o tutti o parte fuori, significono i lor rapaci e ingiusti concetti; i quali, qualunche volta ei venissi lor qualche buon pensiero di lasciar cotal vizio, nato da 'l rimorso della conscienza, ve gli ripingon dentro. E gli uncini e i graffi, con che eglino graffiandogli e lacerandogli fanno tal cosa, significono i biasimi che son dati loro da ciascuno, e particularmente da chi si serve de' lor favori, poi ch'ei non ha più bisogno di loro. <add resp="ed">[24-42]</add> Questa bolgia avendo descritta il Poeta, e volendo seguitare quel che, da poi ch'egli arrivò a lei, gli avvenne, dice che mentre chi egli si era fermo in sul colmo del ponte, e aveva occupato l'animo in ragguardarla, ch'e' giunse appresso uno diavolo, il quale aveva adosso un peccatore, avendolo preso per i piedi, e messosegli in su le spalle, e distesosi il resto del corpo col capo a lo ingiù in su le stiene; e gittollo da 'l detto ponte in essa pece, dicendo:
<quote rend="block"><l>Ecco un degli anzian di santa Zita;</l>
<l>Mettetel sotto, ch'io torno per anche</l>
<lg><l>A quella terra, che ne è ben fornita.</l>
<l>Ogni un vi è barattier, fuorchè Bonturo;</l>
<l>Del no per i danar vi si fa ita.</l></lg></quote></p>
<p>Di due sorti dice Benvenuto da Imola ch'erono questi barattieri, de' quali tratta il Poeta; barattieri del privato e delle persone particulari, e barattieri del publico e delle comunità. De' barattieri del privato tratta il Poeta in questo ventiduesimo capitolo, che noi abbiamo a esporre; e de' barattieri delle comunità fu trattato da lui nel passato. E però narrò questo caso, che mentre ch'egli era nello Inferno, che fu il sabato santo de l'anno 1300, venne quel diavolo, e gittò quel peccatore in presenza sua nella pegola; per ciò che questo fu, dicono gli espositori, uno Martino Bottai, il quale morì detto anno il sabato santo di morte subitana in Lucca, essendo degli <emph>Anziani</emph>; chè così usavano chiamare i Signori, e l'usono ancor qualche volta oggi. E in quello instante ch'ei morì, finge il Poeta che la sua anima fusse portata da quel diavolo a lo inferno. E gittatolo in quella pece bollente, dice che detto diavolo disse, che voleva tornare a Lucca per degli altri; per ciò che in quella terra era barattiere ognuno fuori che Bonturo, il quale era il peggiore e il più famoso di tutti; tassando di cotal peccato quella città, chiamata da lui <emph>di Santa Zita</emph> per cagione d'una Santa ch'eglino hanno, lucchese, chiamata così. Perchè ella era governata in quei tempi da un certo numero di cittadini, sotto nome di ottimati, che facevano tutti a gara a chi più poteva rubare quella comunità; e Bonturo Dati, perch'ei poteva più degli altri, faceva peggio di tutti, e però il Poeta dice ironicamente di lui, che solamente egli non era in Lucca barattiere. <add resp="ed">[67-72]</add> Dopo questo racconta il Poeta che molti di quei demonii, com'ei videro Virgilio e lui, voltarono verso di loro quegli uncini e quei graffi, e cominciarono a venire verso di loro con uno aspetto atrocissimo e crudelissimo; volendo dimostrarne, sotto cotal finzione, che i concetti e i modi, i quali i barattieri usono per fare o con forza o per fraude, appariscono (a chi gli considera camminando con le pedate della ragione, in quel modo che camminava il Poeta nostro dietro a le pedate di Virgilio) tanto empi e tanto fieri, ch'ei fugge non che altro il cogitargli; non essendo possibile che in uno uomo come uomo (chè tanto vuol dire camminare dietro a le pedate e ai vestigi della ragione) caggino, o almanco abbiano e truovino luogo, simili concetti. Con ciò sia cosa che l'uomo come uomo cognosca ch'egli gli è uopo vivere insieme con gli altri uomini, e questo vizio distrugga e guasti la società e la civilità, come mostra Aristotile per tutta la sua <title>Politica</title>; e l'uomo come uomo sia nato, come dice Platone, per aiutar l'altro uomo, e questo vizio fa ch'egli lo disaiuta e nuocegli. <add resp="ed">[73-87]</add> Seguita dopo questo la favola e la finzione sua il Poeta; e dice che Virgilio, veduto questo, andò verso di loro animosamente, e domandògli che mandassero uno di loro a lui per parlar seco. Ed essendo mandato da loro uno chiamato Malacoda, Virgilio incominciò a parlargli, e a mostrargli ch'ei non doveva credere nè pensare in modo alcuno ch'ei fusse venuto insino quivi, sicuro da tutti i pericoli infernali, senza la disposizione divina, la quale aveva ordinato ch'ei guidassi Dante per cotal cammino. Per la qual cosa dice che subitamente cadde a Malacoda e a tutti quegli altri demonii l'orgoglio e l'ira ch'ei mostravano; e che Malacoda, in cambio di offendergli, insegnò loro la via e il cammino ch'ei dovevano tenere, s'ei volevano passare più oltre, ancora ch'ei s'ingegnassi, ancor nello insegnar loro tal cosa, d'ingannargli. Ove il Poeta vuol dimostrare, che usando l'uomo la ragione, e camminando secondo il suo lume, come Virgilio, cava utile e ammaestramento insino da 'l male. Per ciò che a l'uomo buono (chè così si può meritamente chiamare chi vive secondo la ragione) avviene come a l'uomo sano; per ciò che come l'uomo sano co 'l valore della sanità sua <add resp="ed">[converte]</add> in buon nutrimento e in buoni umori insino a le cose ree (onde è nato quel proverbio fra' medici, <foreign lang="lat">omnia sana sanis</foreign>; e Cornelio Celso disse nel principio de' suoi libri: <foreign lang="lat">homo sanus et sui compos nullis legibus se obligari debet</foreign>), l'uomo buono converte e cava ancora egli bene insino del male. <add resp="ed">[112-114]</add> Seguita più oltre il Poeta che Malacoda, nel dimostrare al Poeta fraudolentemente e ingannarlo (come noi mostrammo nella ultima lezione nostra l'anno passato) che non potevano passar più oltre per quel cammino, rispetto a uno ponte ch'ei troverebbono, disse:
<quote rend="block"><lg><l>Ier più oltre cinqu'ore che questa otta</l>
<l>Mille dugento con sessanta sei</l>
<l>Anni passar, che quella via fu rotta.</l></lg></quote>
Questa cosa, che fa dire qui il Poeta a questo demonio, se vo' lo notate bene, fa due effetti molto utili. Il primo è, ch'ei mostra l'anno e il dì che il Poeta ebbe questa visione, e com' ei fu il sabato santo del anno 1300 (per ciò che ei finge che tal rovina accadde nel tremar che fece la terra, quando Cristo morendo rendè lo spirito al Padre); ch'era l'anno trentacinquesimo del nostro Poeta. Per ciò che Malacoda, come io vi mostrai l'anno passato, disse queste parole in su l'ora di nona, e disse: <emph>ieri</emph>, che fu il venerdì santo, in su l'ora sesta, e nel mille dugento sessanta sei, a' quali aggiunti i trenta quattro che visse Cristo, fa mille trecento; e Dante nacque nel 1265. Il secondo effetto, che fa questo luogo in utilità e ammaestramento de' buoni e di quegli che vivono secondo la ragione, è ch'ei mostra, che il buono cava utile insino da' suoi nemici, e fa profitto, come dice Paulo, insino delle tentazioni. Con ciò sia cosa che, semprechè i nemici nostri ci tendono lacci, e cercono d'ingannarci, ei ci ammaestrano che noi siamo cauti e stiamo vigilanti. E quello ch'è più, c'insegnano molte volte delle cose, che ci sono non solamente utili, ma necessarie a sapere, e che noi non sapevamo; come fa questo Malacoda qui al Poeta nostro, che mentre ch'ei cercava di storlo da la cognizione de vizii con mostrargli ch'ei non si poteva andare più oltre per quel cammino, egli lo accerta che nella morte di Cristo accadde quel tremuoto tanto grande, che commosse insino a le parti infernali, e che fece, insieme con l'oscurazione del sole e della luna (fatta in quel tempo contro a l'ordine della natura), pensare a Dionisio Areopagita, filosofo eccellentissimo che si ritruovava in quel tempo in Atene, o ch'egli era venuto il fine del mondo, o che il Dio della natura pativa. Onde venne a porgere appunto al nostro Poeta quella medicina, che ricercava il male che secondo noi egli aveva, e a insegnarli la via a uscir della selva nella quale ei si ritrovava smarrito; non tenendo voi, come io m'ingegnai di provare nelle prime lezioni, ch'ella fusse o la ignoranza o il vivere vizioso, come gli altri espositori, ma un trovarsi non molto fermo in creder le cose principali della fede e della religione nostra. Ultimamente il Poeta racconta che Malacoda disse loro, che mandava in quelle parti, dove era lor necessario capitare a volere scender più giù, alcuni demonii, a guardare che nessuno uscissi o cavassi il capo fuori della pegola, e che quegli insegnerebbono la via; e ch'egli accennò loro che si movessero con un cenno molto osceno e brutto. Ed eglino risposono similmente che avevano inteso, con certi altri cenni pieni di scherno e di dileggiamento; il che dice il Landino, ch'è fatto da 'l Poeta per dimostrare quanto i barattieri, da poi ch'eglino hanno giuntato uno (come pareva aver lor fatto Virgilio e il nostro Poeta, insegnando loro male la via), lo schernischino e beffeggino. Ma io direi più tosto, che il Poeta abbia voluto mostrare quanto sieno brutti e reprensibili ne l'uomo come uomo, come noi dicemmo di sopra, i concetti e i pensamenti di volere ingannare altrui. E questo è tutto il tenore e quel che dice il Poeta, trattando della baratteria nel capitolo innanzi a questo, raccontovi e replicato da noi, perchè voi intendiate con maggior facilità questo altro che noi abbiamo a esporre, nel quale il Poeta tratta di questa materia medesima, e noi non abbiamo a durar tanta fatica a esprimervi i nostri concetti. La qual cosa, dello esprimere ad altri i suoi concetti con la voce, dice Aulo Gellio ch'è molto più faticosa e difficile, che formarsegli per sè dentro nello animo con la fantasia. E ne dà con arguzia e piacevolezza questo esemplo, il quale ei dice aver cavato di certi comentarii di Nigidio, ch'egli è molto più difficile e faticoso dir <foreign lang="lat">vos</foreign> e <foreign lang="lat">tu</foreign>, che <foreign lang="lat">nos</foreign> ed <foreign lang="lat">ego</foreign>; con ciò sia cosa che a dir <emph>voi</emph> e <emph>tu</emph> bisogna muovere, oltre a la lingua, esteriormente le labbra, e a dir <emph>noi</emph> e <emph>io</emph> basta solo muovere interiormente la lingua. E questo sia a bastanza per la lezione d'oggi.</p></div3></div2>
<div2 type="parte" n="CANTO XXIV">
<div3 type="capitolo"><head>LEZIONE SECONDA CAP. XXIIII DELLO INFERNO DI DANTE <add resp="ed">[vv. 1-42]</add></head>
<p><quote rend="block"><lg><l>In quella parte del giovinetto anno,</l>
<l>Che 'l sole i crin sotto l'Aquario tempra,</l>
<l>E già le notti al mezzo dì sen vanno;</l></lg>
<lg><l>Quando la brina in su la terra assempra</l>
<l>L'immagine di sua sorella bianca,</l>
<l>Ma poco dura a la sua penna tempra;</l></lg>
<lg><l>Lo villanello, a cui la roba manca,</l>
<l>Si leva e guarda, e vede la campagna</l>
<l>Biancheggiar tutta, ond'ei si batte l'anca;</l></lg>
<lg><l>Ritorna in casa, e qua e là si lagna,</l>
<l>Come il tapin che non sa che si faccia;</l>
<l>Poi riede, e la speranza ringavagna,</l></lg>
<lg><l>Veggendo il mondo aver mutato faccia</l>
<l>In poco d'ora, e prende suo vincastro,</l>
<l>E fuor le pecorelle a pascer caccia;</l></lg>
<lg><l>Così mi fece sbigottir lo mastro,</l>
<l>Quando gli vidi sì turbar la fronte,</l>
<l>E così tosto al mal giunse lo impiastro.</l></lg></quote></p>
<p><add resp="ed">[1-3]</add> Seguitando il Poeta la narrazione sua, e volendo raccontare in questo principio, come essendosi molto sbigottito per avere veduto, subito ch'eglino arrivorono a la rovina del ponte, Virgilio turbarsi molto nella fronte e nel volto, e di poi essersi molto rallegrato quando ei giunse a la rovina, su per la quale ei potevano risalire in su la costa degli altri ponti, per aver veduto Virgilio rallegrarsi molto ancora egli; lo fa con questa comparazione che voi vedete, dicendo ch'egli avvenne a lui come al villano, che mancandogli la roba e lo strame da pascere le bestie nel principio della primavera, e levandosi una mattina, e veggendo la campagna tutta coperta da la brinata, ancora ch'ella duri poco, si contrista e torna dolendosi in casa; e dipoi, veggendo in breve spazio di tempo mutar la faccia, prende la verga e manda le pecorelle fuori a pascere. Questa comparazione non è dubbio alcuno, ascoltatori nobilissimi, che non sia intesa in un certo modo da chiunche la legge; con ciò sia cosa ch'ei non sia alcuno (mi penso però io) che non sappia che l'anno si divide in quattro parti e in quattro stagioni, cioè in primavera, in estate, in autunno e in vernata, e che la primavera è la sua giovanezza; nientedimanco ei son pochi quegli che la intendino perfettamente, e che per conseguenza cognoschino la forza e la bellezza sua. E questo nasce per non intendere bene per quel che queste quattro stagioni de l'anno sieno assimigliate a le quattro età de l'uomo, e per quel che il Poeta usi qui questo termine <emph>giovinetto</emph>; per non avvertire che, circa al tempo nel quale incomincia la primavera, sono due opinioni diverse, e per non considerare ultimamente quale delle due opinioni sia seguitata da 'l Poeta. Le quali tutte cose essendo necessarie intendere, a non volere intendere questa comparazione, come i più, così superficialmente e <foreign lang="lat">crassa Minerva</foreign>, come dicono i Latini, e volendo e desiderando io di scoprirvi e mostrarvi in questa mia interpetrazione, quanto meglio io so e posso, la dottrina e la bellezza di questo Poeta, vi saranno tutte, con quella maggior brevità che sarà possibile, dichiarate da me. Datemi adunque quella grata audienza che voi siete soliti fare; e io con l'aiuto di Colui da 'l quale, come dice Iacopo Apostolo, depende ogni nostra sufficienza, incominciandomi da 'l significato di questa voce <emph>gioventù</emph>, darò principio al mio ragionamento.</p>
<p>Ricercando quello acutissimo investigatore de' segreti della natura, Aristotile, ne' libri de' suoi <title>Parvi naturali</title>, quello che sia, nelle cose animate e capaci di vita, la <emph>gioventù</emph> e la <emph>senettù</emph>, fa nel principio della sua dottrina questo fondamento demonstrativo e manifestissimo al senso; che tutti gli animali, e così ancor similmente le piante (ma ei parla prima degli animali, perchè tal cosa apparisce molto più manifestamente in loro, che nelle piante), hanno non solamente in tutto il corpo, ma in ciascuna parte di quello, una certa calidità <emph>connata e naturale</emph> (chè così la chiama il Leonico nella sua traduzione), cioè un calore naturale, dato loro da essa natura, quando ella gli genera, insieme con lo essere, mediante il quale, mentre ch'ei lo posseggono, eglino operono e vivono: e subito ch'ei ne mancono e ne restono privi, ei diventono freddi, mancono di potere operare, e muoiono; ond'è chiamata la morte spessissime volte da i poeti <emph>frigida</emph>. La cagione per la quale, spento questo calor naturale ne l'uomo, ne segua la morte, è, perchè nessuno animale può vivere lungamente senza pigliare qualche nutrimento. Io ho detto <emph>lungamente</emph>, perchè io so bene ch'ei ci son di quegli che vivono senza pigliare cosa alcuna per molto spazio di tempo, come gli orsi e gli spinosi, le serpi e altri animali simili. E oltre a questi animali, si son veduti ancora (lasciando stare alcuni, de' quali scrivono gli antichi che vissono lungo tempo senza mangiare, come quello del quale scrive Olimpiodoro, e quello altro del quale scrive Alberto Magno) a' tempi nostri, come fu quella fanciulla, la quale stette in corte di Fernando Re de' Romani, e fu da lui fatta guardare con tanta diligenza per più di quaranta giorni, tal ch'ei fu certo ch'ella non mangiava; e quello Scoziesco che fu a' tempi di Clemente a Roma, che stette ancora egli più di venti giorni senza mangiare; chè in quanto agli animali, stanno assai digiuni quegli, secondo che scrive Alberto Magno, che abbondano assai di umori crudi e di umori flemmatici e grossi, e il calore tanto debole, ch'egli non gli può cuocere così facilmente, come sono gli orsi e i tassi. E questi tali animali, hanno la pelle tanto densa, che i fumi che si levono da i detti omori non possono uscir fuori per i pori, nè manco può stillar fuori il loro umido; laonde ritirandosi nelle loro parti interiori, si mescola col sangue, e nutriscegli. E per questa cagione, sentendosi detti animali aggravati da tali umori più ne' tempi freddi che negli altri, si ritirono sotto la terra, e quivi attendono a digestire e consumare detti umori. E in quanto agli uomini, stanno lungo tempo senza mangiare quegli, che per essere di natura freddi abbondono grandemente di flegma e di umori grossi; per la freddezza e umidità de' quali il loro stomaco diventa stupido e quasi insensato, in quel modo che si vede talvolta diventare uno la vernata per il troppo patir freddo; onde manca loro lo appetito. E quel tanto che può trarre la natura di essi umori crudi e freddi, lo cuoce e sostituisce in luogo di quello che di mano in mano il calor naturale consuma; che, per essere in loro molto debole, consuma poco. Nè è da preferire, a questo proposito, quello che scrive Pietro d'Ebano ne' suoi comenti sopra i Problemi di Aristotile, che i corpi infermi mangiono manco che i sani; perchè la natura occupata nello smaltire gli umori cattivi, per poter poi ch'ei son digesti mandargli fuori, non appetisce altro cibo. E per questo si vede molte volte uno infermo vivere più e più giorni senza pigliar cosa alcuna. Nè sia alcuno che opponga a questo che io ho detto, di mente d'Aristotile, che nessuno animale può vivere a lungo senza mangiare, che il cameleonte viva senza pigliar cibo alcuno altro che aria; chè nessuno elemento puro può nutrire; onde quando ei fussi pur vero ch'ei si nutrissi solamente d'aria, gli è perchè quest'aria, presso a la terra, è sempre mista di varii vapori di umidità o di fumosità, uscite da altri corpi; onde non potrebbe vivere nell'aria pura. Ma ei non è vero ch'ei viva solo d'aria; ma essendo egli animale di poco caldo e senza sangue, ha bisogno di pochissimo nutrimento; onde si pasce di formiche e di moscherini e di altre cose simili. E ch'ei sia il vero, ei getta qualche scremento, e oltre di questo ha i denti, ben che piccolissimi; onde s'ei si cibassi solamente d'aria, gli sarebbono superflui; e la natura non fa cosa alcuna invano. Non possono adunque vivere, come voi vedete, gli animali a lungo andare senza nutrirsi; e tale operazione non può essere fatta da l'anima vegetativa, a la quale si appartiene tale officio, se non mediante quel calore innato che noi abbiamo detto che la natura ha dato agli animali; il quale, cocendo e digerendo il cibo, lo riduca finalmente tanto simile a la sustanza di quel che se ne ha a nutrire, ch'ei possa e sia atto a convertirsi in essa sustanza. Mancando adunque tal calore, manca il potersi fare nello animale la digestione, e conseguentemente il potersi nutrire; ond'ei si raffredda, e come noi dicemmo, finalmente si muore.</p>
<p>Va dipoi ricercando più oltre il Filosofo delle cagioni, per le quali detto calore può spegnersi e mancar negli animali. E dice come ei sono solamente due modi co' quali si può spegnerne il fuoco; l'uno de' quali è co' suoi contrarii, come sarebbe l'acqua, o ricoprirlo con materia ch'ei non possa respirare, come è la terra, come si fanno i carboni, e non con cosa rara, come è la cenere, che lo mantiene (perchè l'aria la passa, e refrigeralo, ond'ei si mantiene); e questo modo è chiamato da 'l Filosofo <emph>corruzione violenta</emph>: e l'altro è per mancamento di materia, nella quale ei possa, ardendola, mantenersi; per ciò che, com'egli ha consumato tutta la materia atta a mantenerlo, manca e si spegne ancora egli; e questo modo di corruzione è chiamato da 'l Filosofo <emph>diseccazione e mancamento naturale</emph>; e questo, dice il Filosofo, io chiamo <emph>senettù</emph>. Per il che ei si cava da le parole sue questa conclusione, che la senettù non sia altro nelle piante e negli animali, che un mancamento di umidità naturale, operato da la lunghezza del tempo; mediante il quale quella calidità, che noi dicemmo di sopra gli tien vivi, si spegne; onde nasce in loro la morte. Veduto come la <emph>senettù</emph> non è altro, nelle cose che sono suscettive di vita, che una diseccazione e mancamento di umidità atta a conservare quella calidità, mediante la quale elle vivono, fatta da la lunghezza del tempo che consuma finalmente ogni cosa (intendendo per <emph>tempo</emph> il moto del cielo; perchè il tempo, in quanto a sè, è solamente una considerazione fatta in esso moto celeste, per servirsene, come io vi ho già altra volta detto, per misura de' moti di queste cose generabili e corruttibili), si ha per la regola de' contrarii, la scienza de' quali è la medesima (con ciò sia ch'ei sieno relativi, e uno relativo non si può conoscere senza conoscere l'altro), che la <emph>gioventù</emph> è una copia e un'abbondanza di umidità naturale, atta a conservare e mantenere la calidità naturale. Per la qual cagione in tale età le piante e gli animali non solamente si mantengono vivi, ma crescono e si agumentono, e crescono insino a quella quantità che si conviene a la natura loro. E perchè tale effetto, e massimamente nelle piante, si vede accadere (nella circulazione che fa il sole d'intorno a la terra col moto suo naturale, ch'è da occidente in oriente, chiamata da noi l'<emph>anno</emph>) nel tempo della primavera, la primavera è chiamata per traslazione <emph>la gioventù dell'anno</emph>, e particularmente da 'l nostro Poeta nella terza parte del suo <title>Convivio</title>. Ma perchè, parlando egli qui de l'anno, lo chiami nella primavera <emph>giovinetto</emph>, e non <emph>giovane</emph>, si dirà di sotto nello esporre le parole del testo.</p>
<p>Veduto che parte de' l'anno sia la primavera, ci resta ora a vedere quando il nostro Poeta tiene che sia il principio e lo incominciamento di quella. Per il che fare voi avete a sapere, che circa a tal cosa ci sono due opinioni; che una è degli astrologi, e l'altra de' fisici e de' naturali. Quella degli astrologi è ch'ella incominci nello equinoziale vernale, cioè quando il sole entra in Ariete, ch'è circa a' XIIII dì di marzo. E questo è perch'ei dividono l'anno, cioè la circulazione naturale di esso sole, secondo quattro punti notabili ch'ei pongono in cielo. Due de' quali sono gli equinozii, cioè questo che noi abbiamo detto di marzo, quando il sole passando ne' segni settentrionali, che sono Ariete, Tauro, Gemini, Cancro, Leone e Vergine, i giorni incominciono a crescere e diventare maggiori della notte; e l'altro, quando ei passa e ritorna da quegli negli australi, che sono Libra, Scorpio, Sagittario, Capricorno, Aquario e Pesci, onde le notti cominciono a diventar maggiori de' giorni; il che accade circa a XIII di settembre. Gli altri due punti sono i due solstizii, cioè nel minore e nel maggior giorno che accaggino nell'anno; che sono di dicembre e di giugno. Io non dico il dì determinato, perchè e ne l'uno e ne l'altro solstizio corrono circa a nove giorni eguali; il che nasce, perchè il sole in detti giorni non si appressa e non si discosta da 'l polo; cose che a chi ha punto in pratica la sfera son facilissime, e a chi non ha cognizione non si posson dare se non difficilissimamente a intendere. In questi quattro punti tengono gli astrologi che comincino le quattro stagioni de l'anno; onde tengono che la primavera incominci nello equinozio vernale, cioè a dì XIIII di marzo, quando il sole entra in Ariete. I fisici non attendendo a questi punti, ma agli effetti della natura, e veggendo che le cose cominciono a risentirsi e a muovere circa a mezzo febraio (la qual cosa appartiene a la primavera e gioventù de l'anno, per ciò che il crescere è della gioventù), tengono ch'ella incominci circa a mezzo febraio, nell'uscire il sole d'Aquario ed entrare in Pesci. La quale opinione tiene ancor similmente il volgo; onde usa dire, che chi non riviene a mezzo febraio si può mettere per morto. La quale autorità del volgo è da essere non poco apprezzata, usando Aristotile in molti luoghi, ov'ei non ha ragioni più demonstrative, servirsi di lei; sì com'ei fece nel libro <title>Del cielo</title>, ove volendo ei provar ch'egli era eterno, e non avendo ragione più forte, dice ch'ei si debbe tener che sia eterno, poichè tutte le nazioni, ancor che <emph>barbare</emph>, cioè rozze e senza disciplina (chè in questo significato usavano i Greci questa voce <emph>barbaro</emph>), tengono ch'ei sia il luogo degli Dii, e gli Dii sono eterni. E questa opinione de' fisici e de' naturali, che il principio della primavera sia, come voi avete inteso, circa a mezzo febraio, tiene ancora il Poeta nostro, sì come voi vedrete più chiaramente nella esposizione del testo, a la quale è oramai tempo da passare.
<quote rend="block"><lg><l>In quella parte del giovinetto anno,</l>
<l>Che il sole i crin sotto l'Aquario tempra,</l>
<l>E già le notti a mezzo dì sen vanno.</l></lg></quote>
Assomiglia il Poeta nostro, come fanno ancora alcuni altri scrittori, le quattro stagioni de l'anno a le quattro età de l'uomo. Onde dice nella terza parte del suo <title>Convivio</title>, parlando della vita umana, ch'ella si divide in quattro etadi; la prima delle quali, che incomincia subito dopo il nascimento de l'uomo, egli chiama <emph>adolescenza</emph>, cioè accrescimento e augumento di vita; nella quale ei dice che predomina assai l'umido, e però cresce assai l'uomo, per ciò che ogni generazione si fa ne l'umido, benchè mediante il caldo; le quali propietà sono peculiari e particulari del sangue, e tale età ne abbonda assai. La seconda età è chiamata da lui <emph>gioventù</emph>, cioè e che giova e dà perfezione; e questa vuole Dante che incominci dopo il venticinquesimo anno, che l'uomo finisce di crescere più per l'altezza; e vuole ch'ella duri insino al quarantacinquesimo anno (nel quale tempo viene a essere lo <emph>stato</emph>, perchè ogni cosa generabile e corruttibile ha <emph>augumento</emph>, <emph>stato</emph> e <emph>declinazione</emph>), nella quale dominando la collera, disecca, con la siccità sua, la troppa umidità dell'adolescenza (chè già non sono stati fatti per altro, secondo il Filosofo, il secco e il freddo, che per temperare il troppo umido), onde l'uomo diventa più forte e più robusto, e fa più perfettamente le operazioni sue. La terza età, chiamata da lui <emph>senettù</emph>, incominciando nel quarantacinquesimo anno, e dovendo essere altrettanta la declinazione, vuole che duri insino al settantesimo anno. E in questa età ei vuole che domini la flemma, ch'è fredda e umida, onde viene a mancare ne l'uomo il valore e la forza; perchè tutte le operazioni son fatte da la natura, come voi intendesti di sopra, mediante il caldo. E però dal quarantacinquesimo anno in là erono appresso i Romani assoluti gli uomini da l'obbligo militare, cioè non potevano essere più constretti ad andare in guerra. E da 'l settantesimo anno in là, egli vuole che sia la quarta età, che si chiama <emph>senio</emph>; nella quale dominando la malencolia, ch'è fredda e secca, l'uomo diventa inutile, e uno albergo di fatica e d'affanni; e vannosi, mediante tali qualità del freddo e del secco, incoiando e inasprendo in lui di mano in mano di sorte i polmoni, che s'ei non muore per qualche accidente prima, ei si conducono a termine ch'ei non possono più dilatarsi o ristringersi; onde gli manca la facultà del respirare, e seguene la morte. E questa è la morte naturale, secondo il Filosofo nei suoi <title>Parvi naturali</title> ov'ei tratta della morte e della vita. Tenendo adunque il Poeta, per tornare al testo e a la esposizione delle parole di quello, che la primavera cominci di febraio, come i fisici (ma non determinatamente il giorno che il sole esce di Aquario ed entra in Pesci), chiama l'anno, in detta stagione, non <emph>giovane</emph>, perchè non vuole ch'ei s'intenda nella primavera, cioè nella gioventù, ma con questo diminutivo <emph>giovanetto</emph>, cioè adolescente, ma vicino alla gioventù. E perchè in tal termine di tempo predomina ancor molto la umidità, egli, per dichiararsi ancor meglio, soggiugne che il sole tempera <emph>i crini</emph>, cioè i raggi suoi, <emph>sotto lo Aquario</emph>, segno che tiene lo undicesimo luogo del Zodiaco, cioè di quella striscia del cielo, figurata da gli astrologi attraverso sopra il circulo equinoziale sotto la quale fanno tutti i pianeti la lor via naturale, movendosi da occidente e camminando verso oriente. E chiamasi questo segno <emph>Aquario</emph>, secondo i naturali, perchè quando il sole entra in lui, le acque che sino allora sono state per lo più ascose per le vene della terra, si allargono e si spargono per tutto, e ascendono a la maggiore altezza di tutto l'anno. E per tal cagione è figurato tal segno per uno uomo, che ha in una mano un vaso pieno d'acqua, e versala in uno altro vuoto ch'egli ha nell'altra. Di questo segno favoleggiando i poeti, dicono alcuni ch'egli è Ganimede figliuolo di Troo, re della bellezza, del quale invanito Giove lo fece rapire da un'aquila, e portarlo in cielo a essere suo ministro; altri, ch'egli è Deucalione re, sotto il quale fu quella grande inundazione d'acqua, della quale scrive Ovidio nel primo delle sue <title>Trasformazioni</title>; e altri, ch'egli è Cecrope, al tempo del quale, per non essere ancora in uso il vino, si sacrificava agli Dii con l'acqua. Ma sia chi si voglia, al proposito nostro basta ch'egli è un segno, che mentre che il sole cammina sotto di lui, hanno gran predominio in terra l'acque. E però il Poeta dice ch'ei <emph>temperava</emph>, cioè guidava e moderava, i suoi raggi sotto di lui. E per mostrare ch'ei non intende quando il sole entra nel principio in lui, ma quando egli è dipoi in su l'uscirne, e per entrar ne' Pesci, egli soggiugne: e già le notti <emph>sen vanno</emph>, cioè sen cominciavano andare; chè così significa qui questo modo del dire, sì come lo usò ancora il Petrarca quando volendo descrivere l'aurora da lo apparire di Venere (che in quel tempo era <emph>mattutina</emph>, cioè si levava innanzi al sole), egli disse: già <emph>fammeggiava</emph>, cioè incominciava a fiammeggiare, l'amorosa stella. E questo è detto da 'l Poeta, perchè in tal tempo hanno cominciato di poco a crescere i giorni, e scemare le notti; il che è detto da lui poeticamente sotto questo modo del dire, ch'elle <emph>se n'andavano verso il mezzodì</emph>. Per dichiarazione della qual cosa voi avete a sapere che <emph>mezzodì</emph>, come è notissimo a ciascuno, è quella parte della palla del mondo, che i Romani dicevano <emph>australe</emph>, e che è opposta a punto a tramontana. Da la qual cosa segue, che ogni volta che il sole è ne' segni boreali, ch'ella sia negli australi, e quando il sol cammina verso noi, ella cammini per il contrario; perchè girandosi ella sempre al contrario del sole, conviene che quando ei si parte dal tropico del Cancro da' segni boreali, ella se ne vadia ancora ella verso mezzodì a' segni australi. Quando il sole è adunque in Aquario, e va verso Ariete, si parte ancor la notte (il colmo della quale è allora in Lione) da quello, e vassene verso la Libra, fuggendosi (per essere cacciata da 'l sole) ne' segni australi, e lascia i settentrionali. E questo è, secondo me, quel che vuol dire lo autore, dicendo: e già le notti <emph>se ne vanno a mezzo giorno</emph>; e non ch'elle vadino ad ammezzarsi col giorno, come ha detto qualcuno; cosa tanto chiara, ch'e' <add resp="ed">[non]</add> sarà alcuno che ne' dubiti, pigliando una palla co' segni celesti, e girandovi attorno uno lume nel modo che gira il sole; dove a volerla dare ad intendere a questo modo, è cosa tanto difficile, che i più non la comprendono.
<quote rend="block"><lg><l>Quando la brina in su la terra assempra</l>
<l>L'immagine di sua sorella bianca,</l>
<l>Ma poco dura a la sua penna tempra.</l></lg></quote>
<add resp="ed">[4-6]</add> <emph>Quando</emph>, cioè in questo tempo che io dico, avviene che la <emph>brina</emph>, cioè la brinata.... La brinata come voi sapete tutti, nasce e si genera di quei vapori umidi, che cava il calore del sole da la terra e dall'acqua di giorno ne' mezzi tempi; i quali ascendendo alquanto in alto, per essere rarefatti e assottigliati da lui, ma non già consumati e convertiti in acqua (perch'ei non ha allora tanta forza ch'egli gli converta in aria, come la state), ricaggiono dipoi la notte, ricondensati da 'l freddo di quella in forma di neve, ma sottilissima, sopra la faccia della terra. Dove avviene tal volta ch'ella cade sì grossa e in tanta quantità, ch'ella ricuopre la terra a guisa che fa lo inverno la neve; laonde dice che rassembra e rassomiglia la <emph>immagine</emph> di essa neve, chiamandola <emph>sua sorella bianca</emph>; <emph>sorella</emph>, perchè e l'una e l'altra son generate della natura medesima, cioè d'acqua, benchè di minore e di maggior quantità, rarefatta in vapori, e da un medesimo padre o agente, cioè da 'l freddo, benchè manco intenso o più intenso e di maggior valore. Ma poco dura <emph>a la penna sua</emph>, cioè a la disposizione di cotal etate, tal temperatura e tal qualità; l'una, perchè la brina è poca e sottile; e l'altra, perchè cominciando a stare il sole più tempo sopra la terra e sopra il nostro orizzonte, ch'ei non fa sotto di quello, per essere la parte delle spire e delle circulazioni, ch'ei comincia a far sopra la terra il giorno, maggiore di quella ch'ei fa la notte di sotto; da la qual cosa nasce, che stando egli conseguentemente più sopra la terra che di sotto, crescono i caldi e scemono i freddi; ond'ella si strugge, e la faccia della terra si scuopre e torna nel suo colore solito.
<quote rend="block"><lg><l>Lo villanello, a cui la roba manca,</l>
<l>Si leva, e guarda, e vede la campagna</l>
<l>Biancheggiar tutta, onde ei si batte l'anca;</l></lg>
<lg><l>Ritorna in casa, e qua e là si lagna,</l>
<l>Come il tapin che non sa che si faccia;</l>
<l>Poi riede, e la speranza ringavagna,</l></lg>
<lg><l>Veggendo il mondo aver mutato faccia</l>
<l>In poco d'ora, e prende suo vincastro,</l>
<l>E fuor le pecorelle a pascer caccia;</l></lg>
<lg><l>Così mi fece sbigottir lo mastro,</l>
<l>Quando gli vidi sì turbar la fronte,</l>
<l>E così tosto al mal giunse lo impiastro.</l></lg></quote>
<add resp="ed">[7-18]</add> Avendo descritto il Poeta la stagione che contiene il fine della invernata e il principio della primavera nel modo che voi avete sentito, pone ora in essere il caso del quale egli vuole servirsi per comparazione, per dimostrare com' egli occorre qualche volta che uno uomo si contristi e si allegri quasi in un medesimo tempo, ma per diversi casi; com'egli vuol mostrare che avvenne a lui, contristandosi di veder Virgilio partirsi e uscir dell'altra bolgia turbato un poco d'ira nel sembiante, come disse nel fine del capitol passato, e rivederlo poco di poi con quel piglio dolce ch'ei lo vide primieramente appiè del monte, com' ei racconterà poco più giù. Onde dice che accadendo talvolta, nella stagione ch'egli ha descritta, ch'ei cade qualche brinata tanto grossa, ch'ella ricuopre di tal sorte la campagna, ch'ei par nevicato, <emph>il villanello</emph> (dove voi avete a intendere per <emph>villano</emph>, come mostra poco di sotto il testo; la qual cosa non è fatta da lui così impropiamente, come dicono alcuni, per queste due ragioni: la prima, perchè questo nome <emph>villano</emph> comprende così chi si sta in qualche villa a guidar greggi; come chi cultiva e lavora la terra; e la seconda, perchè Dante scrive in questi nostri paesi, dove, come voi sapete, la maggior parte de' lavoratori, e massimamente ne' poggi, tengono delle bestie), <emph>a cui la roba manca</emph> da sostentare il suo gregge, si leva per mandarlo fuori a pascere. E veggendo la campagna così ricoperta di brinata biancheggiare, si ritorna in casa, e qua e là <emph>si lagna</emph>, cioè si lamenta (chè così significa questa voce; onde disse il Petrarca: <emph>Alma non ti lagnar, ma soffri in pace</emph>), andando in qua e in là, <emph>battendosi l'anca</emph>; cioè non si lamenta solamente con la voce e con le parole, ma ancora co' gesti, per lo andare spasseggiando e percotendosi l'<emph>anche</emph> e le coscie con le mani (sono gesti usati spesse volte da chi si lamenta e si duole per essergli accaduta qualche disgrazia); e non sa il <emph>tapino</emph>, cioè il meschino (voce antica della nostra lingua), quel ch'ei <emph>si faccia</emph>, cioè debba fare. Poi dopo alquanto di spazio ei <emph>riede</emph>, cioè ritorna fuora, a rivedere quel che fa il tempo; e veggendo <emph>il mondo</emph>, cioè la campagna, <emph>aver mutato faccia</emph>, per essersi la maggior parte della brinata strutta, onde la terra e l'erbe son rimaste scoperte, <emph>ringavagna</emph> la speranza, cioè racquista (voce, la quale è in uso nella riviera di Genova, dove <emph>gavagni</emph> si chiamano i panieri, onde viene a dire: rimette la speranza nel suo paniere); onde <emph>prende</emph> e piglia il suo <emph>vincastro</emph>, cioè scudiscio (per ciò che <emph>vincastro</emph> significa nella lingua nostra una vetta d'arbucello, atta per scudiscio e per legare le fastella della stipa), e scaccia e manda fuori le sue pecorelle a pascere. <emph>Così mi fece</emph>: narrato questo caso, posto da lui come possibile in essere, egli lo adatta a la comparazione di quel ch'ei voleva mostrare, dicendo: <emph>così</emph>, cioè talmente e in tal maniera, fece <emph>sbigottire</emph> me e mancar d'animo lo <emph>mastro</emph> Virgilio, quando io lo vidi turbare tanto in fronte e nel volto; e così ancora nel modo medesimo giunse lo <emph>impiastro</emph> e la medicina al male; traslazione presa da' ripari che si fanno a' luoghi dove sia dolore, per ciò che <emph>impiastro</emph> significa propiamente quei ripari lenitivi, che si usano porre ne' luoghi ov'è, come noi dicemmo di sopra, dolore. E così viene il Poeta ad aver dimostro con questa comparazione (detta da lui tanto elegantemente e con tanta arte di questo villano o pastore, che veggendo una mattina, circa al principio della primavera, quando ei non ha più in casa cosa alcuna da dar mangiare a le sue pecorelle, di sorte ricoperta la terra de la brinata, ch'ei non è tempo da mandarle in campagna, si addolora e contrista e tornasi lamentando in casa, e dipoi veggendo dopo poco di spazio scoprir la terra e apparir l'erbe, per rispetto che il sole la strugge, presto si rallegra e mandale fuora), che ancora egli, per veder Virgilio turbato, e in poco di spazio ritornato lieto, che si contristò e rallegrò ancora similmente egli, quasi in uno istante e in un tempo medesimo. <add resp="ed">[19-30]</add> E dipoi avendo egli narrato nel fine del capitolo passato la causa, per la qual Virgilio si era così contristato (che fu la villania ch'ei conobbe che volevan far loro quei demonii ch'erano a la guardia della bolgia de' barattieri), egli narra e racconta ora, perchè l'orazione e il contesto delle sue parole non sia manco e imperfetto (com'egli ha racconto la cagione del suo sbigottimento), racconta ora similmente la cagione del suo rallegramento, dicendo:
<quote rend="block"><lg><l>Chè come noi venimmo al guasto ponte,</l>
<l>Lo Duca a me si volse con quel piglio</l>
<l>Dolce, che il vidi prima appiè del monte.</l></lg>
<lg><l>Le braccia aperse, dopo alcun consiglio</l>
<l>Eletto seco, riguardando prima</l>
<l>Ben la rovina, e diedemi di piglio.</l></lg>
<lg><l>E come quel che adopera ed istima,</l>
<l>Che sempre par che inanzi si provveggia,</l>
<l>Così levando me su ver la cima</l></lg>
<lg><l>D'un ronchione, avvisava un'altra scheggia,</l>
<l>Dicendo: sopra quella poi ti aggrappa;</l>
<l>Ma tenta pria se è tal che ella ti reggia.</l></lg></quote>
Gran conforto è certamente quel d'uno, che si truova in qualche gran pericolo, a vedere che uno per scamparnelo pigli la protezion sua, e procuri la sua salute. E tanto più quando egli è stato scampato altre volte da 'l medesimo da simili pericoli, essendo quasi che in proverbio, che uno che fa un benefizio a uno altro, gli pone amore; onde ha più voglia di fargli il secondo, ch'ei non aveva del primo; e questo è perchè ei desidera di non perdere la prima fatica ch'egli ha durato. Sì che dottamente è scritto qui da 'l Poeta, che quando ei vedde Virgilio pensare com'ei potessi cavarlo di quel luogo, ei si rallegrò; e tanto più ricordandosi egli ch'ei lo aveva cavato del pericolo della via, nella quale egli si ritrovò smarrito, e del pericol di quelle fiere che gl'impedivono il cammino di salire al monte; e riconobbe in lui quella dolcezza nella faccia, con la quale ei lo vide la prima volta a piè, del monte, mandato da Beatrice in suo soccorso. Dopo la qual cosa, raccontando egli quel che Virgilio fece per cavarlo a salvamento di quel luogo, egli ne ammaestra e insegna delle considerazioni che si debbono avere, quando altrui vuol pigliare qualche impresa, avanti ch'ella s'incominci. Onde dice che Virgilio, dopo alcuno consiglio eletto seco, <emph>ragguardando prima ben la rovina</emph>, cioè che la prima cosa che fece Virgilio fu ch'ei riguardò prima ben la rovina, per la quale egli gli conveniva guidarlo a voler farlo rimontare in su lo scoglio che fa dipoi ponte sopra tutte le altre. Il che non vuol dire altro, se non che quando altrui vuol cominciare una impresa, ei si debbe molto ben considerare di che importanza ella è. E dipoi dice che Virgilio seguitò tal proposito di volerlo cavar di quel luogo, avuto alcun consiglio seco stesso. Il che non vuole significare altro che, dipoi che altrui ha esaminato bene di che importanza sia quella impresa ch'ei vuol pigliare, ei debbe consigliarsene seco stesso, cioè esaminare bene se le forze sue son tali ch'ei possa condurla a perfezione, acciò ch'ei non abbia, dipoi ch'ei l'arà presa, o per la grandezza e difficultà della impresa, o per la debolezza e mancamento delle forze sue, ad abbandonarla e lasciarla imperfetta, ricordandosi che Cicerone usava dire: <foreign lang="lat">quod melius est non incipere, quam ab inceptis turpiter desistere</foreign>. E però il Poeta dice che Virgilio, considerata prima molto ben la rovina, su per la quale egli gli bisognava guidarlo a risalire in sul ponte, e dipoi essendo consigliatosene seco, cioè esaminato bene il valore e le forze sue, aperse le braccia e diedegli di piglio, e cominciò a sollevarlo e a alzarlo verso la cima di quella rovina. Ma perchè ei non basta, a condurre a perfezione una impresa, di aver ben considerato di che importanza ella è, e così avere ancor considerato bene il valore e le forze sue; ch'ei bisogna ancor, dipoi che altrui l'ha presa, non lasciare a far cosa alcuna, e non perdonare a fatica nè a mezzo alcuno che possa giovare ed essere utile al condurla al fine; <add resp="ed">[dice]</add> che Virgilio fece come quello che <emph>adopera e stima</emph>, cioè si esercita in operare qualcosa, e <emph>stima</emph>, cioè tiene gran conto de l'opera ch'ei fa. La qual cosa nascendo da operare tal cosa con diletto, e il diletto generando amore, e lo amore diligenza e sollecitudine, fa ch'ei provede e pensa inanzi a quel che può far di mestieri a voler condurre a perfezione tale opera, e a eseguire la intenzione sua. Così Virgilio, sollevandomi e inalzandomi verso la cima di quella rovina, avvisava e mi dimostrava di mano in mano un'altra scheggia d'un ronchione d'una altra pietra scheggiata e rotta, dicendomi: aggrappati e appiccati a lei, ma tenta e assicurati prima s'ella è per reggerti.
<quote rend="block"><lg><l>Non era via da vestito di cappa,</l>
<l>Chè noi a pena, ei lieve ed io sospinto,</l>
<l>Potevam su montar di chiappa in chiappa.</l></lg>
<lg><l>E se ei non fusse che da quel procinto,</l>
<l>Più che da l'altro, era la costa corta,</l>
<l>Non so di lui, ma io sarei ben vinto.</l></lg>
<lg><l>Ma perchè Malebolge inver la porta</l>
<l>Del bassissimo pozzo tutta pende,</l>
<l>Lo sito di ciascuna valle porta</l></lg>
<lg><l>Che l'una costa surge e l'altra scende:</l>
<l>Noi pur venimmo infine in su la punta,</l>
<l>Onde l'ultima pietra si scoscende.</l></lg></quote>
<add resp="ed">[31-42]</add> Descritta che ha il Poeta la diligenza usata da Virgilio per farlo rimontare su per quella erta sopra al ponte, che passa dipoi sopra l'altre bolgie, sì con le forze spingendolo, e sì con le parole avvertendolo di quel ch'egli aveva a fare (col quale esempio ei ne ammaestra, che chi si truova essere aiutato in qualsivoglia difficultà che gli occorra, debbe fare a modo di chi lo aiuta, e aiutarsi ancora da sè), ritorna a dire quanto cotale erta fusse ardua e difficile, dicendo ch'ella non era <emph>via da vestito di cappa</emph>, cioè da poterla salire con impedimento alcuno o di panni o d'altro a dosso. La qual cosa è forse detta ancor qui da 'l Poeta, non tanto per la difficultà della strada, quanto per rispondere a una tacita obbiezione che potrebbe far qualcuno, dicendo: Se la pena di quegli spiriti era lo aggirarsi con quelle cappe così gravi addosso, chè non se ne uscivono ancora eglino per questa strada che ne uscì Dante, aiutandosi l'uno l'altro, come fece lui Virgilio? Al che egli rispondendo dice, ch'ella non era via <emph>da vestito di cappa</emph>, cioè da essere salita da loro. E rendendone di subito la ragione, dice: perchè a pena e a stento la potemmo salire e Virgilio lieve e scarico del peso corporale, perchè era spirito, e io spinto e aiutato da lui, montando <emph>di chiappa in chiappa</emph>, cioè aggrappandoci e posando i piè di scheggia in scheggia, che uscisse punto fuori de l'altre. E s'ei non fusse, soggiugne ancor di più, che <emph>la costa</emph> e la ripa, per la quale io saliva, era più corta, perchè era più bassa de l'altra per la quale noi eravamo scesi, io non so ben di lui, ma io so ben di me, che io sarei restato <emph>vinto</emph> e soprafatto da la fatica. Della bassezza della qual ripa, ond'ella era più bassa dell'altra, volendo egli rendere la ragione, dice che ciò nasce perchè Malebolge, cioè questa valle tonda nella quale sono questi dieci fossoni che abbracciono l'uno l'altro, ch'ei chiama <emph>bolgie</emph>, ha il suo suolo che pende alquanto tutto verso la bocca del pozzo (chiamata da lui <emph>porta</emph>), ch'è nel mezzo di quella; chiamato da lui <emph>bassissimo</emph>, perchè termina nel centro della terra, ch'è il più basso luogo che si ritruovi in questo universo. Il <emph>sito</emph> e la positura di ciascuna <emph>valle</emph>, cioè ripa ed argine, porta seco di necessità che quella ch'è circundata e abbracciata sia più bassa di quella che la circunda e abbraccia. Onde dice, parlando di quella che circunda, ch'ella <emph>surge</emph>, cioè è relevata; e l'altra ch'è circundata, ch'ella <emph>scende</emph>, cioè è più bassa. E il calo e pendio di tutta questa valle, cioè da la circunferenza sua maggiore, ch'è rasente la ripa che la circunda, a la minore, ch'è quella della gola del pozzo, monstra il Giambullari nel trattato ch'ei fa <title>Del sito e della forma</title> di questo Inferno, è braccia cinquemila novecento settanta. Per il che viene ciascuna ripa di argine di queste dieci bolgie a essere più bassa di quella, che la circunda e contiene, circa braccia centocinque; onde viene ad avere ancora a proporzione minor salita di quella. E però il Poeta soggiugne: noi <emph>pure</emph>, cioè aiutandoci lo essere la salita di questa grotta minore, <emph>venimmo</emph> e arrivammo finalmente <emph>in su la punta</emph> e su la sommità sua, da la quale <emph>si scoscende</emph>, si diparte, l'ultima pietra del ponte rotto e rovinato per la cagion che di sopra si disse. E questo tanto basti oggi per questa lezione.</p></div3>
<div3 type="capitolo"><head>LEZIONE TERZA <add resp="ed">[vv. 43-90]</add></head>
<p><quote rend="block"><lg><l>La lena m'era de' polmon sì munta,</l>
<l>Quando io fui su, ch'io non potea più oltre,</l>
<l>Anzi m'assisi nella prima giunta.</l></lg></quote></p>
<p><add resp="ed">[43-45]</add> Bella e dotta fu certamente quella sentenzia di Virgilio, quando, considerando quanto sia facile la via de' vizii, figurata poeticamente per la strada dell'Inferno, e difficile quella della virtù, figurata per lui per il ritornarsene a dietro e uscirne, disse:
<quote lang="lat" rend="block"><l>.... facilis descensus Averni,</l>
<l>Sed revocare gradus, superasque evadere ad auras,</l>
<l>Hoc opus, hic labor.</l></quote>
Ma ella non è già perfetta assolutamente; e questo è, ch'ella non esprime interamente il suo concetto, nè con quella energia ed efficacia che ricerca la verità. E questo nasce perchè Virgilio non conobbe bene quanto sia grande la fragilità e la debolezza de l'uomo; nè manco quanta forza abbino in lui gli affetti della parte sensitiva e brutale; che s'e' lo avessi conosciuto, ei non arebbe detto che la via de' vizii fusse facile, ma arebbe detto ch'ella fusse facilissima; nè manco, che il ritrarne il piede fusse cosa faticosa, ma arebbe detto ch'ella fusse faticosissima. E la cagione che Virgilio non conoscessi interamente la imperfezione de l'uomo, fu perchè egli procede in tal cognizione solamente col lume naturale. Il qual lume, accecato da un certo fumo di superbia che lo offusca, per parergli essere il più nobile ente che si ritrovi in questo universo, e ingannato da lo amor propio, per parergli che tutte l'altre cose sieno state fatte per lui (onde ha avuto ardire di chiamarsi <emph>fine di tutte</emph>, <emph>anima divina</emph>, <emph>miracol della natura</emph>, e con molti altri nomi simili), gli mostrò solamente, che l'uomo è uno animale capace di ragione, che desidera naturalmente d'intendere la verità, e ama naturalmente il bene, e che la felicità sua non è altro che pervenire, domando gli affetti e le passioni sue, a uno termine che lo intelletto suo possa, non essendo più impedito da perturbazione alcuna, esercitarsi nella sua prima e più perfetta operazione, la quale è la contemplazione della verità; ancorchè ei non conceda però, ch'ei possa far perfettamente tal cosa, dicendo ch'egli è, nel contemplar la verità, simile a l'occhio del pipistrello nel ragguardare la luce. Dove s'ei fussi proceduto, nell'investigare la natura de l'uomo, col lume divino revelatoci per le divine scritture, egli arebbe conosciuto, che se bene l'uomo ha in sè una parte divina, egli ne ha anche una terrena; e che se bene furono create da Dio tutte le cose per utile e servizio suo, onde gli fu dato da Dio il dominio sopra di loro, ei se lo perdè ancor di poi, quando ei cadde nel peccato della disubbidienza; laonde la terra restò di produrgli più cibi convenienti a la natura sua, s'ei non la coltivava e lavorava con le sue mani, e diventarongli nimici tutti gli animali, eccetto però alcuni pochi, senza lo aiuto de' quali ei non potrebbe, o difficilissimamente, guidar la sua vita. E questo fu in quanto al corpo. In quanto dipoi a l'anima (intendendo per anima la <emph>ragionevole</emph>, ch'è quella che lo fa uomo, e quella parte ch'egli ha in sè del divino, e non la <emph>vegetativa</emph>, ch'egli ha a comune con le piante, o la <emph>sensitiva</emph>, ch'egli ha a comune con gli animali), egli perdè la iustizia originale, mediante la quale le potenze sue inferiori e la parte sua sensitiva obbedivano, senza contrasto o ricalcitramento alcuno, a le superiori e a la ragione. Laonde le potenze e le virtù di essa sua anima ragionevole, e insieme lo arbitrio suo libero, diventarono tanto deboli, che l'uomo è tirato bene spesso da la potenza della parte sua sensitiva (che acquistò in tal perdita tanto di forza e di valore, quanto ne perdè la ragionevole) a far, come diceva Paulo, quel che non vorrebbe. Onde arebbe conosciuto, mediante tal lume, che nella natura umana <foreign lang="lat">non est qui faciat bonum usque ad unum</foreign>; che ogni uomo è mendace, perchè non cerca di quella verità ch'è veramente verità, nè ama quel bene ch'e veramente bene; e finalmente che la natura umana è molto inclinata al peccato. La qual cosa considerando il Profeta, non restava mai dire che sentiva una iniquità che lo aggravava e tirava a lo ingiù; e questa era, che la madre sua lo aveva conceputo nel peccato, e di più inclinato e atto al peccare. A la qual cosa si aggiugne ancor di più la inimicizia che ha naturalmente per la malignità sua, convertita in lui dal peccato in natura, lo avversario nostro con noi. Laonde, ardendo d'invidia che l'uomo abbia a succedere in quelle sedie donde fu cacciato per la superbia sua, egli non resta mai di star vigilante e di tender qualche insidia a l'uomo per tirarlo seco nella maladizione e nel peccato; e di poi ch'ei ve lo ha tirato, di operare con ogni studio e con ogni mezzo ch'e' non n'esca. E perchè la malizia e la potenza sua è grandissima, e massimamente quando egli ha acquistato, mediante lo averlo fatto cadere nel peccato, qualche iurisdizione più che il solito sopra l'uomo, egli è cosa non solamente difficile a uscir del peccato, ma totalmente impossibile senza la grazia e lo aiuto divino. Queste cose conoscendo il Poeta nostro, e procedendo in questo suo poema come cristiano, e cercando, come è offizio di buon poeta, non manco di giovare che dilettare, finge, come voi vedete, che volendo uscire del fondo di questa bolgia, e risalire in alto verso il cielo (cioè essendo caduto nel peccato, e volendo ritirarne il piede e uscirne), che benchè Virgilio, cioè il soccorso divino, non solamente gli avvisassi i mezzi ch'ei doveva usare (il che egli ne dimostra col dire che Virgilio gli mostrava le scheggie delle rotture delle pietre dove appiccarsi e che erano atte a sorreggerlo), ma lo aiutassi, ond'ei dice che ancora ei lo pigneva a lo insù, che tale impresa gli fu tanto faticosa, che quando ei vi giunse in su la punta e in su la sommità dov'egli aveva intenzione di salire, che il potere e le forze gli erano mancate di maniera, che non gli bastando l'animo di passare più oltre, <emph>si assise</emph>, cioè si pose, subito ch'ei giunse, a sedere in terra. Onde dice, venendo a la dichiarazione del testo, <emph>la lena de' polmon</emph> mi era <emph>sì munta</emph>, cioè mancata; metafora presa da quelle bestie che si mungono, e per tal cagione manca e vien loro meno il latte. Questa voce <emph>lena</emph> nella lingua provenzale, e così ancor (dipoi ch'ella è stata presa da noi) nella nostra, è quella facultà del respirare, cioè del tirare continovamente dell'aria nuova dentro di noi per rinfrescamento del cuore, e da poi ch'ella è riscaldata, rimandarla fuori e ritirarne dell'altra; senza la quale operazione il cuore sarebbe consumato e soffocato da 'l calore suo stesso; laonde non si vive se non tanto quanto si può respirare, e non si opera se non tanto quanto si vive. E perchè egli avviene qualche volta che per qualche esercizio, e per durare qualche fatica più che l'ordinario, il cuore si riscalda tanto ch'egli ha bisogno di essere rinfrescato molto più e più spesso del solito, i polmoni affaticandosi più che l'ordinario pare che perdino o almanco smarrischino tal facultà. Da la qual cosa nasce in noi una certa stanchezza e mancamento di forze e di fiato, chiamato vulgarmente <emph>ambascia</emph>, che altrui non può nè andare nè far cosa alcuna; onde bisogna fermarsi e star tanto che altrui ripigli il fiato, e conseguentemente le forze. La qual cosa essendo avvenuta al Poeta, per essersi affaticato molto più che il solito per risalire su per quella rovina in su 'l ponte, dice che non potendo, ancor ch'ei non fussi a la fine del cammino, andare più oltre e più là, che subito che fu arrivato su 'l colmo di detta rovina, che si <emph>assise</emph>, cioè si fermò e pose a sedere in terra. <add resp="ed">[46-57]</add> Dopo la qual cosa seguita il testo:
<quote rend="block"><lg><l>Ormai convien che tu così ti spoltre,</l>
<l>Disse il maestro; chè seggendo in piuma,</l>
<l>In fama non si vien, nè sotto coltre.</l></lg>
<lg><l>Senza la qual chi sua vita consuma</l>
<l>Cotal vestigio in terra di sè lascia,</l>
<l>Qual fumo in aria, o in acqua la schiuma.</l></lg>
<lg><l>E però leva su, vinci l'ambascia</l>
<l>Con l'animo che vince ogni battaglia,</l>
<l>Se col suo grave corpo non si accascia.</l></lg>
<lg><l>Più lunga scala convien che si saglia;</l>
<l>Non basta da costoro esser partito;</l>
<l>Se tu m'intendi, or fa' sì che ti vaglia.</l></lg></quote>
Questa opera del nostro Poeta, ascoltatori nobilissimi, è tanto piena di ammaestramenti e di precetti e divini e umani, che io non so io per me (lasciando stare le scritture sacre e i dottori santi) qual lezione sia più utile di lei: e massimamente dandone il Poeta tali ammaestramenti il più delle volte sotto velami di favole per via di esempli; nel qual modo le cose che s'imparano, si mandono a la memoria con certa impressione, ch'elle si ritengon molto più che non si fanno quelle che si imparano solamente con quelle semplici parole, che son solamente necessarie a esprimerle; e ne vedrete uno esempio in questa parte del testo, il quale noi abbiamo ora a esporre. Per intendimento del quale voi avete a sapere ch'ei non basta, a voler vivere cristianamente, solo il partirsi da 'l peccato; chè ei bisogna ancor dipoi operar bene, e chi non facessi questo, non obedirebbe a quell'autorità della Scrittura: <foreign lang="lat">Declina a malo et fac bonum</foreign>. Ma che dico io della vita cristiana? Egli avverrebbe ancor così in qualsivoglia altra religione, secondo però la legge della natura. Per ciò che se bene ei si trovassi uno uomo che non avessi vizio alcuno, s'ei non avessi ancor similmente virtù alcuna, ond'ei non fussi utile e buono <add resp="ed">[a cosa]</add> alcuna, ei si potrebbe dire ch'egli avessi avuto da la natura l'essere invano; la qual cosa è abborrita tanto da i filosofi, ch'ei dicono ch'ella non può farlo. Di questa cosa volendo il Poeta avvertire i lettori, finge, ch'essendosi egli tanto affaticato nel partirsi e discostarsi da gl'ipocriti, che essendogli mancata la lena e il potere passar più oltre (ond'ei si era assiso in terra e non faceva più operazione alcuna), che Virgilio veggendolo star così ocioso, lo sgridassi, dicendogli: egli è tempo ormai che tu ti spoltronisca, cioè non stia più in ozio e senza seguitare il nostro cammino. Questa voce <emph>poltro</emph> è voce nostra antica, e significa letto: donde è dipoi derivato questo nome <emph>poltrone</emph>, che significa uno che si stia volentieri e assai nel letto: e si usa dipoi per metafora questo verbo <emph>impoltronire</emph>, che vuol dire lasciarsi cadere tanto nell'accidia e ne l'ozio, ch'ei si diventi in certo modo dappoco e inutile; e <emph>spoltronire</emph>, per il contrario, scacciare da sè l'ozio e la pigrizia, significando lo <emph>S</emph>, nelle composizioni delle nostre parole, il più delle volte privazione. Del quale precetto dimostrando egli di subito la origine e la cagione, dice: <emph>chè</emph>, cioè imperò che, <emph>sedendo in piuma</emph>, cioè stando in agio e in ozio (per ciò che le piume par che sieno propiamente il letto de' deliziosi, onde furon chiamate da 'l Petrarca <emph>oziose</emph>, e detto ch'elle hanno scacciate e bandite dal mondo tutte le virtù, <emph>non si viene in fama</emph> e non si acquista nome (per ciò che tutte le cose si conoscono per le loro operazioni, e chi non opera, ma si sta in ozio, non viene a esser conosciuto, e conseguentemente acquistar fama; e però il nostro Poeta, s'ei vi ricorda bene, quando ei trattò degli accidiosi e de' pigri, finse di trovargli sotterrati nel fango, e ricoperti da le acque torbide e lotose della palude Stige), <emph>nè sotto coltre</emph>, essendo propiamente la <emph>coltre</emph> una sorte di coperta da letto, usata ne' tempi caldi da i deliziosi; <emph>senza la qual</emph> fama chi consuma e finisce la vita sua, lascia quel <emph>vestigio</emph> e quel segno, che lascia ne l'aria il fumo, o nell'acqua la schiuma, che risolvonsi in breve spazio di tempo, l'uno in aria e l'altra in acqua, senza lasciar segno alcuno di esservi mai stati. Dato che ha Virgilio questi precetti tanto belli e morali, non solo a Dante, ma in universale a ciascuno, ei si volge a lui e fa a lui la conclusione, dicendo: e però tu, che io veggo che brami lasciar fama di te, rizzati in piede, e non restare di camminare per rispetto dell'<emph>ambascia</emph> e de l'affanno che non ti lascia raccorre il fiato per la fatica durata da te nel salire; e vincila con la prontezza de l'animo, il quale vince ogni contrasto e ogni repugnanzia che gli sia fatta da qual si voglia podestà nimica e contraria, s'egli non si <emph>accascia</emph>, cioè pon giù e abbandonasi, <emph>col suo grave corpo</emph>, cioè con quella parte che ha in sè l'uomo di terrestre, che per la gravezza e infirmità sua lo tira sempre a lo ingiù (peso tanto grave, che il Profeta se ne duole in molti luoghi de' suoi Salmi), soggiugnendo: e' <emph>conviene</emph> e bisogna ch'ei <emph>si salga</emph> e si ascenda per te <emph>più lunga scala</emph> e salita, che questa che tu hai fatta. E la cagione è, ch'ei non basta esser partito da costoro, da questi ipocriti, perchè ei non basta solamente, come noi dicemmo di sopra, partirsi da 'l male, ch'ei bisogna ancor fare dipoi il bene, chi non vuole esser chiamato servo inutile, come quello che avendo quel talento, pensando solamente a non lo perdere, lo nascose e non cercò di far con esso guadagno alcuno. <add resp="ed">[58-75]</add> E qui ponendo ultimamente Virgilio fine al suo parlare, dice il Poeta:
<quote rend="block"><lg><l>Levàmi allor, mostrandomi fornito</l>
<l>Meglio di lena, ch'io non mi sentia,</l>
<l>E dissi: va' ch'io son forte ed ardito.</l></lg>
<lg><l>Su per lo scoglio prendemmo la via,</l>
<l>Che era ronchioso, stretto e malagevole,</l>
<l>Ed erto più assai che quel di pria.</l></lg>
<lg><l>Parlando andava per non parer fievole;</l>
<l>Ed una voce uscì de l'altro fosso,</l>
<l>A parole formar disconvenevole.</l></lg>
<lg><l>Non so che disse, ancor che sopra il dosso</l>
<l>Fussi de l'arco già, che varca quivi;</l>
<l>Ma chi parlava a ira parea mosso.</l></lg>
<lg><l>Io era volto in giù, ma gli occhi vivi</l>
<l>Non poteano ire al fondo per l'oscuro:</l>
<l>Perchè io: Maestro, fa' che tu arrivi</l></lg>
<lg><l>Da l'altro cinghio, e dismontiam lo muro;</l>
<l>Chè come io odo quinci, e non intendo,</l>
<l>Così qui veggio, e niente affiguro.</l></lg></quote>
Gran frutto fecero gli ammaestramenti di Virgilio nel Poeta nostro, e massimamente quello, che chi non si sbigottisce nelle imprese difficili, e non si lascia tirare ingiù da la gravezza e fragilità della carne, e dagli affetti e passioni del corpo, ma non mancando mai di speranza, e riprendendo continovamente animo e ardire, vince e supera tutte le difficultà (onde è quel detto de Latini: <foreign lang="lat">Volenti nihil difficile</foreign>); chè ancor ch'ei fusse molto stracco e molto affaticato, ei si sforzò di mostrare per il contrario a Virgilio di non aver temuto la fatica, e di essere molto più gagliardo ch'ei non era, che egli racconta che si rizzò, e mostrandosi molto meglio fornito ch'ei non era di gagliardezza, gli disse che pigliassi il cammino e andassi avante, chè era <emph>forte ed ardito</emph>, cioè pronto e parato a seguitarlo. Onde dice che presero la via su per quello <add resp="ed">[scoglio,]</add> il quale era <emph>ronchioso</emph>, cioè mal piano e disuguale, e molto più erto che non era la via di prima ch'eglino avevan fatta, ond'egli era tanto stanco. E tutti questi impedimenti e queste difficultà che mette il Poeta per questo cammino, che passa, come voi vedrete, a la bolgia de' ladri, ci son poste da lui con gran considerazione, per mostrare quanto sia difficile la speculazione del vizio del furto, per le molte e varie spezie di quello, e per le astuzie e sagacità che usono gli uomini che son macchiati di tal vizio, così ne l'aver cura ch'ei sia occulto e non si scuopra, come nel commetterlo; non tanto per la bruttezza e per la vergogna che se ne riporta, quanto per la pena grande, ch'è la forca, con la quale egli è punito oggi per ordine delle leggi municipali. Per ciò che veggendo i principi de' popoli e i governatori delle città, che la pena con la quale era solito punirsi i ladri secondo le leggi comuni, ch'era lo essere relegato in qualche carcere o in qualche isola in perpetuo, non era temuta da loro, onde multiplicavano tanto, ch'ei facevono un gran nuocere al consorzio degli uomini, ordinarono per leggi e statuti particulari, chiamati comunemente <emph>leggi municipali</emph>, nelle quali ei ne adducono la cagione che io vi ho detto, dicendo: Perchè i ladri impediscono e guastono il comune consorzio, si ordina e si dispone ch'ei si privino di vita per mezzo della forca. Da questi impedimenti, che il Poeta finge che si truovino per la via che conduce a la bolgia de' ladri, essendo il Poeta impedito e grandemente affaticato, dice che andava continovamente ragionando con Virgilio, per non parere <emph>fievole</emph> e stracco; e che mentre ch'egli camminava così ragionando, una boce uscìo e venne fuori da l'<emph>altro fosso</emph>, cioè da essa settima bolgia de' ladri, <emph>disconvenevole</emph> e male atta <emph>a formare parole</emph>, cioè a dire cose sconvenevoli a uomo, dice il Giambullari, seguitando Benvenuto da Imola, e di poi soggiugnendo, di più: <emph>boce disconvenevole a formare parole</emph>, quasi che a bestia sì fatta, come era colui da chi ella usciva (ch'era un Gianni Fucci da Pistoia, il quale egli chiamerà di sotto, per le cagioni che voi intenderete, meritamente <emph>bestia</emph>), non si convenissi parlar da uomo. La qual cosa non credo io che il Poeta voglia dire, e che sia la sua intenzione; ma penso ch'ei voglia dire quest'altra cosa che io vi dirò. Per notizia della quale voi avete ad avvertire, che le voci che manda fuori l'uomo sono di due maniere, cioè voci <emph>naturali</emph>, e voci <emph>artificiali</emph>: e questa è dottrina di Boezio ne' Comenti ch'ei fa sopra i Predicamenti di Aristotile. Voci naturali chiama Boezio <add resp="ed">[quelle]</add> che manda talvolta fuori l'uomo indeterminate, e senza voler significare concetto alcuno ch'egli abbia nella mente, ma mosso e fattogli mandar fuori così fatte voci da qualche passione o da qualche affetto che lo molesta, come sarebbe dolore o allegrezza, paura o altre passioni simili. E queste (perchè l'hanno ancora molti altri animali, onde si conoscono, nel sentirle mandar lor fuori, s'eglino hanno dolore, paura o simili altri accidenti), si chiamano voci disconvenienti e inette a formar parole. Voci artificiali si chiamono poi quelle che mandono fuori gli uomini, terminate da loro, mediante la lingua e i denti, secondo la deliberazione loro, per significare i loro concetti. E queste voci sono solamente de l'uomo; perchè a voler formare parole, bisogna intendere determinatamente quel che altrui vuol dire, il che non può far se non l'uomo. E però quelle ch'escono da i pappagalli o da le putte o da altri simili uccelli, che imitano quelle voci ch'ei sentono, si chiamono <emph>imitazioni di suoni</emph>, e non <emph>parole</emph>. Per ciò che, se bene un pappagallo o un altro uccello simile dirà, verbigrazia, <emph>buondì</emph>, ei non intende quel ch'ei si dica, e non vuole significare concetto alcuno ch'egli abbia formato nella mente; ma vuole imitare quel suono ch'egli ha sentito. D'una di queste voci <emph>naturali</emph>, mediante gli accenti ed il suono delle quali si conoscono negli uomini qualche lor passione comune, come avviene ancora negli animali, come sono dolore, paura e altri simili affetti, tengo io che intenda il Poeta. E però la chiama <emph>disconvenevole</emph> e inetta <emph>a formar parole</emph>, essendo le parole significative di concetti particulari, fabbricati prima nella mente di colui che parla da 'l suo discorso; e non disconvenienti e indegne a parlar da uomo, come espongono lo Imolese e il Giambullari. E ch'ei sia il vero, vedete ch'ei si chiarisce poco di sotto di sè stesso, dicendo che colui, donde procedeva tal boce, pareva mosso e sospinto da ira. E questo è, secondo il giudizio mio, il vero senso di questo luogo. E così pare ancora che tenga il Landino; ma ei non dichiara già in modo ch'ei si vegga espressamente ch'ei voglia dire così, ma solamente lo esprime e accenna con queste parole: e questa boce era <emph>disconvenevole</emph>, cioè non conveniente a formar parole, perchè era confusa e mal distinta, come interviene a quegli che sono accesi d'ira. Dopo questo il Poeta seguita, e dice ch'era volto in giù, cioè che ragguardava da 'l sommo del ponte dov'egli era, nel fondo di essa settima bolgia, <emph>ma</emph> che <emph>gli occhi</emph> suoi <emph>vivi</emph>...; il che egli dice forse a rispetto di quegli di Virgilio, ch'eran morti; non per voler dire che i sensi di Virgilio, in quel corpo formato per promissione di Dio, fussino più ebeti e manco acuti de' suoi, ma più tosto per il contrario; o forse più tosto volle dire: gli occhi miei non potevano ire <emph>vivi</emph>, cioè operando (per ciò che tanto operano i nostri sensi quanto ei son vivi), per l'oscuro, e per cagione ch'ei non era laggiù in esso fondo tanto lume ch'ei vi potessino scorgere l'anime; essendo necessario, a voler fare la visione, che l'aria la quale è in mezzo fra l'occhio che vede, e la cosa visibile e ch'egli ha a vedere, sia illuminata di sorte, che i raggi visivi possino arrivare a la cosa che si ha a vedere, o le immagini di esse cose, partendosi da quelle, possino arrivare elleno distintamente insino a la pupilla de l'occhio; che in uno di questi due modi si fa la visione; quistione da non essere determinata in questo luogo, nè manco da me. I più tengono che le immagini delle cose venghino a l'occhio, e non vadino i raggi visivi a lei, adducendone infra le altre per la più potente questa ragione, che se la potenza visiva andassi a le cose, e non venissino le cose o le loro immagini a lei, ei si vedrebbe, in uno luogo dove sono più cose, solamente quella a la quale essa potenza visiva s'indirizza, e non l'altre; e ciascuno sa ch'elle si veggono tutte. Ma il Poeta, perch'ei non è offizio propio suo il determinare quistioni di filosofia, dove son più opinioni, le recita tutte sì per mostrar di averle vedute, e sì per far più ricco e più vario il poema suo, com'ei fa di questa. Chè qui dice, che gli occhi suoi <emph>non potevano ire</emph> nel fondo di questa bolgia per la troppa oscurità, parlando secondo l'opinione di quegli che tengono che gli occhi vadino a le cose; e nel capitol passato disse, quando ei vide Caifas, sacerdote degli Ebrei, confitto in terra, ch'egli gli corse agli occhi uno crocifisso in terra con tre pali, parlando secondo l'opinione di quegli che tengono che le cose venghino agli occhi elleno. Non scorgendo adunque distintamente il Poeta nostro l'anime ch'erano in questa bolgia per l'oscurità dell'aria, e giudicando, come è vero, ch'ei le scorgerebbe meglio, accostandosi alquanto più a loro, con ciò sia che, dove è poco lume, si scorghin meglio le cose da presso che da lontano; prega Virgilio che <emph>arrivassi</emph> e si conducessi, che si accostassi, a l'altra ripa (chiamata da lui <emph>cinghio</emph>, perch'ella cigne la bolgia da l'altra ripa), e dismontassi il muro per avvicinarsi il più che fusse possibile a loro, dicendogli: <emph>chè</emph> (per <emph>imperocchè</emph>) come <emph>quinci</emph>, cioè da questa altezza dove noi siamo, io odo il suono delle voci, ma io non intendo le parole e il significato, <emph>così</emph>, cioè nel medesimo modo, io veggo confusamente il fondo della bolgia, e <emph>niente affiguro</emph>, cioè non vi discerno cosa alcuna distintamente. <add resp="ed">[76-78]</add> Al che seguita il testo:
<quote rend="block"><lg><l>Altra risposta, disse, non ti rendo,</l>
<l>Se non il far; chè la domanda onesta</l>
<l>Si dee seguir con l'opera tacendo.</l></lg></quote>
Belle e utili sentenzie sono certamente, e questa che usa qui il Poeta, dicendo che a le domande oneste non si debbe e non si conviene rispondere con parole, ma co' fatti, e quell'altra, molto simile a quella ch'ei dice nel <title>Purgatorio</title>, che chi vede l'uopo e il bisogno dello amico, e non gli porge aiuto, <emph>Malignamente già si mette al niego</emph>; perchè e l'una e l'altra son certamente vere, o volete considerarle come gentili, o volete considerarle come cristiani. Perchè se voi le considerate come gentili, se l'uomo è nato a l'altro uomo, come diceva Platone, non debbe egli, quando gli è domandato da chi ne ha bisogno qualche cosa che sia onesta e ragionevole, non debbe egli non gli fare altra risposta, che subitamente concedergliela; e quando ei vede uno altro in bisogno, porgergli aiuto senz'aspettare ch'egli gliene domandi. E se voi le considerate come cristiani, non debbe egli far molto maggiormente e l'uno e l'altro? essendo noi tutti membri d'un corpo medesimo, il capo del quale, come diceva Paulo, è Cristo, pigliando esemplo da le membra del nostro corpo, che soccorron subitamente l'uno l'altro senza aspettar prego alcuno. Onde vedrete, per grazia di esempio, che subito che la mano sentirà offendere il capo, e non solamente quando ella lo sentirà offeso, ma quando ella ne temerà, ch'ella si moverà a soccorrerlo e a volerlo difendere. <add resp="ed">[79-90]</add> Per la qual cosa non dando Virgilio altra risposta, che incominciando a muovere il passo, soggiugne il testo:
<quote rend="block"><lg><l>Noi discendemmo il ponte da la testa,</l>
<l>Dove ei si aggiugne con l'ottava ripa,</l>
<l>E poi mi fu la bolgia manifesta.</l></lg>
<lg><l>E vidivi entro terribile stipa</l>
<l>Di serpenti, e di sì diversa mena,</l>
<l>Che la memoria il sangue ancor mi scipa.</l></lg>
<lg><l>Più non si vanti Libia con sua rena;</l>
<l>Che se chelidri, iaculi e faree</l>
<l>Produce e chencre con anfisibena,</l></lg>
<lg><l>Non tante pestilenze, nè sì ree,</l>
<l>Mostrò giammai con tutta l'Etiopia,</l>
<l>Nè con ciò che di sopra il mar rosso èe.</l></lg></quote>
Essendosi mosso Virgilio, subitamente che Dante gli disse, appressiamci a loro e discendiamo il muro, senza metter tempo alcuno in dargli altra risposta che con l'opera, arrivarono in poco spazio di tempo dove il ponte si attesta e congiugne con la ripa e con l'argine che circonda l'ottava bolgia. E però il Poeta soggiugne subitamente: <emph>noi discendemmo il ponte</emph>, cioè calammo nel più basso luogo di quello. E di quivi essendogli manifesta la bolgia, cioè scorgendo egli bene il tutto sin nel fondo di quella, dice che vide in quella <emph>una terribile stipa di serpenti</emph>, cioè una moltitudine di serpi stivate insieme, come le mercanzie nelle navi, o l'altre cose di manco pregio, stivate insieme e messe nel loro fondo per zavorra (chè tutto è tratto da questo nome <emph>stipa</emph>, il quale significa, propiamente parlando, quelle fastella fatte da i contadini inordinatamente di ciò ch'ei truovon ne' boschi per cuocer nelle fornaci la calcina e i mattoni, e per riempierne qualche volta o fossi o cattivi passi di vie, e altre cose simili), tanto <emph>terribile</emph>, per il terrore ch'ella mi dette nel riguardarla, che <emph>la memoria</emph> e il ricordarsene <emph>mi scipa</emph>, cioè mi disperde e fa ancora, qualunche volta io vi penso, sperdere e fuggire <emph>il sangue</emph>, cioè me lo fa partire da l'estremità delle membra e delle vene, e ritirarsi verso il cuore, com' egli è solito fare ai più nelle paure. E per darne meglio a intendere, anzi porne altrui inanzi agli occhi la moltitudine e diversità di questi serpenti, ei soggiugne: <emph>Più non si vanti Libia</emph>, e quel che segue. La Libia, se bene Lucano dice, per la grandezza sua, mediante la quale è divisa in <emph>deserta</emph> e in <emph>arenosa</emph>, ch'è la terza parte del mondo, è una provincia, come voi potete vedere in Tolomeo, che tiene dell'Affrica e della Europa; ed è quasi cinta e circundata per tutto da 'l mare, per ciò che ella ha da ponente il mare Atlantico, a mezzodì quel di Etiopia, a tramontana il mare Mediterraneo e a levante il mar Rosso. E perchè ella è posta quasi sotto il tropico del Cancro, cioè a quel punto al quale arriva il sole nel suo maggiore discostamento da la linea equinoziale, e suo maggiore appressamento al zenit, ch'è sopra al capo nostro, e conseguentemente al nostro polo, ella viene a essere parte caldissima, e avere gran carestia d'acque; e massimamente quella ch'ei chiamano <emph>arenosa</emph>, per avere rispetto al caldo una terra tanto minuta ch'ella par quasi rena; onde è sterilissima, e non vi nasce quasi pianta alcuna. Per la qual cosa essendo ella tutta scoperta ed esposta a' raggi del sole, ella si riscalda tanto ch'ei si vede bene spesso uscire di lei vapori, che accendendosi di subito paiono fiamme di fuoco che caggino sopra della terra, sì come scrive Lucano che avvenne a' tempi che Catone la passò con le genti del suo esercito. E <add resp="ed">[per]</add> queste qualità dicono gli scrittori ch'ella produce una copia e moltitudine grandissima di serpenti di varie sorti (molti de' quali <add resp="ed">[non]</add> si veggono in alcuno altro paese se non quivi), e massime in quella parte che si chiama <emph>renosa</emph>. E per tal cagione il Poeta, volendo descrivere la moltitudine grande delle serpi, e di varie e diverse sorti, ch'ei vide nel fondo di questa bolgia, dice: <emph>Non si vanti più Libia con sua rena</emph>, cioè con quella sua parte che si chiama <emph>renosa</emph>, della copia de' suoi serpenti; <emph>chè</emph>, imperò che, se bene ella produce gran copia di simili animali velenosi, come sono <emph>chelidri</emph>; questa è una spezie di serpi tanto velenose, che gli scrittori dicono ch'elle abbruciono di maniera e infiammano col veleno loro, il quale è caldo in quarto grado, la terra sopra della quale ei passono, ch'ei la fanno fumicare; <emph>iacoli</emph>; questa è un'altra spezie di serpe, chiamata da Lucano <emph>volatile</emph>, e questo è, perchè e' dice ch'elle stanno nascose fra certi sterpi (ancor ch'ei vi se ne truovi pochissimi), e lanciandosi addosso a chi passa, quando egli è loro presso, a guisa di dardo, si lanciano, dice, con tanto impeto, ch'ei passono uno da l'un canto a l'altro, e truovonsi poche armadure che regghino ai loro colpi; <emph>faree</emph>; questa <add resp="ed">[è]</add> serpe, secondo il medesimo scrittore, che va quasi tutta ritta, posando solamente un poco poco di coda, onde ferisce sempre da la cintola in su coloro ch'ella riscontra e assalisce; <emph>chencre</emph>; queste sono certe serpi che hanno il ventre e il corpo grigiolato di certe macchie minute, in quella guisa che son grigiolati quei marmi che per tal cagione si chiamon serpentini; <emph>anfisibena</emph>; questa è una serpe, la quale Lucano dice che ha due capi; nientedimanco i più e i migliori scrittori dicono ch'ei non è vero; ma perchè ella muove quello ch'ella ha con velocità grandissima, ei pare, a chi non la osserva diligentemente, ch'ella ne abbi due; sì come avviene ancora a certe serpe acquatiche della lingua, che cavandola fuora la muovono con tanta velocità, ch'ei pare ch'elle ne abbino due. Veggendo adunque il Poeta nel fondo di questa settima bolgia una moltitudine di serpi così orribile e spaventosa, e per la quantità e per la qualità e diversità loro, e volendo rappresentarcela con le parole a la fantasia, come la rappresentò il fatto a la potenza sua visiva, usa questo colore retorico, e questo modo di favellare, di così fatta efficacia di dire: <emph>Non si vanti la Libia con la sua rena</emph>, la quale si dice per bocca di tanti e tanti scrittori, che produce e genera tante serpi e di sì diversa sorte; chè se bene ella genera de' chelidri, de' iaculi, delle faree e delle chencre con l'anfesibena insieme, ella non mostrò giammai, con tutta l'Etiopia e con tutto quel paese il quale è sopra il mar Rosso, tante <emph>pestilenze</emph>, nè tanto ree e maligne, quanto erano ragunate insieme nel fondo di questa bolgia. <emph>Pestilenze</emph>: questa voce che viene da <foreign lang="lat">pestis</foreign>, voce latina che noi diciamo <emph>peste</emph>, è uno nome generale, che significa ogni strage e infermità contagiosa, e che s'appicca e in breve tempo ammazza l'uomo, o ella passa via. E perchè questa propietà de l'ammazzar presto l'hanno ancora i veleni, così i vivi come i morti, cioè i morsi o le punture degli animali velenosi, il Poeta dice che nè la Libia, nè con lei insieme <emph>tutta l'Etiopia</emph>...; regione di là dalla Libia, ma tanto più calda, che dove la Libia produce gli uomini bigi, la Etiopia gli produce neri affatto; laonde da tale effetto voi troverete nelle navicazioni di Portoghesi, che i moderni usano chiamare oggi tutto quel paese <emph>terra de' neri</emph>. Di là da <emph>il mar rosso</emph>: questo mare è un certo seno d'acqua, non molto largo, il quale è da lo Oceano infino al Sues vicino al Cairo; la quale lunghezza è circa a ottanta miglia. Ed è quello, l'acque del quale furono aperte da Moisè per dar la via al popolo ch'egli aveva cavato dello Egitto per condurlo in terra di promissione; che non avendo avuto questo passo, bisognava che allungasse la via una moltitudine grande di miglia; ed è detto <emph>rosso</emph>, dicono alcuni, perchè avendo egli la rena del suo fondo rossa, fa apparire ancora alquanto rosse le sue acque. Nientedimanco io non truovo, da chi vi è stato, ch'ei sia così, nè che le acque sue abbino altro colore che quello degli altri mari; onde bisogna ch'ei sia chiamato così da qualche altra cagione, della quale non ci è più oggi memoria. Dice adunque il Poeta, descrivendo la moltitudine e varietà delle serpi ch'era pel fondo di questa bolgia, che nè la Libia, nè la Etiopia, nè quanto paese si truova di là da 'l mare Rosso (che son tutte regioni caldissime, onde vengono a essere mal sane), se bene elle son piene tutte d'animali velenosi, non produssono mai tante pestilenze e tanti veleni mortiferi, quanti erono insieme quivi. E qui sia per oggi il fine della presente lezione.</p></div3>
<div3 type="capitolo"><head>LEZIONE QUARTA CANTO XXIV, INFERNO <add resp="ed">[vv. 91-138]</add></head>
<p><quote rend="block"><lg><l>Tra questa cruda e tristissima copia</l>
<l>Correvan genti nude e spaventate,</l>
<l>Senza sperar pertugio o elitropia.</l></lg>
<lg><l>Con serpi le man dietro avean legate;</l>
<l>Quelle ficcavan per le ren la coda</l>
<l>E il capo, ed eran dinanzi aggroppate.</l></lg></quote>
<add resp="ed">[91-96]</add> Da poi che il Poeta ha narrato, come essendo egli tanto avvicinato a questa bolgia ch'egli scorgeva benissimo il tutto, che vide dentro di lei una moltitudine tanto terribile e spaventosa di serpenti, e di sì diversa <emph>mena</emph> e maniera, ch'ei non crede che nè la Libia, nè la Etiopia, nè tutti quei paesi caldi che sono di là dal mar Rosso, abbin tante cose pestifere e nocive; racconta ora, seguitando la narrazion sua, che vide, oltre a di questo, che infra loro correvano molte genti nude e spaventate, senza avere speranza alcuna di trovare luogo alcuno, dove nascondersi, o cosa alcuna che le difendessi da loro; e che tutte avevano legate di dietro le mani da certe serpi che avevan dipoi fitto loro nelle reni il capo e la coda, e trapassate dinanzi si erono aggruppate e legate insieme. E queste sono, come voi sentiste di sopra e intenderete ancor me' di sotto, l'anime de' ladri, e di quegli che furano, e tolgon la roba d'altri violentemente o segreto o palese; peccato tanto nefando e brutto, ch'ei si dice comunemente e quasi per proverbio, che a una donna non può dirsi cosa alcuna più ignominiosa e più brutta che <emph>meretrice</emph>, ed a uno uomo, <emph>ladro</emph>. Nientedimanco ei può tanto negli uomini la cupidità e lo appetito de l'avere, e tanto la scelerata fame dell'oro ne' petti de' mortali, come disse Virgilio, ch'ella induce molti, non solamente a rubare, ma a credere ch'ei non sia peccato alcuno appresso a Dio, ma pericolo solamente appresso agli uomini; onde hanno ordinato che i ladri, per le loro leggi municipali e private, sian puniti di pena capitale, non per offesa ch'ei faccino a Dio, ma solamente per sicurtà e quiete di quegli uomini, che per essere poco prudenti e poco avvertiti si lasciono rubare. E fondono questa loro opinione, questi tanto accecati da lo amore del proprio comodo, ch'ei non tengono conto del danno del prossimo, in su quello esempio delle sacre scritture, quando Mosè nel trar gli Ebrei della servitù d'Egitto disse loro che spogliassero gli Egizii, furandole loro occultamente, delle più belle e più preziose cose ch'eglino avessero, dicendo: Moses era servo di Dio, e tutto quel ch'ei faceva, lo faceva col lume suo; se il furto fusse peccato, ei non arebbe lor detto che lo commettessero. A la qual cosa rispondono i sacri dottori, che se bene Dio ha a le volte permesso, per gastigare un popolo de' suoi errori, che un principe gli affligga, e facci di loro qualche strage, ei non segue che tale strage sia in sè meritoria e giusta, e ch'ei sia per questo giustificato. E ne avete lo esempio di Ciro re de' Persi, che se bene Dio lo elesse per gastigo del popolo ebreo ad affliggerlo, ei non fu però che la guerra ch'ei fece, e la crudeltà ch'egli usò contra di loro, fusse cosa giusta: e s'ei lo chiamò per la bocca de' suoi profeti <emph>Ciro suo</emph>, ei volse dire suo <emph>ministro</emph>, e adoperato da lui a gastigare il popolo ebreo, e non suo eletto, cioè santo; e ch'ei sia il vero, vedete ch'ei si dannò. Se Mosè comandò adunque al popolo ebreo che togliessi agli Egizii tutte le più belle e preziose cose ch'eglino avevano, ei non fu perchè tale atto fusse lecito e meritorio, ma per gastigare gli Egizii del peccato della idolatria, per cagione del quale eglino avevano ne' loro templi, al servizio de' loro idoli, infiniti vasi, veste e altre cose preziosissime e di gran valuta.</p>
<p>È adunque il furto cosa inlecita e ingiusta, proibita e vietata da la legge naturale, da le leggi divine e da l'umane. Da la legge naturale, per ciò che egli è stato scritto a ciascuno da lei nel cuore, che non faccia ad altri quel ch'ei non vorrebbe che altri facessi a lui. Da le leggi divine, essendo scritto ne l'<title>Esodo</title>: Non farai furto. E da le umane, nella legge <title lang="lat">Capitalium, sed novo iure</title>, nel cap. <title lang="lat">De servis fugitivis</title>. È adunque il furto, parlando naturalmente e moralmente, vizio; per ciò che egli è una operazione che nasce da uno appetito di avere, che trapassa quel termine della mediocrità, ch'è concesso da la natura a l'uomo circa a lo avere, perchè ei si provegga di quelle cose che son di bisogno a la conservazione della vita e dello essere; e trapassa nella estremità della iniustizia. Laonde essendo egli infinitissime volte cagione di perturbare la quiete universale, e guastare il comune consorzio, la prudenza umana ha provisto con le sue leggi, che chi ruba sia punito con pena della vita, o ch'e' sia messo almanco in luogo ch'ei non conversi con gli altri. È dipoi similmente peccato il rubare, perchè egli è proibito, come io dissi di sopra, da la legge divina; perchè ei non è altro il peccato formalmente, che operare quelle cose che Dio non vuole. Ed è di più mortale, perchè egli è contro a la carità, nella quale è fondata la legge evangelica; perchè la carità consiste in amare Dio e il prossimo, e chi fura non fa nè l'uno nè l'altro.</p>
<p>Queste cose conoscendo adunque, come morale e come cristiano, il Poeta nostro, mette i ladri in questa bolgia; e finge ch'ei sien puniti da la divina iustizia con le pene che voi avete sentito, cioè ch'ei sieno nudi infra una moltitudine grandissima di serpi spaventose e orribili, delle quali ciascuno ne abbia una che gli leghi le mani di dietro, e dipoi ficcandogli la testa e la coda nelle reni, e trapassilo da un lato a l'altro, e riuscendogli in su il petto, si aggruppi e annodi insieme; oltre a di questo, sia dipoi stimolato e punto di sorte da l'altre, ch'ei non resti mai di correre senza speranza di trovar mai luogo alcuno dove rifuggire o nascondersi, o cosa alcuna con la quale ei possa difendersi da i lor morsi e da 'l lor veleno; aggiunto di più a questo, ch'ei son talvolta in modo trafitti e infettati da 'l lor veleno, ch'eglino diventon serpi simili a loro, o eglino ardono e riduconsi in cenere, e dipoi ritornono nello essere umano a esser nuovamente tormentati da loro. Queste sono le pene, con le quali il Poeta mette che sieno puniti i ladri, per dimostrar, sotto il velame di cotal favola, moralmente lo infelicissimo stato nel quale si conduce chi è ladro. Per ciò che egli gli finge nudi, per dimostrare ch'ei si spogliono totalmente di ogni buona parte, non si potendo ritrovar, come io dissi di sopra, cosa alcuna più ignominiosa in uno uomo, che essere ladro. La moltitudine delle serpi pestifere infra le quali ei sono, che gli pungono e mordono di sorte ch'ei corron continovamente senza posarsi mai, significa i lor pensieri e i loro concetti malignissimi gli stimolan continovamente a rubare, senza lasciargli mai punto quietare e fermar l'animo. Quelle che legon loro le mani di dietro, e poi trapasson loro dinanzi, e quivi si aggruppono e legono insieme, significano la loro consuetudine e il loro abito, da i quali son legate loro le loro operazioni nella parte loro manco nobile, cioè priva di ragione. Per ciò che l'uomo come uomo non eleggerebbe mai così brutte e laide operazioni; ma il cattivo abito trapassa loro dinanzi nella parte ragionevole, e piglia col tempo tanto possanza in lei, che non tenendo più conto alcuno de' suoi rimorsi nè delle sue reprensioni, <emph>si lega</emph>, cioè si conferma e si stabilisce in lei. E lo essere da 'l loro veleno arsi, e trasformati in serpi come loro, significa finalmente il fare abito di ladri; mediante la qual cosa ei diventono più odiosi agli altri, che sorte alcuna di altri uomini, e più sono schifati e fuggiti da ciascuno; sì come avviene ancor similmente delle serpi, che non si truova specie alcuna altra di animali, che sieno più in odio naturalmente a ciascun di loro, nè che più si abbino in orrore. Ecco la confusione infernale, e lo stato inquieto e pieno di dispetto, nel quale il Poeta dimostra artifiziosamente con questa sua finzione e con questa sua favola, che vivono i ladri; dicendo, per tornare al testo a esporre le parole di quello, che vide fra questa <emph>cruda</emph>, cioè empia, e <emph>tristissima</emph>, cioè orribile a vedere, <emph>copia</emph>, abbondanza e moltitudine di serpenti, correr genti tutte nude e <emph>spaventate</emph>, cioè piene di paura, senza sperar <emph>pertugio</emph> o buca alcuna dove nascondersi, o <emph>elitropia</emph> che gli faccia invisibili. Per ciò che la <emph>elitropia</emph>, secondo che scrive Alberto Magno nel libro <title>Delle cose maravigliose</title>, e modernamente Lionardo da Pesero nel suo <title>Lapidario</title>, è una pietra di colore verde, simile a lo smeraldo, ma punteggiata con certe macchioline che paion goccioline di sangue, che nasce in Etiopia. E conoscesi se ella è vera e buona, o no, in questo modo: che mettendo ne l'acqua in uno vaso, bagnato prima col sugo della erba chiamata ancora similmente <emph>elitropia</emph>, e posta al sole, fa parere l'acqua rossa, e il sole rossiccio e sanguigno, come s'ei fusse lo eclisse, e di più fa bollire quella acqua, come s'ella fussi sopra il fuoco; e quella che non è buona non fa tale effetto. E le virtù sue sono, mantenere sano, accrescere la vita, fermare i flussi del sangue, e resistere a tutti i veleni. E di più dicono di lei, che sacrandola con certe parole, ed imprimendo in lei certi caratteri, secondo che insegnano i Magici, ch'ella impedisce talmente la vista d'altrui, che chi la ha addosso va invisibile e senza essere veduto. E per questa cagione dice il Poeta che queste anime de' ladri non sperano <emph>elitropia</emph>, cioè di pervenir giammai in termine che per alcuno spazio di tempo queste serpe non le vegghino, e conseguentemente non le stimolino e mordino. Dalle quali serpi elle hanno, dice il testo, come noi esponemmo di sopra, le mani legate di dietro, e dipoi sono, ficcando loro dette serpi il capo e la coda nelle reni, passate fino dinanzi sopra il petto, dove elle fanno di loro uno gruppo e un nodo. <add resp="ed">[97-111]</add> Dopo la qual cosa seguita il testo:
<quote rend="block"><lg><l>Ed ecco ad un, ch'era da nostra proda,</l>
<l>S'avventò un serpente che 'l trafisse</l>
<l>Là dove il collo a le spalle s'annoda.</l></lg>
<lg><l>Nè O nè I sì tosto mai si scrisse,</l>
<l>Come ei s'accese ed arse, e cener tutto</l>
<l>Convenne che cascando divenisse;</l></lg>
<lg><l>E poi che ei fu a terra sì distrutto,</l>
<l>La polver si raccolse per sè stessa,</l>
<l>E in quel medesmo si tornò di butto.</l></lg>
<lg><l>Così per gli gran savi si confessa</l>
<l>Che la fenice muore e poi rinasce,</l>
<l>Quando il cinquecentesimo anno appressa;</l></lg>
<lg><l>Erba nè biado in sua vita non pasce,</l>
<l>Ma sol d'incenso lacrime e d'amomo,</l>
<l>E nardo e mirra son l'ultime fasce.</l></lg></quote></p>
<p>Molti e varii sono i casi, e straordinarii gli accidenti, simili a questo che racconta ora qui il Poeta, ch'ei finge e racconta in questo, e ne l'altro capitol che segue, che vide in questa bolgia accader fra le serpi, delle quali ella era piena, e le anime che correvano nude e con le mani legate fra loro. E tutto è fatto da lui con grande arte, per avvertire gli uomini ch'ei sieno vigilanti a investigare i modi inopinati e occulti, ch'eglino tengono nel commettere i furti, per non essere danneggiati e rubati da loro. Onde dice, ritornando al testo, che uno di quei serpenti si avventò e lanciò addosso a uno ch'era <emph>da la lor proda</emph>, cioè di verso la ripa sopra della quale eglino erono, e <emph>trafisselo</emph> e morselo appunto dove il collo <emph>si annoda</emph> ed è appiccato con le spalle; e che subito, in manco tempo e più presto che non si scrisse mai uno <emph>O</emph> o uno <emph>I</emph>, quello così trafitto si accese e infiammò tutto di sorte, ch'egli arse e <emph>convenne</emph> e bisognò ch'ei divenisse e si convertisse, cadendo, tutto in cenere. Là ove poi ch'e' fu così caduto in terra in cenere, essa cenere e polvere si raccolse per sè stessa tutta insieme e <emph>di butto</emph>, cioè di botto e quasi in uno instante, <emph>ritornò in quel medesimo</emph>, cioè si riformò e tornò la medesima persona ch'egli era prima; nel qual modo, dice il testo, che confessono i gran savii (intendendosi largamente per savii tutti i litterati e studiosi), che muore e dipoi rinasce la fenice, come ella arriva al cinquecentesimo anno. E detto questo, egli esce della comparazione, e distendesi nella sua vita e nella sua morte. Onde dice (seguitando alcuni scrittori, che scrivono, secondo i più, favolosamente di lei, e particularmente Ovidio e Lattanzio Firmiano), ch'ella <emph>non pasce</emph> e non gusta mai, mentre ch'ella vive, <emph>erba nè biado</emph>, cioè nè granella o seme alcuno (per ciò che <emph>biado</emph> ne' tempi dello Autore nel numero del meno si chiamava, secondo ch'egli dice nel suo <title>Convivio</title>, tutto quello che si chiama oggi <emph>biada</emph>, e <emph>biade</emph> nel numero del più, cioè tutti i semi che si mangiono, eccetto che il grano), ma si nutrisce e si pasce solamente di <emph>lacrime d'incenso</emph>, cioè della gomma de l'albero chiamato da Dioscoride <emph>Olibano</emph>, il quale albero nasce nella Arabia felice; la quale gomma si cava da lui, e se gli fa produrre tagliando in alcuni luoghi, ov'egli non ha corteccia o veramente l'ha sottilissima, da la qual tagliatura esce una schiuma alquanto grassa, si rappiglia in sè stessa, ed è quello che noi chiamiamo <emph>incenso</emph>, e il Poeta qui <emph>lagrima</emph>; e <emph>amomo</emph>, e questo è l'altro cibo della Fenice. Il quale amomo è, secondo che scrive Plinio nel XII della Istoria sua naturale, uno albero simile a la vite salvatica, col gambo venoso e alto circa a uno palmo; e Dioscoride lo pone erba, e di molto odorifera, con ramucegli secchi, duri e di colore alquanto rosso. E <emph>l'ultime sue fasce</emph>, dice il Poeta seguitando Plinio, che sono <emph>nardo</emph>, arbucello simile a lo spigo nostro, ma molto più odorifero, e <emph>mirra</emph>, arbucello spinoso, che nasce in Arabia, di altezza circa a cinque cubiti, con la corteccia dura e attorta, da 'l quale gocciola per sè stessa una gomma, la qual pende alquanto nel color verde; la virtù particulare della quale è conservare i corpi morti da la putrefazione. E queste dice il Poeta che son le <emph>fasce sue ultime</emph>; perchè com'ella arriva al cinquecentesimo anno, ella fa un capannuccio di questi due legni, e racchiudendovisi dentro, come si racchiuggono i bambini nelle fasce, si volge a' raggi del sole, e muove tanto velocemente l'ali, ch'ei l'accende, e abbruciavisi dentro. Nel qual cenere nasce poco dipoi uno verme non molto grande; il quale cresciuto alquanto diventa similmente Fenice, e vive dipoi sino a l'altro cinquecentesimo anno; e così va facendo di mano <add resp="ed">[in mano]</add>, ritrovandosene sempre nella specie sua solamente una. E in questo modo dice il Poeta che rinacque e ritornò ne l'esser suo di prima della sua cenere colui, ch'essendo trafitto e morso nella gola da quel serpente, si accese e arse di subito, e si convertì in cenere, com'ei dice nel testo.</p>
<p>Questo caso dice Francesco da Buti ch'è finto qui da 'l Poeta, per dimostrare e scoprire la prima delle tre spezie di ladri che ei mette in questo suo Inferno; i quali sono quegli che non rubano se non mediante qualche comodità o qualche occasione; cosa tanto pericolosa, ch'ei si usa dire per proverbio: <emph>Arca aperta, giusto vi pecca</emph>. I secondi sono certi che non rubano ogni cosa nè a ognuno; e i terzi, quei che hanno fatto nel rubare uno abito tanto grande, ch'ei rubono e cercono di rubare senza distinzione alcuna a ognuno ogni cosa e sempre; che di queste due ultime spezie tratterà il Poeta nel capitolo che segue. Dice ora adunque, figurando quegli che rubono solamente quando ei se ne offerisce loro la comodità, che vide uno che, avventandosegli uno serpente addosso, subitamente si infiammò, arse e diventò cenere, ma che ritornò subitamente nello essere suo di prima, per dimostrare che questi tali, com'ei veggono l'occasione di rubare, se ne accende loro la voglia e mettonla a effetto; ma dipoi passata tale voglia ritornono uomini, perchè ne rimorde loro la conscienza, e vorrebbono in certo modo non aver commesso tale errore; non si disponendo però a la ristituzione, perchè si accomodono di quel che è lor venuto tolto, di sorte ch'ei non vogliono scomodarsene.
<quote rend="block"><lg><l>E quale è quel che cade, e non sa como,</l>
<l>Per forza di dimon ch'a terra il tira,</l>
<l>O d'altra opilazion che lega l'uomo,</l></lg>
<lg><l>Quando si leva, ch'attorno si mira,</l>
<l>Tutto smarrito da la grande angoscia</l>
<l>Ch'egli ha sofferta, e guardando sospira;</l></lg>
<lg><l>Tale era il peccator levato poscia.</l>
<l>O giustizia di Dio; quanto è severa,</l>
<l>Che cotai colpi per vendetta croscia!</l></lg>
<lg><l>Lo Duca il dimandò poi, chi egli era.</l></lg></quote>
<add resp="ed">[112-120]</add> Molte sono le infermità e le miserie e spirituali e corporali, a le quali è sottoposto l'uomo; e infra le altre, e forse più grave di tutte, è quella che noi chiamiamo volgarmente essere <emph>spiritato</emph>, o vero <emph>indemoniato</emph>. La qual cosa non si potendo conoscere propiamente quello ch'ella sia, e per qual cagione ella sia permessa da Dio, se non col lume divino revelatoci per mezzo delle scritture sacre, quegli che hanno cerco d'investigarla col lume naturale, o non hanno creduto ch'ella sia in fatto e realmente, ma ch'ella sia solamente una imaginazione o uno inganno, fatto da gli uomini a qualche loro fine; o ei son caduti in qualche errore, chi dicendo che sono omori malencolici, chi una spezie di pazzia ch'ei chiamono <emph>manìa</emph>, e chi perchè questi tali par che patischino più quando fa la luna, per le cagioni che noi diremo di sotto, che negli altri tempi, onde sono chiamati <emph>lunatici</emph>, per una nimicizia particulare che ha la luna, in certi suoi aspetti, con la complessione e con la temperatura loro. Nientedimanco chi leggerà le sacre scritture troverrà che questi tali sono vessati e molestati da uno o più spiriti maligni, cioè di quegli angeli, che seguitando Lucifero caddero da 'l cielo, e per non aver tanto peccato, quanto quegli che furono di subito mandati e relegati nello Inferno, fu loro assegnato per loro carcere qualche luogo per lo universo, ove eglino hanno a stare fino al giorno del giudizio, dopo il quale eglino andranno a stare insieme con gli altri ne l'Inferno. E questo effetto, ch'eglino entrino ne' corpi umani e tormentingli, è per ordine della divina iustizia, che permette così per gastigo di coloro ne' quali ella concede ch'eglino entrino; onde troverrete ne' <title>Libri de' Re</title> ch'ei fa mandato da Dio uno spirito maligno in Acab re di Isdrael, perchè ei lo gastigassi e punissi degli errori suoi. E infra gli altri effetti, che fanno questi demonii ne' corpi ne' quali ei sono, è ch'egli gli fanno spesso spesso come morti, e tengongli così un pezzo. E perchè in tale operazione ei si servono per mezzo degli omori naturali, e gli omori de' quali ei si servono sono in maggiore augumento e maggior valore nel fare della luna (onde seguono in tali tempi più spesso che negli altri simili effetti), ei si chiamono <emph>lunatici</emph>. E perchè quando ei si levono di terra e rizzonsi su da poi ch'eglino hanno avuto tali accidenti, ei paiono quasi che smarriti, e ragguardono ciò che è loro dattorno, come s'ei fussero propiamente nel mondo di nuovo, il Poeta, perchè questo spirito poi ch'ei fu ritornato di cenere nello essere suo, dice che fece come fa colui ch'è tirato e fatto cadere in terra, come voi avete inteso, per forza e operazione di demonio, o per altra opilazione che lega l'uomo senza saper come, che quando si rizza e leva su, si mira e ragguarda attorno, quasi che smarrito da l'angoscia e da lo affanno grande ch'egli ha sofferto. E perchè tale effetto de lo essere indemoniato procede da la iustizia divina, che, come noi dicemmo, lo permette per punizione di qualche fallo e di qualche peccato, egli esclama, ammirato della severità di quella, cioè dello essere ella esercitata da lui giustissimamente, cioè senza ira o passione alcuna (per ciò che questa voce <emph>severa</emph> non significa altro, che seguitatrice del vero senza essere tirato da passione alcuna), e dice: o giustizia di Dio, quanto è <emph>severa</emph>, cioè retta, che <emph>croscia</emph>, cioè impetuosamente percuote (metafora tolta da le pioggie e da l'acque, che si dicono <emph>crosciare</emph>, quando piovono e si versono abbondantissimamente), <emph>cotali colpi</emph>, cioè punizioni, <emph>per vendetta</emph>, cioè per gastigo degli uomini. Ma perchè nel trattare il Poeta di quegli che son tirati e fatti cadere a terra da la forza dei demonii, ed ei dice di più, <emph>o per altra opilazione che leghi</emph>, cioè impedisca l'uomo, bisogna, perchè ei <add resp="ed">[non]</add> resti indietro a essere dichiarato ancor questo luogo, bisogna avvertire che <emph>oppilare</emph> è uno verbo latino, che significa serrare e chiudere. Laonde son chiamati dai medici quegli che hanno di sorte chiuse e serrate, per essere ripiene di vapori grossi, le vene, che gli spiriti e la virtù nutritiva non posson passare e andare per le parti del corpo dove fa di bisogno loro. E <add resp="ed">[se]</add> si fa per sorte tale oppilazione in quelle vie che hanno a passare gli spiriti che vanno da 'l cuore al cervello, l'uomo cade subitamente senza sentirsi in terra; e da questo nasce il mal caduco e le sincope, chiamate da noi <emph>venirsi meno</emph>, e altri accidenti simili. E perchè il demonio, quando ei vuol far cadere in terra uno di quegli oppressi da lui, si serve, come noi dicemmo di sopra, per mezzo degli umori suoi propii, opilando e turando con essi quelle vie che noi abbiamo dette, il Poeta dice: <emph>o altra opilazione</emph>, dimostrando che così è opilazione quella che fa il demonio, come quella che nasce da infermità o da indisposizione. E questo è il vero senso di questo testo; <add resp="ed">[121-129]</add> dopo il quale il Poeta dice, come avendo Virgilio dimandato questo spirito chi ei fusse, ch'ei rispose:
<quote rend="block"><l>.... io piovvi di Toscana,</l>
<l>Poco tempo è, in questa gola fiera.</l>
<lg><l>Vita bestial mi piacque e non umana,</l>
<l>Sì come a mul ch'io fui: son Vanni Fucci</l>
<l>Bestia, e Pistoia mi fu degna tana.</l></lg>
<lg><l>Ed io al Duca: digli che non mucci,</l>
<l>E dimanda qual colpa quaggiù il pinse,</l>
<l>Ch'io 'l vidi uom già di sangue e di corrucci.</l></lg>
<lg><l>Il peccator, che intese, non s'infinse,</l>
<l>Ma drizzò verso me l'animo e il volto,</l>
<l>E di trista vergogna si dipinse.</l></lg></quote>
Questo Gianni, del quale fa menzione qui il Poeta, fu un figliuolo di messer Vanni Fucci cittadino e cavaliere pistolese, ma naturale e non legittimo. E però dice che gli piacque la vita <emph>bestiale</emph>, cioè non da uomo che ha la ragione, come <emph>mulo</emph> ch'ei fu; chè così son chiamati, da chi vuole dispregiarli, quei che non son legittimamente nati, perchè il mulo nasce, si può dire, ancora egli inligittimamente, perchè nasce di asino e di cavalla. Onde dice che per essere egli <emph>bestia</emph>, cioè <emph>mulo</emph>, gli fu ancor degna <emph>tana</emph>, cioè abitazione, Pistoia; ma dice <emph>tana</emph>, per usar della metafora, perchè <emph>tane</emph> si chiamono le stalle e le abitazioni delle bestie. E ciò è detto da lui, perchè in Pistoia in quei tempi, e ancor dipoi, regnarono sempre due parti; le quali eron tanto nimiche l'una dell'altra, ch'ei nasceva ogni dì fra loro qualche <emph>bestialità</emph> e qualche crudeltà di morte di uomini. Per ciò che se bene questa voce <emph>bestiale</emph> significa generalmente chiunche non vive secondo la ragione, cioè da uomo, noi la usiamo particularmente per quegli che peccono in questa parte dello essere crudi e micidiali degli uomini. Sentendo adunque Dante chi egli era, e che lo aveva già conosciuto; onde dice che lo vide e conobbe già uomo <emph>di sangue</emph>, cioè sanguinolente e crudo, e <emph>di corrucci</emph>, cioè di stizza e d'ira bestiale (chè così significa questa voce; onde disse il Petrarca: <emph>Ingiuria da corruccio, e non da scherzo,</emph> cioè da adirarsene, e non da pigliarsela in giuoco); sentendo, dico, Dante chi egli era, pregò Virgilio che gli dicessi, che <emph>non mucciassi</emph>, cioè non fuggissi via (per ciò che <emph>mucciare</emph> significa sfuggire ora qua e ora là per non essere preso), e dimandasselo qual fusse la colpa che lo aveva spinto quivi.
<quote rend="block"><lg><l>Il peccator, che intese, non s'infinse,</l>
<l>Ma drizzò verso me l'animo e il volto,</l>
<l>E di trista vergogna si dipinse.</l></lg>
<lg><l>Poi disse: più mi duol che tu mi hai colto</l>
<l>Nella miseria, dove tu mi vedi,</l>
<l>Che quando io fui dell'altra vita tolto.</l></lg>
<lg><l>Io non posso negar quel che tu chiedi;</l>
<l>In giù son messo tanto, perchè io fui</l>
<l>Ladro a la sagrestia de' begli arredi;</l></lg>
<lg><l>E falsamente già fu apposto altrui.</l></lg></quote>
<add resp="ed">[130-138]</add> Scrive lo Imolese che questo Gianni Fucci ritrovandosi una sera a fare una <emph>serenata</emph>, diciamo noi, con certi suoi amici, infra i quali era un notaro, chiamato Ser Vanni della Monna, vicino a la chiesa di S. Iacopo, e appartandosi così un poco da loro, mentre ch'ei sì sonavano e cantavano, e andando da la porta di S. Iacopo, e tentando s'ei poteva aprirla, e aprendola entrò dentro; e andandosene a la sagrestia, rubò tutti i più bei <emph>corredi</emph>, cioè le più preziose cose di quella (chè così, o vero <emph>arredi</emph>, si usono chiamare le cose di valuta); e portandole da coloro, e turbandosi eglino tutti di tal cosa, e non volendo alcuno di loro mescolarsene, ch'ei le portò in casa quel Ser Vanni. La qual cosa sapiendosi la mattina, e pervenendo a notizia del Podestà, fu da lui mandato bandi oscurissimi contro a chi ne avessi notizia, e non lo rivelassi; e di più prese molte persone di mala fama, ed esaminati sopra tal cosa. Infra le quali essendo preso uno chiamato Rampino, figliuolo di messer Francesco Foresi, il quale era tenuto uomo di molto mala condizione, e non confessando egli cosa alcuna, perchè la sapeva, potette tanto la mala fama ch'egli aveva, che il Podestà sentenziò, che se fra sei dì ei non manifestava il ladro, ch'ei fussi impiccato. La qual cosa sentendo Vanni Fucci, il quale se ne era andato fuori del contado di Pistoia a Monte Carelli, mandò a dire al padre di questo Rampino, che s'ei voleva scampare il figliuolo, che facessi pigliare Ser Vanni della Monna, e saprebbe da lui il tutto. Il quale Ser Vanni essendo preso, e manifestando il tutto, e non gli valendo il non essere in tal cosa colpevole, e lo scusarsi che s'ei non lo aveva manifestato, lo aveva fatto per paura del detto Vanni, ma ch'era bene di animo di manifestarlo quando venisse occasione di manco scandalo che non sarebbe seguito allora, fu impiccato; e liberato Rampino. Accorgendosi adunque questo Vanni Fucci che Dante lo aveva conosciuto, e desiderava di saper da lui per qual colpa ei fusse in così bassa parte de l'Inferno, e conoscendo quanto sia brutta cosa il rubare, dice che si tinse tutto di <emph>trista</emph>, cioè ignominiosa, vergogna. E dipoi gli disse che gli doleva più d'essere stato <emph>colto</emph> e trovato da lui in quel luogo ed in quella <emph>miseria</emph>, che non gli dolse la partita sua <emph>dell'altra vita</emph>, cioè del mondo; e che non potendo egli negare di dirgli quello di che ei lo aveva richiesto, che la colpa per la quale egli era condannato in quel luogo era perchè egli era stato ladro, cioè aveva imbolata <emph>la sagrestia de' begli arredi</emph>, cioè di S. Iacopo, chiesa cattedrale di Pistoia; chiamata così da lui, perchè ella era in quei tempi, secondo che scrive lo Imolese, la più bella e meglio addobbata sagrestia che fussi in Italia; e cotal cosa fu imposta, come voi avete sentito, tanto ingiustamente ad altri. <add resp="ed">[139-151]</add> Dopo la qual cosa seguita questo spirito il suo parlare, e dice:
<quote rend="block"><l>Ma perchè di tal vista tu non godi,</l>
<l>Se mai sarai di fuor de' regni bui;</l>
<lg><l>Apri gli orecchi al mio annunzio, ed odi:</l>
<l>Pistoia in pria di Neri si dimagra;</l>
<l>Poi Firenze rinnuova gente e modi.</l></lg>
<lg><l>Tragge Marte vapor di Val di Magra,</l>
<l>Che di torbidi nugoli involuto,</l>
<l>E con tempesta impetuosa ed agra,</l></lg>
<lg><l>Sopra campo Picen fia combattuto;</l>
<l>Ond'ei repente spezzerà la nebbia,</l>
<l>Sì che ogni Bianco ne serà feruto;</l></lg>
<lg><l>E detto l'ho perchè doler ti debbia.</l></lg></quote>
Seguitando il Poeta di mescolar sempre, come è suo solito, nelle cose ch'egli scrive qualche poco di dottrina, ei scuopre, nel parlar di questo spirito, qual sia verso di noi lo animo e la voglia de' dannati; e come essendo eglino privi e spogliati di carità, e pieni d'odio e d'invidia e disperazione, ei vorrebbono che tutti gli altri fussino nel medesimo grado che sono eglino. Onde non ci darebbono mai consiglio alcuno buono, e quando pure ei ne dessino altrui qualcuno, ei lo farebbono ad altro fine che per farci bene; si come fece l'Epulone, che voleva mandare a dire ai suoi eredi che non tenesser la via ch'ei facevano, non per bene loro, ma perchè seguitando eglino di tenere il modo ch'ei facevano, aggravavano di mano in mano la pena a lui, che ne era stato in certo modo cagione, lasciando loro il suo avere. Da questo odio e da questa invidia, che hanno i dannati a quei che non son dannati come loro, <add resp="ed">[mosso]</add>, dice al nostro Poeta: ma perchè tu <emph>non goda di tal vista</emph>, cioè non cavi contento alcuno dello avermi veduto in questo luogo, e te ne possa compiacere, se tu esci mai di questi regni <emph>bui</emph> e tenebrosi, <emph>apri gli orecchi</emph>, cioè ascolta e nota bene quel che io ti annunzio: <emph>Pistoia in pria di Neri si dimagra</emph>, e quel che segue. Ritrovandosi, secondo che scrive il Villano nell'ottavo libro delle sue <title>Croniche</title>, nel mille trecento uno in Pistoia la parte Bianca molto gagliarda, ne cacciarono, con l'aiuto de' Bianchi che reggevano allora Firenze, la parte Nera, e messono in rovina tutte le lor cose. Ma venendo dipoi Carlo di Valois in Firenze, ed essendogli dato autorità di riformar la nostra città, e nol facendo, ma dando favore a la parte Nera, fu cacciata la Bianca di Firenze; la quale si ridusse tutta in Pistoia, ove non era se non parte Bianca. La quale cosa veggendo i Neri di Lucca, si unirono con quei di Firenze, e ne l'anno seguente milletrecentodue andarono e posero insieme lo assedio a Pistoia. Ma perchè ella fu difesa gagliardamente da messere Tolosato degli Alberti, che vi era dentro capitano, lo esercito si ritirò in Serravalle, e si stette quivi sino a l'anno mille trecento tre; nel qual tempo i Lucchesi, rifatto nuovo esercito, ritornarono a Pistoia, e guastoronla per tutto attorno attorno. Ma dipoi nel mille trecento cinque, non si tenendo altro per la parte Bianca che Pistoia, essendo però favorita detta parte da' Pisani, dagli Aretini e da' Bolognesi, dubitando i Fiorentini che la potenza loro non crescessi, vi andorono a campo, avendo per capitano Ruberto duca di Calavria, ed ottenendola finalmente addì X d'aprile MCCCVI, la sfasciorono di mura, e divisonsela per metà co' Lucchesi. E questo è tutto quello che predice questo Gianni Fucci al nostro Poeta, giudicando che per essere egli di parte Bianca ne avessi avere dispiacere, e non piccolo. Onde dice: la mia città, cioè Pistoia, <emph>si dimagra</emph> e riman vuota di Neri, i quali, come si è detto, ne furono cacciati del tutto nel MCCCI. Dopo la qual cosa Firenze, città tua, rinnuova gente e modi, per la venuta di Carlo di Valois; il quale, corrotto da messer Corso Donati, concorse a mandarne fuori i Bianchi. Ma <emph>Marte</emph>, cioè il marchese Marcello Malaspina, capitano in tal guerra, tragge <emph>vapori</emph>, cioè gente e soldati, di Valdimagra, cioè della Lunigiana, cioè de' paesi de' Lucchesi; i quai vapori ravviluppati <emph>di torbide nugole</emph>, cioè con molti venturieri che si appiccoron dietro al campo, con tempesta <emph>impetuosa ed agra</emph>, cioè subita e forte (stando sempre nella metafora), <emph>fia combattuto</emph>, si combatterà, per alcun tempo sopra il <emph>campo Piceno</emph>, chiamato così da Salustio, quando racconta il fatto di Catilina, il quale fu rotto quivi; ed è chiamato ancora oggi detto luogo <emph>Piceno</emph>. Onde tal vapore, cioè questo campo, tratto de' paesi de' Lucchesi, <emph>spezzerà la nebbia</emph>, cioè le forze di parte Bianca, tal che ogni Bianco <emph>ne sarà feruto</emph>, cioè disfatto. <emph>E detto l'ho</emph>; e finalmente per scoprire questo spirito affatto l'odio e la bestialità sua, ei soggiugne: e tutto questo che io ti ho detto, io te lo ho detto <emph>perchè dolere ti debbia</emph>, acciò che tu abbia questo dispiacere, intendendo che parte Bianca, che tu tieni, sarà cacciata in fondo e quasi annullata affatto. E qui pone fine il Poeta a questo capitolo.</p></div3>
<div3 type="capitolo"><head>LEZIONE QUINTA <add resp="ed">[vv. 97-151]</add></head>
<p><quote rend="block"><lg><l>Ed ecco ad un, ch'era da nostra proda,</l>
<l>S'avventò un serpente, che 'l trafisse</l>
<l>Là dove il collo a le spalle s'annoda.</l></lg>
<lg><l>Non o nè i sì tosto mai si scrisse,</l>
<l>Com' ei s'accese ed arse, e in cener tutto</l>
<l>Convenne che cascando divenisse.</l></lg>
<lg><l>E poi che ei fu a terra sì destrutto,</l>
<l>La polver si raccolse per sè stessa,</l>
<l>E in quel medesmo ritornò di butto.</l></lg>
<lg><l>Così per li gran savi si confessa,</l>
<l>Che la fenice muore, e poi rinasce,</l>
<l>Quando al cinquecento anno s'appressa.</l></lg>
<lg><l>Erba nè biada in sua vita non pasce,</l>
<l>Ma sol d'incenso lacrime e di amomo,</l>
<l>E nardo e mirra son l'ultime fasce.</l></lg></quote></p>
<p><add resp="ed">[97-111]</add> Avendo parlato fino a qui il Poeta del ladroneccio in generale, descende ora a parlar particularmente delle sue specie; le quali dicono il nipote del Poeta e Francesco da Buti in questo luogo (e il Landino gli seguita), che sono tre. La prima sono quelli, che non avendo ancor fatto abito confermato di ladri, rubon solamente quando ei vien lor qualche bella occasione. La seconda, quegli che, benchè ei ne abbino fatto abito, non rubono ogni cosa, nè a ognuno, come quegli che non hanno animo a far furti grandi, e non hanno ancor fatto l'animo tanto inumano, ch'ei non abbino qualche compassione, e per conseguenza qualche rispetto agli amici e ad alcune persone, secondo che vien loro la fantasia, e gli rimorde e riprende quel poco della umanità ch'è restata loro. E la terza son quegli che hanno fatto l'abito tanto confirmato di rubare, e son tanto indurati, che avendo perduto al tutto ogni umanità e vestigio di uomo, rubano ogni cosa sempre e indistintamente a ciascuno. E la prima specie di questi volendo figurare il Poeta, dice che mentre ch'ei riguardavano infra loro, <emph>ecco</emph> (modo usato da i poeti, quando ei voglion raccontare qualche novità, come fu questa) che una di quelle serpi si avventò e lanciò in su le spalle ove è appiccato il collo, che è quella parte che noi chiamiamo il <emph>nodo</emph>, cioè lo appiccamento del collo col torso; e subito ch'ella lo ebbe trafitto e morso, egli si accese e arse e cadde tutto in cenere subitamente, e in tanto poco momento di tempo, ch'ei non si scrisse mai così presto nè uno I nè uno O, che sono amendue lettere che si scrivono in un tratto solo senza mutare o levar penna di su la carta. E fatto questo, quella <emph>polvere</emph> e cenere, nella quale egli era cascato distrutto in terra, si raccolse per sè stessa e si ragunò insieme, e di subito ritornò in quel medesimo ch'ella era prima, cioè si convertì e rifece la persona ch'ella era inanzi. E per darci meglio a intendere e meglio dipingerci e porre avanti agli occhi questa cosa, egli racconta per comparazione, o sia fabulosa o sia vera, la istoria della fenice; della quale fanno menzione Plinio, Lattanzio Firmiano, Santo Ambrogio, e molti altri scrittori tanto famosi, ch'egli gli chiama <emph>gran savi</emph>, dicendo, come egli racconta nel testo, ch'ella è uno uccello grande quanto un'aquila, e ha il collo di colore simile a l'oro, e l'altre penne rosse, eccetto che quelle della coda, le quali sono azzurre, ma mescolate con alcune del color delle rose. E perchè ei non si truova della sua specie altri che lei, la natura ha provveduto, perchè tale specie non manchi, che com' ella arriva al cinquecentesimo anno, ella raguna certi ramucelli di nardo e di mirra, delle quali piante è l'Arabia, ov'ella vive, abbondantissima; e salita sopra di quelli, e voltasi verso il sole (e questo è in lei instinto della natura, com'è negli altri animali la generazione) li batte tanto, ch'ella accende in loro il fuoco; e morendo in quello, nasce nel suo cenere un vermine che crescendo e diventando alato, diventa finalmente, ritornando nella forma di prima, un'altra fenice: onde dice Lattanzio:
<quote lang="lat" rend="block"><lg><l>Haec fortunatae sortis fatique volucris,</l>
<l>Cui de se nasci praestitit ipse Deus;</l></lg>
<lg><l>Mors illi Venus est; sola est in morte voluptas;</l>
<l>Ut possit nasci haec appetit ante mori.</l></lg></quote>
Nè si pasce questo uccello, come comunemente quasi tutti gli altri, nè di erba, nè di biada (i testi antichi hanno <emph>biado</emph>, perchè ne' tempi dello autore si diceva così quello che noi chiamiamo oggi <emph>biada</emph>, cioè tutti i semi che si mangiono; eccetto che il grano, e lo troverete nel suo <title>Convivio</title>), ma solamente di lagrime d'incenso, quando elle son tenere, e ch'elle sono uscite di poco fuori della corteccia dello albero che lo produce (il quale dice Dioscoride ch'è chiamato da' Greci <emph>libano</emph>), e di amomo, il quale è, secondo che scrive Plinio nel libro duodecimo, uno arbucello a guisa di una vite salvatica, ed è quello finalmente che noi chiamiamo vulgarmente <emph>cannella</emph>; onde dice Ovidio nel XV libro delle sue <title>Trasformazioni</title>:
<quote lang="lat" rend="block"><l>Una est quae reparet, seque ipsa reseminet, ales;</l>
<l>Assirii phoenicem vocant; nec fruge, nec herbis,</l>
<l>Sed thuris lacrymis, et succo vivit amomi.</l></quote>
E <emph>l'ultime fasce</emph> sue, cioè il nido nel quale ella si raccoglie e riduce al tempo della morte, dice che sono <emph>nardo</emph> e <emph>mirra</emph>; chè nardo è una pianta odorifera, simile a lo spigo nostro, onde si chiama <emph>spigo nardo</emph>; e mirra è uno arbucello spinoso con la corteccia dura ed attorta, che gocciola per sè stesso una gomma, che si chiama similmente <emph>mirra</emph>; onde dice Lattanzio, parlando delle cose di che ella si fa quel nidio:
<quote lang="lat" rend="block"><lg><l>His addit teneras nardi pubentis aristas,</l>
<l>Et sociat mirrae pascua grata nimis.</l></lg></quote></p>
<p>Io mi son disteso alquanto nel parlar di questa fenice, perchè il testo lo ricerca, trattando egli sì diligentemente la sua istoria; la quale io per me tengo con molti altri che sia cosa fabulosa, se bene ei si truova scritto ch'ei ne fu condotta una a Roma a tempo di Claudio imperatore. Questa favola, racconta qui da 'l Poeta, di questo spirito, che morso da quella serpe arse e si ridusse in poco tempo in cenere, e di poi ritornò ancora quasi che in uno instante nel suo essere medesimo, è finta da lui per dimostrare qual sia la natura de' ladri di quella prima specie. Per ciò che lo essere eglino uomini significa, che non avendo fatto l'abito del furare, vive ed è ancora in loro la ragione nel suo essere. E lo esser morsi e punti, nel riscontrarle, da quelle serpi, dimostra che quando ei riscontrono in qualche occasione da poter rubare, ei si accende loro di maniera lo appetito, che non sapendo resistere a la sua forza, si lascion tirar da lui a mettere a effetto tal furto; onde vengono in quello instante a perdere la ragione; e questo significa esser ridotto, da quel fuoco che si accende in loro, in cenere. Ma poi ch'eglino hanno adempiuta la lor voglia, perchè l'abito di tal vizio non è in lor confermato, ritorna in loro la ragione, e conoscono di avere errato; onde vengono, come racconta il Poeta, a ritornare uomini, e nel loro primo essere; nel qual eglino perseverano e stanno almanco tanto, che venendo loro un'altra occasion simile, ei son di nuovo trafitti da tale appetito.
<quote rend="block"><lg><l>E quale è quel che cade, e non sa como,</l>
<l>Per forza di demon che a terra il tira,</l>
<l>O d'altra opilazion che lega l'uomo,</l></lg>
<lg><l>Quando si leva, ch'attorno si mira</l>
<l>Tutto smarrito della grande angoscia,</l>
<l>Ch'egli ha sofferta, e guardando sospira;</l></lg>
<lg><l>Tale era il peccator levato poscia.</l>
<l>Oh giustizia di Dio, quanto è severa!</l>
<l>Che cotai colpi per vendetta croscia.</l></lg></quote>
<add resp="ed">[112-120]</add> Grande arte è certamente quella che usa questo Poeta nel descrivere tutte le azioni, le istorie e le favole, ch'egli racconta e finge in questo suo poema: con ciò sia ch'ei non lasci mai, per dar loro forza, e farle parer vive e in fatto, accidente nè cosa alcuna, ancor che minima, che si ricerchi e si appartenga a le materie delle quali egli tratta; nè solamente che si ricerchi e appartenga loro, ma che si potessi considerare e pensare che fussero avvenute, o istorialmente e realmente, o spiritualmente e moralmente. E ne vedete lo esemplo in questa trasformazione e mutamento da lo essere al non essere, e dal non essere a lo essere, ch'egli racconta qui di questo spirito. Per ciò che chi è quello, parlando prima di tal mutazione realmente, che avvenendogli un caso simile, che, se non avanti al fatto ch'ei si convertissi in cenere (per ciò che il Poeta mette ch'ei fusse in tanto poco spazio di tempo e tanto subitamente, ch'ei si potrebbe dire ch'ei non l'avessi conosciuto, e conseguentemente non lo avesse considerato), almanco dopo il fatto, non restasse maravigliato e stupito di esser passato e venuto in così breve spazio di tempo dal non essere a lo essere? E a chi rispondesse che noi non ci maravigliam però noi, quando noi vegnamo in questo mondo nel nostro nascimento, si risponde che noi <add resp="ed">[non]</add> abbiamo il conoscimento e l'uso della ragione subitamente che noi abbiamo l'essere, come arebbe costui subito ch'ei lo riavesse; ma lo abbiamo dipoi tanti anni, che la lunghezza del tempo avendo levata a tal cosa quella novità che induce maraviglia, ce la fa parer cosa ordinaria, e che non ci dà alterazione o stupore alcuno. Fingendo egli adunque che a questo spirito avvenisse realmente tal mutazione, dice che ei restò, da poi ch'ei si levò su, tutto stupito e quasi fuor di sè. E per meglio esprimere tal concetto, egli lo assomiglia a quegli, che cadendo senza saper come in terra, o per forza di demonii che gli tirano o sforzano, o per forza di altra opilazione che lega e impedisce l'uomo, da poi ch'ei si levon su e si rianno, passato tale accidente, smarriti e mezzi usciti fuori di loro per l'angoscia e per lo affanno ch'eglino hanno avuto, si guardono attorno, e guardando in qua e in là si rammaricono e sospirono. E se noi vogliamo parlare moralmente, io non credo ch'ei si truovi alcuno, se non quei che hanno fatto uno abito tanto confermato di rubare, che la coscienza non ne gli rimorde più (tenendo ch'ei non sia male, ed adducendo in loro favore che la roba di questo mondo è stata tante volte rubata e da principi e da persone private, ch'ella non ha più padroni veri, ma è di chi se la toglie), che quando e' gli venissi fatto qualche furto mediante qualche bella occasione, e trovando, come noi diciamo per proverbio, arca aperta, ove ancora il giusto pecca, che ritornando poi in sè, non restassi maravigliato che la cupidigia e lo appetito de l'avere lo avessi condotto a commetter cosa così brutta e abbominevole universalmente appresso gli uomini, quanto è il furto. Sono alcuni i quali, considerando e ponderando queste parole e questo modo del parlare, che usa qui il Poeta, che avendo ragionato degl'indemoniati, com'ei caggino e sien tirati a terra da 'l demonio, e ragionando poi di quegli che caggiono similmente di male caduco, e dicendo <emph>o altra opilazione</emph>, dicono ch'ei mostra di non creder ch'ei sieno gl'indemoniati, ma di seguitar l'opinione di coloro che dicono ch'ei sono umori maninconici, o un'altra infermità simile; chè così voglion dire quelle parole: <emph>O altra opilazion che leghi l'uomo.</emph> A' quali io rispondo, che io non credo in modo alcuno così, e che quella parola <emph>altra</emph> non si riferisca a la infermità, onde voglia dire: <emph>o un'altra infermità simile a quella di coloro che il vulgo chiama indemoniati</emph>; ma si riferisca a lo effetto, che è quel <emph>legare l'uomo</emph>, cioè impedirlo ch'ei non possa operar liberamente, com'ei vuole; perchè Dante scrive questa sua opera, come è noto a ciascuno, secondo la dottrina cristiana, e la dottrina cristiana non può negar tal cosa, trovandosene tanti nello Evangelio. Ma quando pure ei mostrassi di tener così, per seguitare l'opinion di coloro, che avendo scritto tanto quanto eglino hanno potuto conoscere con lume naturale, e non potendo comprendere con quello ch'ei si dieno altre intelligenze e altre sustanze spirituali se non tante quante bastano a' cieli, hanno negati i demonii, ei parla così ora ch'egli, sebben egli era uscito della selva della incertitudine delle cose appartenenti a la religion cristiana, ei non era ancor fuor della confusione della gentilità, perchè era ancora sotto la disciplina di Virgilio. Onde non arebbe detto così, poi ch'egli ebbe parlato con Beatrice, con ciò sia che tali cose non si possono conoscere e comprendere se non mediante le sacre scritture e il lume della teologia; onde vedete che il Poeta, guidato da lei, comprese la natura angelica, e trattò di lei tanto bene nel XXIX capitolo del <title>Paradiso</title>, non ponendo solamente tante sustanze, quanti sono i moti de' corpi celesti, come i filosofi, ma in grandissimo numero. E dice come, subito ch'ei furon creati, una parte di loro <emph>Turbò il soggetto de' nostri elementi,</emph> cioè caddero, seguitando Lucifero, da 'l cielo; per ciò che alcuni caddon nello Inferno, alcuni in terra, e alcuni rimasono in aria, che son quegli che tentono gli uomini, e quando egli è loro permesso da Dio entron ne' corpi; e come può ciascun di voi avere alcuna volta veduto, gli tormentono, togliendo loro, quando par loro, il conoscimento, sbattendogli in terra, come dice qui il Poeta, e facendo far loro mille movimenti e mille atti strani, a guisa di quegli ai quali si dà il mal caduco, ch'è l'altra sorte di uomini a chi egli assomiglia questo spirito, quando dopo tale accidente si levono e si rizzon su smarriti, com'ei dice, da le angoscie e da 'l travaglio ch'eglino hanno sopportato. Ov'è primieramente da notare, ch'ei chiama il mal caduco (chè così intendon tutti gli espositori quelle parole <emph>O d'altra oppilazion che lega l'uomo</emph>) <emph>oppilazione</emph>, ma per antonomasia ed eccellenza, a ragione e dottamente, non nascendo da altre cagioni, che da essere oppilati e ripieni certi meati, pe' quali passon gli spiriti che si parton da 'l cuore e vanno al cervello, di flemma e di umori troppo freddi. Laonde trapassando ne' ventricoli di quello, il cervel che si sente abbandonato dagli spiriti del cuore, e infrigidar troppo da quegli umori, diventa per tanto spazio di tempo, quanto dura tale accidente (per ciò che il cuore fa tanto empito, che gli spiriti in non molto spazio di tempo passon via), diventa organo inetto a far l'uffizio suo, ch'è il sentire. Onde non sentono in quello spazio di tempo e non discernon cosa alcuna; e di più cercando egli di liberarsi da tale impedimento col non si lasciare toccare da quegli umori freddi, si scuote, e scotendosi scuote tutto il corpo, per avere in lui principio tutti i nervi, che sparsi pel corpo porton seco la virtù motiva. E però disse Galeno nello ultimo capitolo del quinto libro <title lang="lat">De sintomatum causis</title>, che il morbo comiziale era segno di aver troppo raffreddo il cervello. Secondariamente è da considerare che il Poeta assomiglia con grande arte insieme questi due accidenti dello essere indemoniato e del mal caduco; con ciò sia che, se bene le cagioni sono diverse, gli accidenti sono tanto simili ch'ei son quasi i medesimi. Per ciò che tutti quei nocimenti che fanno al cervello gli umor freddi, fanno i demonii in quei corpi ch'ei sono, facendogli che ancor loro, per quello spazio del tempo ch'eglino gli vessano, non intendono, non sentono, caggiono in terra, e fanno molti altri movimenti strani; e quando ei son finalmente, e questi lasciati dai demonii, e quegli liberatisi per allora da quegli umor troppo freddi, ciascun di loro si mira e ragguarda attorno,
<quote rend="block"><lg><l>Tutto smarrito da la grande angoscia,</l>
<l>Ch'egli ha sofferta, e guardando sospira.</l></lg></quote>
In questa maniera che si è detto avendo veduto il Poeta nostro quello spirito, poi ch'egli era caduto in terra convertito in cenere, levarsi su tutto smarrito, dice esclamando con ammirazione: o giustizia di Dio quanto, s'intende, è ella <emph>severa</emph>, cioè dirittamente eseguita e amministrata da la sua potenza (per ciò che <emph>severo</emph> si chiama chi amministra dirittamente, e senza ira e senza misericordia, quel che ordina e dispone la iustizia), <emph>che</emph>, la quale, <emph>croscia</emph> e piove impetuosamente, senza rispetto o riguardo alcuno (chiamandosi <emph>crosciar</emph>, nella nostra lingua, l'acqua, quando ella piove furiosamente), tali <emph>colpi</emph> e tali punizioni <emph>per vendetta</emph>, e per guiderdone e contraccambio delle colpe degli uomini. <add resp="ed">[121-126]</add> E dipoi, voltosi a quello spirito, lo domandò chi egli fussi; al che dice il testo ch'ei rispose:
<quote rend="block"><l>io piovvi di Toscana,</l>
<l>Poco tempo è, in questa gola fiera.</l>
<lg><l>Vita bestial mi piacque, e non umana,</l>
<l>Simile a mul ch'io fui; son Vanni Fucci</l>
<l>Bestia, e Pistoia mi fu degna tana.</l></lg></quote>
Se il Poeta non parlassi in questo luogo secondo il vulgo (la consuetudine del quale ha tanta forza, che Aristotile, reputandola quasi legge, disse ch'ei si debbe favellare come i più, e cercar di sapere come i meno), io confesserei che questo fusse di quegli ove si potessi dire ch'egli avessi usato parole improprie e non ben significative del vero, a chiamar questo Vanni Fucci, perchè egli non era nato di legittimo matrimonio, <emph>mulo</emph>. Con ciò sia cosa che io non abbi mai potuto intendere, nè trovato chi mi abbia saputo dir ragione alcuna che mi abbia quetato interamente lo intelletto, per qual cagione o similitudine o traslazione quegli, che se ben non nascono secondo la legge, ch'è fatta dagli uomini, nascono almanco secondo la natura, ch'è ordinata da Dio, si abbino a chiamar così; per ciò che i muli nascono di cavalle e d'asini, che son di diverse specie; e questi nascono di uomo e di donna, che son della specie medesima; onde non vale in modo alcun la conseguenza. E però voi vedete che i Greci e i Latini, che consideraron me' tal cosa, gli chiamaron per nomi molto più convenienti che non facciam noi: per ciò che i Greci gli chiamaron <emph>noti</emph>; la qual voce significa nati di padre incerto, o di padre ch'ei non avevano, confermando ch'ei non si debbe nascere se non di padri concessi e ordinati da le leggi: e i Latini gli chiamaron <emph>spurii</emph>, la qual voce significa il medesimo; onde disse esponendola Modestino Iurisconsulto: <foreign lang="lat">spurius, idest vulgo, vel alterius patre natus</foreign>, cioè ch'ei non doveva, secondo le leggi. Sì che io non so, io per me, per quel ch'ei si abbino ad assomigliare a' muli, se già ei, quel nato di padre ch'ei non doveva (che i Greci e i Latini intendevano <emph>non secondo le leggi</emph>), sia inteso da' vulgari <emph>non secondo la specie</emph>, non essendo la cavalla e l'asino, come si disse di sopra, d'una specie medesima; sì che a me non pare a modo alcuno che tal nome si convenga loro. Nientedimanco, perchè Averroe dice ch'egli è impossibile che quel che si dice per molti sia al tutto falso e senza ragione alcuna, io ho esaminato più e più volte tal cosa; e ho finalmente pensato che la cagion sia questa che io vi dirò. Essendo gli animali, come dice il Filosofo, guidati nel lor vivere da lo appetito, e avendo lor dato la natura la generazione solamente perchè elle mantenghino ciascuna la sua specie, ogni congiugnimento che cade lor nello appetito di maschio con femmina, purchè ei sien della specie medesima, è appresso di loro legittimo congiugnimento, e concesso iuridicamente da la natura, ed è solamente vietato loro il congiugnersi l'una specie con l'altra; dove avendo l'uomo nel generare aver rispetto, non solamente alla produzion della prole, ma al mantenimento della famiglia e della nobiltà e della stirpe, non gli è lecito ogni congiugnimento, ma solamente quegli che gli son concessi da la legge, che sono matrimoniali. E questo è stato fatto da la natura e da Dio, perchè l'uomo vive secondo la volontà, e non secondo l'appetito, come noi dicemmo degli animali; e però si ricerca nel matrimonio (come dispongono i Canonisti nel capitolo <title lang="lat">Si tua</title>), il mutuo e scambievol consenso della volontà della donna e de l'uomo. E di più, avendo bisogno l'uomo, e per la debolezza del corpo, di essere allevato e nutrito con più fatiche e per più tempo che gli animali, e per esser capace di disciplina, ch'egli gli sia insegnato; è stato ordinato da la natura, che per mezzo del matrimonio conoscendo egli quei che son veramente suoi figliuoli, ne abbia mediante lo amore quella cura della quale eglino hanno bisogno, a voler non solamente conservar l'essere, ma acquistare e mantenere il bene essere. È per le ragioni dette che io penso che il vulgo, avendo chiamati questi, che nascon secondo la natura, <emph>muli</emph>, abbia voluto dire nati secondo lo appetito del senso come gli animali, e non secondo la volontà della ragione come si conviene agli uomini; onde non verrebbe a sonar questo nome quello obbrobio che, intendendolo altrimenti, par ch'ei faccia. E così penso che il Poeta lo intendesse, facendo dire da sè stesso a questo Gianni Fucci: <emph>che fui mulo</emph>; per ciò che ei fu figliuolo naturale di messer Fucci dei Lazzeri, antica e potente famiglia di Pistoia, e morì poco tempo avanti al Poeta in Pistoia. La quale egli chiama <emph>tana</emph>, cioè luogo da bestie, per la crudeltà de' suoi cittadini, soliti in quei tempi, e ancor qualche volta, benchè non così spesso, ancor ne' nostri dì, ammazzarsi l'un l'altro crudelmente, come bestie. <add resp="ed">[127-138]</add> Sentendo questo nome, il Poeta nostro si volse a Virgilio, e dissegli: digli che non <emph>mucci</emph>, cioè non fugga via (chè così significa questa voce <emph>mucciare</emph>, usata assai in quei tempi, ma oggi tralasciata del tutto), ma ci dica qual colpa e qual peccato lo pinse e fece cadere, com'ei disse di sopra, in questa <emph>fiera gola</emph>, cioè in questo Inferno (chiamato da lui <emph>gola</emph>, per traslazione, da quella parte degli animali con la quale eglino ingoiano il cibo, come sono ancor similmente chiamate <emph>gole</emph> i vani de' camini e de' pozzi); perch'io il conobbi già uomo <emph>di sangue e di corrucci</emph>, cioè iroso e quistionevole; chè così significa <emph>corruccio</emph>, onde disse il Petrarca: <emph>Ingiuria da corruccio e non da scherzo.</emph> E ciò dice il Poeta, perchè ei non gli pareva, per quanto ei lo conosceva, che gli convenissi questo luogo, ma più tosto quel dove son puniti gl'irosi, fuor della città di Dite, essendo noto in quei tempi a pochissimi ch'ei fussi ladro, per non avere egli fatto abito, ma aver rubato una sola volta che l'occasion se gli offerse (com'egli dice nel testo, per non poter, costretto da la divina giustizia, negarlo) la sagrestia <emph>de' begli arredi</emph>, cioè de' begli arnesi, di santo Iacopo di Pistoia; la quale affermono quel Comentatore, che io ho contemporaneo del Poeta, e lo Imolese, ch'era in quei tempi più ricca di argenterie e di cose preziose, che nessuna altra di Italia. Della qual cosa vergognandosi detto spirito, dice che gli duole e dispiace più assai (poi ch'ei vede ch'ei non si sapeva su nel mondo) che ei lo abbia trovato in quella miseria e in quel vituperio, che non gli dolse quando ei fu tolto e uscì dell'altra vita. <add resp="ed">[139-151]</add> E per tal cagione, volendo egli in certo modo vendicarsi che lo aveva fatto scoprire, gli annunzia e gli predice cose ch'ei sapeva che gli dispiacerebbono, perchè eron contro a la fazione e a la parte Bianca, che il Poeta teneva. Per notizia della qual cosa è da sapere, che ritrovando i Fiorentini, come si è altra volta detto, divisi in Bianchi e in Neri, e in Guelfi e Ghibellini, come erano quasi tutte le altre città di Toscana (e tanto Pistoia, che sono stati alcuni che hanno tenuto che tali parti avessero primieramente origine da lei), chiamarono, come scrive a lungo il Villano, in Firenze Carlo di Valois per rappacificargli insieme, e riformare e rassettare le cose della città. E così fu giurato da lui di fare nella sua entrata in Santa Maria Novella, ove gli fu data tale autorità. Il che egli dipoi non fece, perchè si accostò co' Neri, i quali sotto il suo caldo cacciorono di Firenze i Bianchi, rovinoron lor le case, arson loro le possessioni, e mandoron male tutte le lor cose. Per la qual cosa i Bianchi, così cacciati, si ridussono in Pistoia; la quale era allora tutta di parte Bianca, e si manteneva così col favore de' Pisani, degli Aretini e de' Bolognesi, i quali tenevano ancora eglino similmente parte Bianca. Stando adunque così le cose, i Neri di Firenze, dubitando che nel tenere così Pistoia la potenza de' Bianchi non andassi continovamente crescendo, si unirono con i Neri di Lucca, e deliberarono di andare a campo a Pistoia; e chiamato per lor capitano Ruberto, Duca di Calavria, si posero intorno a le mura di quella, da una banda i Lucchesi, e da l'altra i Fiorentini; e questo fu, secondo che racconta il Villano, l'anno MCCCV. E stando così, la ebbono finalmente addì X d'aprile l'anno MCCCVI per assedio. Laonde la sfasciarono di mura, e divisonsela per la metà, cioè ordinarono ch'ella fusse mezza de' Lucchesi e mezza de' Fiorentini. E questo è tutto che questo Vanni Fucci predice, per metafora d'una saetta, al Poeta nostro in danno e in disonore della sua fazione; onde dice:
<quote rend="block"><lg><l>Apri gli orecchi al mio annunzio, ed odi:</l>
<l>Pistoia in pria di Neri si dimagra,</l>
<l>Poi Firenze rinnova gente e modi.</l></lg>
<lg><l>Tragge Marte vapor di Val di Magra,</l>
<l>Che di torbidi nuvoli involuto,</l>
<l>E con tempesta impetuosa ed agra,</l></lg>
<lg><l>Sopra campo Picen fia combattuto:</l>
<l>Onde ei repente spezzerà la nebbia,</l>
<l>Sì che ogni Bianco ne sarà feruto.</l></lg></quote></p>
<p>Dice adunque questo spirito al Poeta: porgi gli orecchi a quello che io ti annunzio e dico: poi che Pistoia, mia città, <emph>si dimagra</emph> (ponendo figuratamente il tempo presente per il futuro), cioè si sarà spogliata de' Neri, e ridotta tutta in parte Bianca, e Firenze arà rinnovato <emph>gente e modi</emph> per la venuta di messer Carlo di Valois, Marte, ch'è lo Dio della guerra, trarrà e caverà <emph>vapore</emph>, cioè gente, di Val di Magra (per la quale egli intende la gente de' Lucchesi, la quale venne a Pistoia, capitanata, secondo ch'ei dicono, da 'l marchese Marcello Malespina); il quale vapore ravvolto in varie nuvole e schiere, fia combattuto più volte, per le scaramucce che facevano co' nemici, mentre ch'eglino stavano accampati per assediar Pistoia, sopra il campo Piceno, ch'è il luogo ov'ei si accamparono (chè così lo chiama ancor Salustio nella istoria di Catilina), ch'è un luogo vicino circa a tre miglia a Pistoia, ov'è un castelluccio, che si chiama ancora oggi, da questa memoria, con voce corrotta Picetto; <emph>onde</emph>, e mediante i quali combattimenti, esso vapore <emph>spezzerà la nebbia</emph>, cioè la gente o la forza di parte Bianca, sì e in tal maniera, che ciascun di essa parte Bianca ne sarà <emph>feruto</emph>, cioè rovinato e disfatto; con ciò sia che in quella presa di Pistoia fusse, come dice il Villano, quasi annullata e spenta ogni memoria di parte Bianca. E non gli bastando ultimamente aver detto al nostro Poeta cosa tanto da dispiacergli, s'ei non gli scopriva ancora il veleno ch'egli aveva ne l'animo, ei soggiugne: <emph>E detto l'ho perchè doler ti debbia.</emph> E qui ponendo egli fine a le sue parole, e il Poeta al capitolo, porrem similmente noi fine a la nostra lezione.</p></div3></div2>
<div2 type="parte" n="CANTO XXV">
<div3 type="capitolo"><head>LEZIONE SESTA CAP. XXV DELLO INFERNO DI DANTE <add resp="ed">[vv. 1-33]</add></head>
<p><add resp="ed">[1-3]</add> Avendo racconto il Poeta, nel fine del capitolo passato, le parole ingiuriose che gli aveva dette con tanta ira Gianni Fucci, per la vergogna e pel dispiacere ch'egli aveva avuto che il Poeta lo avessi trovato fra i ladri; e questo nasceva per temere che il suo furto della cappella, o vero sagrestia di S. Iacopo, che non si era mai saputo mentre ch'egli stette in vita, non avesse a esser per mezzo di Dante palesato al mondo, ov'egli aveva a tornare; per ciò che ei non era in predicamento di ladro, perchè non aveva mai commesso altro furto che questo, allettato da la occasione di trovare quella notte la porta della chiesa aperta; per il che egli è posto da 'l Poeta per la prima spezie de' ladri, che son quei che commettono furti solamente quando ei s'offerisce loro qualche bella occasione; avendo, dico, racconto il Poeta le parole ingiuriose ch'egli gli disse per il vergognar ch'ei si fece, ch'egli avessi a sapere ch'ei fussi ladro; racconta ora, seguitando la narrazione sua nel principio di questo altro, continuandolo con quello, come ei pose fine alle sue parole; e voltosi per la disperazione verso Dio, cominciò bruttamente a bestemmiarlo e co' gesti e con le parole. Onde dice:
<quote rend="block"><lg><l>Al fine delle sue parole il ladro</l>
<l>Le mani alzò con ambodue le fiche,</l>
<l>Dicendo: to' le, Dio, chè a te le squadro.</l></lg></quote></p>
<p>Questo luogo, ascoltatori nobilissimi, è stato molto ripreso e biasimato da alcuni, dicendo che il Poeta arebbe fatto molto meglio a usare, in esprimere questo concetto, parole un poco più alte, e che non avessino così del turpe e del disonesto, come hanno queste ch'egli usa; e ch'egli gli sarebbe stato facilissimo trovarne di quelle che arebbono dispregiato forse molto più Dio che queste, e arebbono mantenuto la grandezza del poema, e non abbassatolo, come fanno queste. Da la quale calunnia volendo noi difendere, come ragionevolmente si merita, il Poeta, presupogniamo per fondamento verissimo, com' egli è, che il nervo principale della poesia è, in tutte l'azioni che si descrivono e si rappresentano, osservare in tutto e per tutto il decoro delle persone, cioè far che ciascheduna persona che si finge, parli e operi solamente quel tanto che si conviene al grado della persona ch'ella rappresenta. Perchè in questo modo si fanno apparir di tal sorte vere le poesie, che chi le vede dice, come Dante quando ei vide quelle sculture nel monte del Purgatorio: <emph>Non vide me' di me chi vide il vero.</emph> E questa regola osservando sopra a ogni altra cosa Omero, dice il Trissino che le azioni ch'ei racconta hanno tanta energia e tanta forza, che chi le legge o le ode gli par propio esservi presente; dove a quelle dei poeti latini <add resp="ed">[diversamente accade]</add>, perchè attendendo eglino più a la bellezza delle parole e a la altezza dello stile, che a la efficacia di rappresentare le cose nello esser loro propio, hanno fatto apparire i lor poemi più tosto alti e gonfiati, che in atto e veri. E questo modo di osservare nei poemi più tosto la leggiadria e la bellezza delle parole, che quei modi che gli rappresenton veri (facendo come quegli che piace loro nelle pitture più la vaghezza del colorire, che l'arte del disegnare), seguitando costoro, hanno biasimato il Poeta, e detto ch'egli ha usato in questo luogo parole troppo basse e troppo turpe, e ch'ei poteva far fare a questo spirito maggiore ingiuria e maggiore disonore a Dio con parole più alte, e che arebbono dato maggior grandezza a questo luogo. Ai quali si risponde, ch'ei non <add resp="ed">[è]</add> dubbio alcuno, che quanto a Dio ei poteva fare lo effetto ch'ei dicono, ma non quanto al rappresentar la persona a chi egli fa dire tali parole. Perchè se egli avessi fattole usare parole più alte e più superbe, egli arebbe ben rappresentato in lui la medesima bestialità, ma ei non arebbe già rappresentato la viltà della sua origine, essendo egli nato inlegittimamente, e com' ei disse da sè stesso, <emph>mulo</emph>, e di più, oltre a lo esser mal nato, lo essere male allevato e in cattivi costumi, ond'ei disse: vita bestial mi piacque, come a mul ch'io fui; dove avendo usate queste parole empie, ma plebee e vili, ci dimostra non solamente la efferità e bestialità del suo animo, nella quale era egli caduto mediante il cattivo abito fatto da lui ne' vizii, ma di più ancor la bassezza e la viltà della origine e nascimento suo. A la qual cosa si aggiugne anco di più, che questo modo di dispregiare, che racconta il Poeta che tenne questo spirito voltandosi a Dio, doveva non esser forse reputato in quei tempi così brutto e plebeo, com'egli è oggi, rispetto a lo avere avuto (il che non sanno molti) principio e origine poco innanzi nel modo che io vi dirò. Scrivono Alberto Cranx nel sesto libro della sua <emph>Sassonia</emph>, e il Mustero nel secondo della sua <title>Cosmografia</title>, che accadendo a Federigo Barbarossa partirsi di Milano, dov'ei teneva per forza e tirannicamente la sedia sua imperiale, per andare a far guerra con le sue genti a certi che occupavano alcune cose appartenenti a lo Imperio, e non lasciando in Milano molte forze, i Milanesi, che stavano molto mal volentieri sotto di lui, rispetto al suo modo tirannico del governare, e a le molti e gravi oppressioni ch'ei faceva giornalmente loro, per essere egli uomo ambiziosissimo e molto avaro e crudo per natura, ammazzate e cacciate via quelle genti ch'egli aveva lasciate in Milano per guardia, si ribellarono da lui; e arso e saccheggiato le sue case, ne mandarono fuori di Milano una figliuola sua naturale, ch'ei vi aveva lasciata, a sedere in su una mula, ma con la faccia volta indietro, e con la coda della detta mula in scambio di briglia in mano; parendo loro col farle tal disonore <add resp="ed">[di sfogare]</add> parte dell'odio ch'ei portavano a Federigo per gli oltraggi e per le ingiurie ch'ei pareva loro aver ricevute da lui. Questa rebellione de' Milanesi dispiacque molto a Federigo, ma molto più il disonore ch'eglino avevan fatto a la figliuola: nientedimanco ei non ne mostrò mai segno alcuno insino a tanto che, acconce e pacificate le cose della Magna, deliberando di vendicarsene, e' se ne tornò con le sue genti verso Milano: ove trovando che i Milanesi in quel mentre avevano afforzificata di maniera la città, ch'egli era impossibile averla per forza, ei deliberò di averla per assedio; laonde l'accerchiò con le sue genti in modo ch'ei non vi poteva entrare persona, nè mandarvisi cosa alcuna. Stando in cotal maniera assediato Milano, e cominciando a mancar le cose necessarie, fu deliberato dai Milanesi di mandare a chiedere a Federigo per due imbasciadori patti, e non che altro, a offrire di darsegli, salvo lo avere e le persone. Ai quali rispondendo egli che non gli accetterebbe, e non perdonerebbe mai loro, se ei non se gli davano liberamente e a discrezione; la qual risposta udendo i Milanesi, cominciarono, per conoscerlo d'animo molto crudele, grandemente a sbigottirsi; per il che cominciorono a provar molti modi per muoverlo a compassione, insino a mandargli una mattina tutte le fanciulle e i fanciugli, vestiti di bianco, a chiedergli misericordia. Le quali tornandosi in Milano senza aver risposta alcuna da lui, si sbigottì di maniera il popolo di Milano, che alcuni cittadini non volendo aspettar di esperimentar la crudeltà sua, ma confidando nel non essere stati nel numero di quegli che acconsentirono al ribellarsi e a far quello oltraggio a la figliuola, uscirno una mattina fuor di Milano, vestiti di bianco insino in terra, con un crocifisso inanzi; e andorono al suo padiglione, e tanto gli chiesono perdono e misericordia, facendogli oltre a di questo capace, com'ei non erono stati di quegli che gli avevan macchinato contro, ch'ei perdonò loro, ma con questo ch'ei non tornassino più in Milano. Laonde, andandosene eglino in una di quelle città di Lombardia, e parendo loro essere scampati d'un gran pericolo, si dettono a lo spirito; e incominciorono sotto la regola di S. Benedetto la religione ovvero congregazione degli Umiliati, che edificò poi qui in Firenze la chiesa d'Ognissanti e le mulina del Prato. Non volendo adunque Federigo accettare a patto alcuno i Milanesi, e non potendo eglino sopportar più lo stare assediati, furono forzati finalmente di darsegli a discrezione. Per il che entrando egli in Milano, essendogli aperte da loro le porte, non volse dar punizione alcuna al popolo dello essersi ribellato, ma volse bene vendicarsi della ingiuria fatta a la figliuola. La quale reputando egli essere stata fattagli da chi governava, fece pigliare cento de' primi cittadini della terra, e condennògli tutti al fuoco, ma con questo patto, che tutti quegli di loro che volessero cavare publicamente in piazza con la bocca uno fico della natura a una mula, fusse loro perdonato. La qual cosa fu fatta, però eccetto da alcuni pochi che si lasciorono ardere, da tutti gli altri; ai quali era dipoi spesse volte rimproverato da i satelliti di Federigo tal cosa in questo modo, ch'ei mettevono il dito grosso nel mezzo del primo e del secondo della mano, e mostrandolo loro in su il volto, dicevano loro: O va' a cavar questa; chiamando il fico in genere femminino, perchè così si chiamava in quei tempi in Milano. E per tal cagione, perchè quel dito grosso, apparendo fuori di quei due, assomiglia e pare una castagna, quando ella apparisce in qualche parte che scoppia dal guscio, che hanno poi detto, in cambio di <emph>cava</emph>, castra questa. E perchè è questo uno de' maggiori obbrobrii in quei tempi che potesse farsi o dirsi a uno uomo, e non lo arebbe fatto mai persona alcuna onorata, per parer loro di far maggior vergogna a sè stesso, che a chi ei lo avessero fatto; il Poeta, per dimostrar la ignobilità, la bestialità e la poca stima de l'onore di questo Gianni Fucci, finge che lo facessi, come voi vedete, per disperazione a Dio.
<quote rend="block"><lg><l>Da indi in qua mi fur le serpi amiche,</l>
<l>Perchè una se gli avvolse allora al collo,</l>
<l>Quasi dicessi: io non vo' che tu diche;</l></lg>
<lg><l>Ed un'altra a le braccia, e rilegollo</l>
<l>Ribadendo sè stessa sì dinanzi,</l>
<l>Che ei non potea con esse dare un crollo.</l></lg>
<lg><l>Ah Pistoia, Pistoia, che non stanzi</l>
<l>D'incenerarti, sì che più non duri,</l>
<l>Poi ch'in mal fare il seme tuo avanzi.</l></lg>
<lg><l>Fra tutti i cerchi de l'Inferno scuri</l>
<l>Spirto non vidi in Dio tanto superbo,</l>
<l>Non quel che a Tebe cadde giù dai muri.</l></lg></quote></p>
<p><add resp="ed">[4-15]</add> Molti e varii sono i modi, con i quali i mortali possono e debbono onorare Dio, infra i quali, ma non molto considerato e avvertito, è questo che scrive qui il Poeta, cioè avere nella mente e ne l'animo un certo zelo del suo onore, che qualunche volta tu vegga disonorarlo con fatti e con gesti, o bestemmiarlo e offenderlo con le parole, tu non solamente desideri che chi commette tal fallo ne sia punito, ma ti rallegri e abbia contento, s'egli gli avviene disgrazia o tribulazione alcuna; ma solamente per cagion di quel peccato, per ciò che gli uomini, come uomini, debbono amarsi, chè così ricerca la carità, ma non già come peccatori. Questo ammaestramento volendo adunque dare il Poeta a' lettori, dice che veggendo egli, che subito che questo Gianni Fucci ebbe disonorato Dio co' gesti, e bestemmiatolo con le parole nel modo che voi sentisti, due di quelle serpi, delle quali ei disse di sopra ch'era piena questa bolgia, si mossono; e una se gli avvolse al collo, e cominciollo a strignere, parendo quasi ch'ella dicessi: io non vo' che tu bestemmi così più Dio con le parole; e l'altra se gli avvolse a le braccia, e <emph>rilegollo</emph>, cioè lo legò più stretto ch'ei non era prima, e dipoi <emph>ribadendo dinanzi sè stessa</emph>, cioè rivolgendosi in sè stessa in quel modo che si ribadiscono e rivolgono in loro stessi con la punta gli aguti, perch'ei tenghino più strette e accosto insieme le cose che si conficcono con essi, quasi mostrando che non volesse ch'ei facessi più simil gesti, lo serrò di maniera, ch'ei non poteva pur <emph>dare un crollo</emph>, cioè fare un minimo movimento. <emph>Da indi in qua</emph>, cioè da ch'ei vide così essere disonorato e bestemmiato da lui Dio, dice che le serpi, che sono naturalmente molto nimiche a la vista de l'uomo, e molto gli dispiacciono, dice che gli piacquon dipoi, e gli furon grate sempre. E per dimostrare ancora più apertamente quanto gli dispiacessi questo atto tanto impio, che usò questo spirito contro a Dio, ei volge il parlar suo a Pistoia, patria di questo spirito; e adirato contro a di lei, ch'ella avesse prodotto uno spirito tanto impio e infame, e repetendo per maggiore esagerazione il nome suo, le domanda perch'ella <emph>non stanzia</emph>, cioè non vince e delibera per partito (chè così significa questa voce <emph>stanziare</emph> nella lingua nostra) di <emph>incenerarti</emph>, cioè arderti e ridurti in cenere, sì che tu <emph>non duri</emph> e resti più al mondo. E la ragione, perch'egli dice ch'ella doverrebbe far questo, è perch'ella <emph>va</emph> di mano in mano <emph>avanzando</emph> e superando, nel <emph>mal fare</emph>, e ne l'operare perversamente, <emph>il suo seme</emph>, cioè che i figliuoli che nascono successivamente dentro di lei, nascono e diventono peggiori che non son quegli da chi ei son generati. E ne dà per esemplo e per testimone questo Gianni Fucci, dicendo che non aveva trovato, per tutti i cerchi de l'Inferno ch'egli aveva passati, spirito alcuno più superbo e più empio di lui, mettendovi ancora quel che cadde giù da le mura di Tebe, cioè Campaneo. Dove a chi domandasse, per qual cagione il Poeta chiami questo Gianni Fucci più superbo e più empio di Campaneo (con ciò sia cosa che Campaneo fussi ancora egli, per il medesimo peccato de l'aver bestemmiato Dio, gittato giù da le mura di Tebe, e fulminato da Giove), si risponde che il peccato di questo Gianni Fucci fu molto più grave, che quel di Campaneo; perchè Campaneo non ebbe il lume della legge e della vera religione, come ebbe Gianni. Dopo la qual cosa dice il Poeta ch'ei si partì e andò via, senza dire più verbo, cioè senza fare più parola alcuna; per il che il Poeta passa più oltre a raccontare le altre cose ch'ei vide.</p>
<p>A la interpretazione e dichiarazione delle quali prima che passiamo similmente noi, io non vo' mancare di avvertirvi, ch'ei sono alcuni espositori, che dove noi abbiamo, esponendo quelle parole dette da 'l Poeta a Pistoia, ch'ella avanza nel mal fare <emph>il suo seme</emph>, esposto per detto <emph>seme</emph> i genitori e i padri de' figliuoli che nascono di mano in mano in detta città, dicendo che i figliuoli vanno sempre degenerando e peggiorando da loro, hanno inteso per il detto <emph>seme</emph> i fondatori di essa città, tenendo che ella fussi edificata da alcuni soldati che scamparono e rimasono della rotta di Catilina, i quali erono tutti uomini, secondo che scrive Salustio, pieni di ogni scelerità. Nientedimanco dicono che il Poeta vuole inferire, che gli abitatori de' tempi suoi di Pistoia gli superavano e vincevano di scelerità. La qual cosa, secondo me, non può stare; e la ragione è, perchè Pistoia conviene che fusse edificata molto prima che dopo la rotta di Catilina, secondo che si cava da Salustio, dicendo egli, parlando di esso Catilina, ch'ei condusse quelle genti che gli restarono, quando, ei si ebbe a fuggire da Fiesole, in quel di Pistoia, con animo di andarsene poi occultamente nella Gallia Cisalpina, cioè nella Lombardia; e soggiugnendo poi di più, che di dette genti, ch'egli aveva seco e che lo seguitavano, non rimase poi persona, ma ch'elle rimasero tutte morte nella rotta che dettero dipoi a Catilina i Romani. Non fu adunque edificata Pistoia ne' tempi di Catilina, ma molto innanzi, e di più tanto anticamente, ch'ei si è perduta la memoria particulare del quando ella avessi principio, e da chi. L'Annio Viterbese, ricercando della sua origine, e procedendo per via di certe conietture che ci son rimaste in alcune memorie antiche, poi ch'ei non se ne truova scritture particulari, dice ch'ella fu edificata a tempo de' re Etruschi da popoli che abitavano in quei luoghi vicini, che si ridussono quivi, perchè allora era quivi la via da passare di Toscana in Lombardia, e venire di Lombardia in Toscana. E la cagione è, perch'ei non è in tutto il giogo dello Apennino luogo alcuno, dov'ei si possa passar più facilmente che quivi a rincontro di Pistoia, rispetto che il fiume del Reno, che passa per Bologna, la quale è di la da lo Apennino, comincia quivi, e tagliando lo Apennino se ne va quasi che a piano in Bologna. E per tal cagione anticamente quegli che venivano de' paesi di là in qua, facevano la via di quivi; e lo troverrete nello <title>Itinerario</title> di Antonino Pio: e per tal cagione dice l'Annio ch'ei le fu posto nome <foreign lang="lat">Pistorium</foreign>, onde noi abbiamo dipoi dettola Pistoia; per ciò che <foreign lang="lat">Pistorium</foreign>, nella lingua etrusca che si usava allora, vuol dire passaggio, ovvero tagliatura di montagna. E per quella fessura che fa il Reno era, come noi abbiamo detto, anticamente la via di Roma; perchè sboccavano quivi, ed entrando nella Val di Nievole passavano per le Cerbaie di Lucca, e riuscivano dove sbocca in Arno l'Elsa, lungo la quale ei se ne andavano dipoi in quel di Siena, e di quivi a Roma. E però voi troverrete, perchè dugento e trecento anni sono venivano a Roma infinitissime genti al Giubileo, molti spedali fra Bologna e Pistoia, stati edificati per comodità de' poveri da la contessa Matelda; e così ancor dipoi molti altri edificati da quel Signore franzese, chiamato d'Alto Passo, per la Val di Nievole in Pescia, per le Cerbaie di Lucca, e insino in su l'Elsa. Ma perchè dipoi, crescendo la fama di Firenze, chi veniva a Roma voleva passar da Firenze, quella via si cominciò a lasciare; e per lo essere di mano in mano manco usata, la terra delle ripe, che ha da ogni banda detto fiume del Reno, cominciò a rovinare in molti luoghi nel fiume, talchè ella ha ristretta in molti luoghi la via, di sorte ch'ella non può più usarsi; perchè bisognerebbe spesso uscire di strada, e attraversare qualche monte, di sorte che il farla sarebbe più faticoso, che non è a far quella che si usa oggi. Io vi ho voluto dare questa notizia delle cose di Pistoia, perchè voi veggiate, che se io non ho inteso, come fanno alcuni espositori, per il <emph>suo seme</emph> le genti di Catilina, io non l'ho fatto senza cagione e senza considerazione. <add resp="ed">[16-33]</add> Seguita di poi il testo:
<quote rend="block"><l>Ed io vidi un centauro pien di rabbia</l>
<l>Venir gridando: ov'è, ov'è lo acerbo?</l>
<lg><l>Maremma non credo io che tante n'abbia,</l>
<l>Quante biscie egli avea su per la groppa,</l>
<l>In fin dove comincia nostra labbia.</l></lg>
<lg><l>Sopra le spalle, dietro da la coppa,</l>
<l>Con l'ali aperte gli giaceva un draco,</l>
<l>E quello affuoca qualunche s'intoppa.</l></lg>
<lg><l>Lo mio Maestro disse: quelli è Caco,</l>
<l>Che sotto il sasso di monte Aventino</l>
<l>Di sangue fece molte volte laco.</l></lg>
<lg><l>Non va co' suoi fratei per un cammino,</l>
<l>Per lo furar fraudolente ch'ei fece</l>
<l>Del grande armento ch'egli ebbe vicino:</l></lg>
<lg><l>Onde cessar le sue opere biece</l>
<l>Sotto la mazza d'Ercole, che forse</l>
<l>Gnene diè cento, e non sentì le diece.</l></lg></quote></p>
<p>Avendo dimostro e trattato il Poeta della prima delle tre spezie di ladri, che è quella (come noi dicemmo di sopra) che non commette mai furto, se non quando se gli offera qualche occasione tanto bella, ch'ella farebbe, come si dice per proverbio, peccare un santo, ma dimentica dipoi subitamente il furare, con questa favola di Vanni Fucci, che non commesse mai altro furto che quel della Sagrestia di S. Iacopo di Pistoia, perch'ei trovò di notte la porta aperta, fingendo ch'essendo punto da uno serpente, cioè da uno di questi maligni pensieri di rubare, arse in un subito tutto, cioè si lasciò ardere e convertire in cenere da lui, perchè commesse il detto furto, ma ei ritornò di subito uomo, cioè riebbe l'uso della ragione, perch'ei non seguitò di farne abito; trapassa ora a trattare della seconda, che son quegli che commettono furto tutte le volte ch'ei se ne offerisce loro l'occasione, eccetto però che nelle cose d'alcuni loro amici particulari, a' quali ei portano rispetto. E questo è fatto da lui sotto uno caso, ch'ei finge che vide avvenire a messer Angelo Brunelleschi, cavaliere e nostro cittadino fiorentino. Ma inanzi ch'egli incominci a narrar tal caso, ei racconta com'ei riscontrò prima uno Centauro, tutto pieno e carico di biscie, dietro al quale veniva questo messer Agnolo Brunelleschi, per dimostrare che come i ladri della prima spezie non perdono di essere uomini, se non in quello stante che tirati da qualche grande occasione ei commettono qualche furto, quei della seconda, perch'ei son disposti a rubar sempre, e sempre hanno quella voglia, ma se ne astengono qualche volta per cagione di qualche rispetto, <add resp="ed">[sono]</add> sempre insieme fiere e uomini, sì come sono i Centauri, ancora eglino, tori (ovver cavalli, secondo alcuni) e uomini. Onde dice che vide venir verso di loro uno Centauro pien di rabbia, gridando: ove è lo acerbo? cioè Gianni Fucci, per gastigarlo, mostrando ch'egli avviene spessissime volte che l'un tristo gastiga l'altro. E per tal cagione, essendo uno Centauro, come noi abbiamo detto, fiera e uomo, ei lo mette qui per segno di questa spezie di ladri, nei quali non è spenta però del tutto ogni umanità; com' ei pose per segno di sopra, nel cerchio de' golosi Cerbero, in quel degli avari Plutone, e in quel degl'irosi Flegias. E questo Centauro avea, dice, in su la groppa tante biscie, ch'ei non crede ch'ei ne abbia tante Maremma. <emph>Maremma</emph> chiamiamo noi tutti i paesi vicini al mare; i quali luoghi, e massime i salvatichi e non cultivati, sono ordinariamente molto abbondanti di serpi, sì per essere più caldi degli altri, e sì per la poca frequenza degli uomini. E di queste dice ch'egli aveva piena la <emph>groppa</emph> (chè così chiamiamo noi l'ultima parte della schiena de' cavalli donde pende la coda) insino dove comincia <emph>nostra labbia</emph>. Questa voce <emph>labbia</emph>, se bene ella significa nel numero del più e nel genere femminino le labbra, significa nel numero singulare o del meno, pur medesimamente nel genere femminino, la sembianza e la effigie umana; non perch'ella derivi dalle labbra umane, per quella spezie della sineddoche che pone la parte pel tutto, come dicono alcuni espositori; ma per avere deliberato e confermato così l'uso. E in questo significato l'usa qui il Poeta, dicendo ch'egli aveva piena di serpi la groppa insino a dov'ei cominciava avere sembianza ed effigie umana, perchè non si può intendere <emph>insino a le labbra</emph>. E così si ha ancora a intendere quel luogo del Petrarca:
<quote rend="block"><lg><l>In così tenebrosa e stretta gabbia</l>
<l>Rinchiusi fummo, ove le penne usate</l>
<l>Mutai per tempo, e la mia prima labbia,</l></lg></quote>
cioè <emph>effigie</emph> e figura, e non le mie prime labbia, cioè <emph>labbra</emph>, e intendere per labbra il volto; perchè se bene ei si concede per quella spezie della sineddoche, che pone una parte pel tutto, ella è figura, e le figure non sono altro che modi di parlare viziosi, ma scusati con qualche ragione; onde non si debbono usare se non quando la necessità lo ricerca, o per fuggire qualche parola brutta, o qualche suono spiacevole, o qualche altra cagione simile. E di più dice che questo Centauro aveva da la <emph>coppa</emph>, dietro a le spalle, cioè da la parte di dietro del capo (il quale egli chiama <emph>coppa</emph>, per essere di figura tonda, come sono per lo più le coppe), e posto in su 'l collo, come le coppe in su 'l piede, uno drago, chiamato da lui <emph>draco</emph> per cagione della rima. Sono i draghi, secondo che scrive Plinio, certi serpenti che non hanno veleno, ma nuocono con la forza del mordere e del graffiare, perchè sono di smisurata grandezza, secondo che afferma Diodoro Siculo nel quarto: <emph>con l'ali aperte</emph>, cioè acconce e apparecchiate a volare; e che <emph>affuoca</emph>, cioè avvampa e infiamma qualunche <emph>s'intoppa</emph> e si riscontra in lui. Le quali tutte cose sono dette favolosamente da 'l Poeta di questo drago, portato da questo Centauro, per dimostrare il veleno e la malignità, che apporta seco questa seconda spezie del ladroneccio (chè così chiama lo essere abituato a rubare Francesco da Buti), che avvampa e infuoca di malignissimi costumi chiunche ella riscontra che si lasci avvelenare da lei. E per figurare ancor meglio il Poeta, sotto questa sua favola, questa seconda spezie de' ladri, ei pone che questo Centauro, il qual ei mette innanzi a la loro schiera, sia Cacco, ma chiamato da lui <emph>Caco</emph> figuratamente, perchè gli accomodava meglio a la rima. Questo Cacco, secondo che si cava da Solino e dagli scritti de l'Annio Viterbese, fu Duca di Campagna e di Terra di Lavoro; e fu messo da Tarconte, re degli Argivi, a guardia del Monte Aventino e del Palatino, per vietare e fare che Evandro, re degli Argivi, non pascessi i suoi armenti ne' luoghi vicini a quegli, dov'ei venne più e più volte per tal cagione a le mani con le sue genti, e uccisene molti. E per tal ragione il Poeta dice ch'ei fe' più volte <emph>sotto</emph>, cioè appresso, a' detti monti uno <emph>laco</emph>, cioè lago, di sangue. E perch'ei rubò più volte agli Arcadi de' buoi e degli altri animali de' loro armenti, quando ei commetteva tali furti, egli gli tirava e riduceva in certe spilonche, ch'erano nel monte Aventino; dove andando Alcide, che stava allora per corsale con Evandro, se ne andò là con le sue genti, e ritolsegli i buoi ch'egli aveva tolti a Evandro, e rinchiuse lui nella spilonca, nella qual egli abitava, e dipoi attaccatovi fuoco, ve lo affogò dentro. E questa è la verità della istoria. Ma i poeti, e particularmente Virgilio nell'ottavo dell'<title>Eneide</title>, fingono favolosamente di lui, primieramente ch'ei fussi Centauro, cioè mezzo uomo, perchè in verità ei fu uomo, e l'altra metà animale, per la efferità e crudeltà sua, e di più per cagione della rapina ch'ei commetteva negli armenti di Evandro, bench'ei dichino di Ercole, cognominato da loro Alcide. Da 'l quale essendo egli dipoi finalmente morto, nel modo che voi avete inteso, nella sua spilonca, ei dicono ch'ei fu morto da lui con la sua mazza, cognominata da loro <emph>clava</emph>. E per aver tenuto Virgilio questa opinione, il Poeta nostro, che lo seguita, dice, come lo buon Maestro (che così chiama Virgilio), come egli era Cacco abitatore del Monte Aventino. E perch'ei poteva cadere ne l'animo del nostro Poeta questa dubitazione, perchè essendo egli Centauro, ei non era nel settimo cerchio fra gli altri Centauri, ma era nell'ottavo in questa bolgia de' ladri, ei soggiugne argutamente ch'ei non va per un cammino co' suoi fratelli (cioè con gli altri Centauri, che furono solamente violenti), per il rubare fraudolentemente ch'ei fece gli armenti di Alcide, quando egli gli ebbe vicini; che fu quando egli alloggiò in su 'l Tevere con gli armenti ch'egli aveva tolti a Gerione nella estremità della Spagna. Il qual modo del rubare egli chiama fatto <emph>fraudolentemente</emph>; perch'ei dicono ch'egli tirava le vacche e i buoi, ch'ei rubava, per forza nelle sue spelonche per la coda, acciocchè chi ne cercava non potessi ritrovarle per mezzo de' vestigi e delle pedate ch'elle lasciavano; perchè andando elleno a lo indietro, chi seguitava le loro pedate ne andava a punto a cercare nelle parti contrarie a quelle dove elle erano andate. <emph>Onde</emph>, per la qual cagione, mancarono e finirono le sue opere <emph>biece</emph>, cioè storte (perchè così si chiama un legno o un'altra cosa la quale sia torta), sotto la mazza di Alcide, cioè Ercole; perchè lo uccise con le mazzate, delle quali egli gli dette forse cento, ma ei non ne sentì dieci, perchè era di già morto. E questo basti per la lezione d'oggi.</p></div3>
<div3 type="capitolo"><head>LEZIONE SETTIMA <add resp="ed">[vv. 34-102]</add></head>
<p><quote rend="block"><lg><l>Mentre che sì parlava, ed ei trascorse;</l>
<l>E tre spiriti venner verso noi,</l>
<l>De' quai nè io, nè 'l duca mio s'accorse,</l></lg>
<lg><l>Se non quando gridar: chi siete voi?</l>
<l>Perchè nostra novella si ristette,</l>
<l>Ed attendemmo pure a essi poi.</l></lg>
<lg><l>Io non gli conoscea; ma ei seguette,</l>
<l>Come suol seguitar per alcun caso,</l>
<l>Che a l'un nomare un altro convenette,</l></lg>
<lg><l>Dicendo: Gianfa dove fia rimaso?</l>
<l>Perchè io, acciò che il Duca stessi attento,</l>
<l>Mi posi il dito su dal mento al naso.</l></lg></quote></p>
<p><add resp="ed">[34-45]</add> Seguita il Poeta la sua narrazione, e dice che mentre che Virgilio parlava così di Cacco, e ch'egli trascorse e seguitò il suo cammino dietro a Gianni Fucci, comparirono e arrivarono a piè del luogo, ov'eglino erano, tre spiriti, ma tanto chetamente e senza fare strepito, ch'ei dice che nè egli nè Virgilio se ne accorson mai, sino a tanto ch'ei funno arrivati ai loro piedi, e ch'eglino dimandarono lui e Virgilio chi eglino erono; perchè ei dice che la lor novella <emph>ristette</emph> e si fermò, cioè che finirono di ragionar più insieme, e attesero dipoi solamente a essi spiriti, i quali ei dice che non conosceva. Nientedimanco che quello di loro che gli aveva domandati chi eglino erano, intervenendo come fa a le volte in qualche caso che a uno conviene nominare uno altro, seguitò il suo parlare e disse: Gianfa, <emph>dove fia rimaso</emph> (cioè restato e fermosi), chè ei non è con noi? Questo Gianfa dicono gli espositori che fu un cavaliere nostro fiorentino della famiglia de' Donati, il quale ebbe nome di ladro; ma che furti ei commettesse, non ho io già trovato alcuno che dica particularmente; e però me la passerò similmente di leggieri ancora io. <emph>Perchè</emph>, cioè per la qual cagione, volendo io vedere s'ei nominava altri, o s'egli gli era risposto, accennai il Duca mio che stessi cheto, facendo quel cenno che si suol comunemente fare a uno quando noi vogliamo ch'ei taccia, cioè ponendomi il dito sopra la bocca inverso il naso per il diritto. Il quale cenno si truova nelle memorie degli antichi ch'ebbe origine da una statua di Arpocrate, la quale era nei sacrifizii d'Iside e di Serapido; la quale, per significare che tali sacrifizii non erano leciti comunicare a ognuno, si teneva ancora ella il dito sopra la bocca; donde cavaron poi i posteri quel detto: <foreign lang="lat">Digito compesce labellum</foreign>. E quegli che militono sotto la regola di San Benedetto, perch'ei commenda in quella molto il silenzio, il dipingono ancora eglino con il dito sopra la bocca. <add resp="ed">[46-78]</add> Seguita dipoi dopo questo il testo:
<quote rend="block"><lg><l>Se tu sei or, lettore, a creder lento</l>
<l>Ciò che io dirò, non sarà maraviglia,</l>
<l>Chè io, che il vidi, appena mel consento.</l></lg>
<lg><l>Come io tenea levate in lor le ciglia,</l>
<l>Ed un serpente di sei piè si lancia</l>
<l>Dinanzi a lui, e tutto a lui s'appiglia.</l></lg>
<lg><l>Co' piè di mezzo gli avvinse la pancia,</l>
<l>E con gli anterior le braccia prese;</l>
<l>Poi gli addentò e l'una e l'altra guancia.</l></lg>
<lg><l>Co' deretani a le coscie distese,</l>
<l>E messegli la coda intra ambedue,</l>
<l>E dietro su per le reni la tese.</l></lg>
<lg><l>Ellera abbarbicata mai non fue</l>
<l>Ad alber sì, come l'orribil fiera</l>
<l>Per l'altrui membra avviticchiò le sue:</l></lg>
<lg><l>Poi si appiccar, come di calda cera</l>
<l>Fossero stati, e mischiar lor colore:</l>
<l>Nè l'un nè l'altro già parea quel ch'era;</l></lg>
<lg><l>Come procede innanzi dello ardore</l>
<l>Per lo papiro suso un color bruno,</l>
<l>Che non è nero ancora, e il bianco muore.</l></lg>
<lg><l>Gli altri due riguardavano, e ciascuno</l>
<l>Gridava: oimè, Angel, come ti muti!</l>
<l>Vedi che già non sei nè due nè uno.</l></lg>
<lg><l>Già erano i due capi un divenuti,</l>
<l>Quando m'apparver due figure miste</l>
<l>In una faccia, ove eran due perduti.</l></lg>
<lg><l>Fersi le braccia due di quattro liste;</l>
<l>Le coscie con le gambe e il ventre e il casso</l>
<l>Divenner membra che mai non fur viste.</l></lg>
<lg><l>Ogni primaio aspetto ivi era casso:</l>
<l>Due e nessun l'immagine perversa</l>
<l>Parea, e tal sen gìa con lento passo.</l></lg></quote></p>
<p>Volendo Dante descrivere la seconda spezie de' ladri ch'ei trovò in questo suo Inferno, che son quegli, che se bene ei commettono de' furti spesso, son pur ritenuti molte volte da un certo che di umanità, ch'è restata loro, da non commetter tutti quei che potrebbono, avendo rispetto o a' luoghi o a le persone o a i tempi, o a qualche altro lor particulare interesso; e volendola descrivere secondo la poesia (la quale usa, per mezzo a manifestare i concetti suoi, la favola e lo esempio, come usa il filosofo, come io vi ho altra volta detto, il sillogismo demonstrativo, il retorico lo entimema, e l'oratore la persuasione), finge favolosamente una dottissima e artificiosissima metamorfosi e trasmutazione di uno serpente, che si appiccò addosso a uno di quei tre spiriti, i quali ei disse che si erano fermi a piè del luogo ove eglino erono, e generò nello appiccarsi così seco, e della figura umana e della serpentina, una terza spezie, la quale non era nè uomo nè serpente, e nientedimanco si scorgeva in lui e l'una natura e l'altra, come vi sarà molto più manifesto per l'esposizione del testo. A la quale venendo noi, è primieramente da notare il bello ed efficace colore retorico ch'egli usa nel principio per fare attenti i suoi uditori. E questo è mostrare di avere a dir cosa tanto nuova e maravigliosa, ch'ei non sarà maraviglia s'ei non saranno così pronti al crederla; con ciò sia cosa ch'egli, che vi si trovò presente e videla con gli occhi suoi stessi, a pena lo consente e crede a sè stesso e a la cognizione sua sensitiva, la quale è di tanta certezza, ch'egli è impossibile far credere a uno (se già ei non ha l'occhio infermo, o una cosa ch'ei vede non gli è tanto distante ch'ei non la può discernere, o l'aria la quale è fra essa cosa ed il suo occhio non è tinta o alterata) sia d'altro colore che di quel ch'ella gli pare. E renduti in tal maniera gli uditori docili e attenti, egli incomincia la narrazione della favola; e dice come, mentre ch'ei teneva levate le ciglia per cagione di avere indiritti gli occhi in quei tre spiriti (de' quali egli ha ragionato che si erono fermi a' piè loro) per veder s'ei poteva conoscergli, uno <emph>serpente di sei piè</emph>, cioè uno di quei serpenti della bolgia il quale aveva sei piedi, si lanciò e avventò <emph>dinanzi</emph>, cioè al petto, d'uno di loro, e si <emph>appigliò</emph> e appiccò tutto a lui. Il quale appiccamento volendo egli narrar com' ei facessi più particularmente, dice ch'egli gli <emph>avvinse</emph> e abbracciò primieramente co' piedi di mezzo la pancia e il ventre, e con gli <emph>anteriori</emph>, cioè co' due dinanzi, gli <emph>prese</emph>, cioè legò, le braccia; dipoi gli <emph>addentò</emph>, cioè se gli appiccò co' denti a le guancie, cioè il viso di qua e di là; e gli <emph>deretani</emph>, cioè i due ultimi verso la coda, gli allargò e distesegli sopra delle sue coscie; e di più gli messe la coda fra le coscie, e distesegliela su per le reni in verso la collottola. Il quale abbracciamento di questo serpente con questo spirito volendo egli porci ancor meglio e con più efficacia inanzi agli occhi, usa la bella e tanto appropiata comparazione, che voi vedete, d'una ellera, quando ella si appicca e distende abbarbicandosi sopra qualche albero, dicendo ch'ei non fu mai alcuna che si abbarbicassi ad albero alcuno, come la fiera orribile e spaventosa di quel serpente <emph>avviticchiò</emph>, cioè legò, le sue membra con quelle di questo spirito. Ov'ei non poteva usare verbo ch'esprimessi meglio questo così fatto appiccamento di questo spirito e di questo serpente, che questo <emph>avviticchiò</emph>, essendo egli cavato da quello appiccamento e legamento che fanno le vite dei loro tralci co' viticci, ch'elle mettono, a gli alberi o a i pali che si mettono loro appresso perch'ei le sostenghino. Avviticchiatisi e abbracciatisi in questa maniera questo serpente e questo spirito insieme, dice il testo ch'ei <emph>si appiccarono</emph> di più insieme, come s'ei fussero stati propriamente di cera calda, e di più si mischiarono insieme il color dell'uno e quel de l'altro, di sorte che nessun di loro pareva quel ch'egli era. E per mostrarci come si facessi questo mescolamento de' loro colori, dice ch'egli avvenne propiamente, come quando ei si arde il <emph>papiro</emph>, cioè la carta e il foglio, chiamato già anticamente <emph>papiro</emph>, perchè si faceva del midollo di una spezie di giunchi che si chiamano <emph>papiri</emph>, ma oggi <emph>carta</emph> o <emph>foglio</emph>, perchè non si fanno più di detti giunchi, ma si fanno di pezzi di panno lino vecchio. Quando si abbrucia adunque un pezzo di detta carta, va sempre così un pochetto inanzi al fuoco e a la fiamma che la arde, un certo colore bruno, che non è ancor nero, e nientedimanco la bianchezza naturale del foglio <emph>muore</emph> e manca; nella qual maniera ei dice che andò mutandosi il colore di questo serpente in quel dello spirito. Comparazione certamente tanto bella e tanto appropiata, che io non credo ch'ei sia possibile trovarne un'altra che la superi. Questa trasformazione veggendo quegli altri due spiriti ch'erano seco, dice che ciascheduno di loro gridava: Angel, come <emph>ti muti</emph>, cioè diventi altro che quel che tu eri! E condolendosi seco di cotal mutazione, seguitavano dicendo: ecco che tu non sei già <emph>nè due nè uno</emph>, cioè che tu non sei già nè uomo e serpente insieme, cioè due, nè uomo solo nè serpente solo, cioè uno. Questi due compagni di costui, che si era e di lui e del serpente fatto un composto e uno terzo, dicono gli espositori che uno fu messer Buoso Abbati, e l'altro messer Puccio Galigai; ed egli dicono ch'era messer Agnolo Brunelleschi; e che tutti furono nostri cittadini fiorentini e cavalieri, ed erono in opinione di ladri; ma non si truova memoria alcuna particulare di alcuno loro furto. E quando quei due spiriti gli dissero quelle parole: o Angelo, <emph>come ti muti</emph>, cioè in che modi ti trasfiguri tu da la figura tua prima? dice che <emph>i due capi</emph>, cioè quel del serpente e quel dello spirito, eran già divenuti uno solo, il quale non era nè di uomo nè di serpente, quando <emph>ne apparsero</emph> e si scorsero <emph>due figure miste</emph>, cioè confuse e mescolate l'una con l'altra in una faccia e in un volto solo, <emph>ove</emph>, e nel qual volto, erano <emph>due perduti</emph>, cioè il serpente e l'uomo, per ciò che nessuno vi si riconosceva più per quello ch'egli era. <emph>Di quattro liste</emph>, cioè striscie (e queste erano le braccia di messer Agnolo e i due piè dinanzi del serpente), si fecero due braccia; e le coscie con le gambe e il ventre e il <emph>casso</emph>, cioè il torso, dell'uno e dell'altro <emph>divennero</emph>, cioè diventarono, membra che non furono vedute mai più da nessuno. <emph>Ogni primaio aspetto</emph>, cioè ogni sembianza ed effigie ch'era in ciascheduno di loro prima, era <emph>ivi</emph>, cioè in cotal figura tanto monstruosa, <emph>cassa</emph>, cioè scancellata e annullata; con ciò sia che la <emph>immagine perversa</emph>, cioè la sembianza e figura del Brunellesco e del serpente, così uniti insieme, <emph>pareva due</emph>, perchè appariva in lei, ma confusamente, un certo che di uomo e un certo che di serpente, e <emph>pareva nessuno</emph>, perchè non vi si vedeva distintamente nè uomo nè serpe. <emph>E tale</emph>, cioè e così fatta, <emph>sen gìa</emph>, e se n'andava, pel fondo di quella bolgia <emph>con lento passo</emph> e adagio. Questa favola, come io vi dissi di sopra, è finta e racconta in questo luogo da Dante per descrivere, com'è costume de' poeti, e dimostrare sotto il suo velame questa seconda spezie di ladri; i quali essendo quegli che benchè tal vizio sia abbarbicatosi loro e fittosi ne l'animo, di sorte ch'ei non sanno o non possono, perch'ei non vogliono, astenersene, è pur rimasto in loro in tanta libertà l'uso della ragione, che molte volte per varii e varii rispetti ei se ne astengono. E però il Poeta, volendo dimostrar questo con questa favola ch'ei finge di questo messer Agnolo Brunelleschi, dice ch'ei se gli avventò e appiccò addosso uno serpente di quegli de' quali è piena questa bolgia, pe' quali egli intende il rubare e commettere furto, e ch'ei non lo lasciò mai (come fece quello che trafisse e morse Gianni Fucci, ond'ei tornassi uomo come lui, cioè non commettessi più altro furto come lui; ond'è posto da lui pe' ladri della prima spezie), ma lo trasformò in uno subbietto che non era nè uomo nè serpente, e nientedimanco teneva dell'uno e de l'altro; perchè era ladro, e nientedimanco era restato in lui tanta umanità e tanto uso di ragione, ch'egli aveva nel commettere i furti spessissime volte qualche rispetto; chè questi sono i ladri della <emph>seconda</emph> spezie. <add resp="ed">[79-93]</add> Seguita di poi più oltre il Poeta nel testo, e dice:
<quote rend="block"><lg><l>Come il ramarro, per la calda sfersa</l>
<l>De' dì canicular cangiando siepe,</l>
<l>Folgore par se la via attraversa;</l></lg>
<lg><l>Così parea venendo inverso l'epe</l>
<l>Degli altri due un serpentello acceso,</l>
<l>Livido e nero come gran di pepe.</l></lg>
<lg><l>E quella parte, onde prima fu preso</l>
<l>Nostro alimento, a un di lor trafisse;</l>
<l>Poi cadde giuso inanzi a lui disteso.</l></lg>
<lg><l>Il trafitto il mirò, ma nulla disse:</l>
<l>Anzi co' piè fermati sbavigliava,</l>
<l>Pur come sonno o febbre l'assalisse.</l></lg>
<lg><l>Egli il serpente, e quei lui riguardava:</l>
<l>L'un per la piaga, e l'altro per la bocca</l>
<l>Fumavan forte, e il fumo si scontrava.</l></lg></quote></p>
<p>Parendo a Dante aver trattato a bastanza della prima e della seconda spezie de' ladri, ch'ei mette in questo suo Inferno, passa ora a trattare della terza, tenendo però, come poeta, il modo medesimo ch'egli ha fatto in quelle, cioè descrivendola e figurandola sotto una metamorfosi e una trasmutazione, finta favolosamente da lui, non momentanea, come la prima, il che fu fatto da lui, come io vi dissi, per dimostrare che chi commette rarissimi furti, ritorna dopo quegli pure uomo; nè sotto una accidentale, come la seconda, ch'ei non mette che fussi se non nel colore e nella figura, per dimostrare che quei che hanno pur qualche rispetto nel rubare si riservano un certo che di uomo; ma con una terza, la quale ei finge che sia una trasformazione sustanziale, e che muti la sustanza de l'uno in quella dell'altro, per dimostrare che i ladri, che non perdonono a furto alcuno, si mutano al tutto di natura; per ciò che i continui furti fanno e confermono in loro di tal sorte l'abito, ch'ei si converte loro in natura. Laonde incomincia a narrare detta favola; e per rendere gli auditori più attenti a quel ch'ei dice, egli incomincia il parlar suo da questa parola <emph>ecco</emph>, la quale è uno avverbio, il quale si usa ogni volta che altrui vuol trattare qualche cosa nuova e inusitata, e che apporti seco ancora un certo che di maraviglia, com'ei racconta che fece un <emph>serpentello</emph>, cioè non molto grande, ma <emph>acceso</emph> e che gittava fuoco, e <emph>livido</emph>, cioè di quel colore pagonazziccio che apparisce mediante il sangue nelle battiture poco dopo ch'elle son fatte, che corre in quel luogo, e mortificato ch'egli vi si è, ei fa quel colore pagonazzo scuro, che il Poeta assomiglia al colore del pepe. E questo serpentello dice che veniva verso l'<emph>epe</emph> di quegli altri due spiriti, cioè verso la pancia ed il corpo loro (per ciò che questa voce <emph>epa</emph> si usa qualche volta nella nostra lingua, ma fra le persone basse, per la pancia e per il corpo, dicendo: egli ha ben piena, o gli empie ben, l'<emph>epa</emph>; e credo io che tal cosa sia derivata, perch'ella ricuopre ed è sopra il fegato, il quale i Latini chiamano <foreign lang="lat">epar</foreign>), e ch'ei veniva con tanta velocità, ch'ei lo agguaglia a uno <emph>ramarro</emph>, animale notissimo, simile a la lucertola, ma alquanto maggiore e di colore alquanto più verde, ma molto più bello, e con la pelle punteggiata di certe punte che rilucono che paiono stelloline; per la qual cagione i Latini lo chiamano <emph>stellione</emph>; ed è molto veloce ne l'andare e nel correre, e massimamente ne' tempi caldi, perciò che quanto è più calda la stagione, più gli cresce la forza, e conseguentemente corre più velocemente. E però il Poeta, volendo narrar quanto questo serpentello venissi velocemente verso il corpo di questi due spiriti, dice ch'ei pareva uno ramarro, quando <emph>cangiando siepe</emph>, cioè mutandosi da uno luogo a uno altro, egli attraversa la strada <emph>ne' dì caniculari</emph>, cioè ne' più caldi tempi che sieno in tutto l'anno; per ciò che i dì <emph>caniculari</emph> si chiamono tutto il tempo ch'è dai ventuno dì di luglio a tutto agosto. E sono detti così da una stella che surge circa a detto dì sopra lo emisperio nostro, e si vede dipoi sempre per tutto agosto, detta dagli antichi <emph>Sirio</emph> (e così la chiama Virgilio nel terzo della <title>Eneide</title>, dicendo: <emph>Gli steril campi ardeva Sirio allora</emph>), e dai moderni <emph>Cane maggiore</emph>, e da noi volgarmente <emph>La canicola</emph>, perchè è una stella, la quale è nella lingua della figura del Cane, la quale è una delle figure che pongono gli astrologi in cielo; i quali dì sono a noi comunemente caldissimi e fastidiosissimi sopra tutti gli altri. A rincontro della quale stella Canicula ne surge dipoi un'altra sopra il nostro orizzonte circa a' ventuno di dicembre, e si vede per tutto gennaio, ch'è chiamata <emph>Bruma</emph>; e que' giorni <emph>brumali</emph>, i quali non ci sono manco fastidiosi e noiosi pel freddo, ch'ei sieno quei caniculari, de quali tratta il Poeta e noi abbiamo parlato, pel caldo. E questo serpentello dice il testo che <emph>trafisse</emph>, cioè trapassò e forò, co' denti a uno di quei due spiriti (e questi fu Buoso Abati) quella parte onde fu prima preso <emph>nostro alimento</emph> e il nostro nutrimento; e questo si è il bellico, donde, come è noto a ciascuno, pigliano tutto quel di ch'ei si nutriscono i bambini, mentre ch'ei sono nel ventre della madre; e da poi ch'ei lo ebbe così trafitto e morso, egli gli cadde a' piedi disteso in terra. La qual cosa veggendo questo spirito, dice che si fermò in piede a riguardallo senza dir cosa alcuna (il che si vede fare a' più, quando egli accade loro qualche caso inopinato, come fu questo), ma sbavigliando propio in quel modo che si vede fare a le volte uno quando egli è assalito e sopraggiunto o da sonno o da febbre. Molte sono le cose che infra l'altre inducono gli uomini a sbavigliare; ma sopra tutte le altre lo fanno queste due che mette qui il Poeta. Della qual cosa a voler sapere la cagione, fa di mestieri notare che questo accidente dello sbavigliare, chiamato da i Latini <foreign lang="lat">oscitare</foreign>, non è altro, secondo che scrive Galeno nel primo capitolo del V libro <title lang="lat">De simptomatum causis</title>, che una spezie di moto e di operazione della virtù nostra espulsiva, mossa da la natura per spignere e cacciar fuori certi vapori e spiriti alquanto grossi, che gli strumenti pe' quali passa la respirazione ricevon da lo stomaco. Onde ricercando Aristotile, nella undicesima particola de' <title>Problemi</title>, la cagione che molti, quando ei veggono sbavigliare uno altro, sbavigliano ancora eglino, dice ch'ei nasce da questo, che a mandar fuori tutte quelle materie che sono ragunate in luogo, donde elle possino essere mandate e spinte fuori facilmente da la natura per mezzo della virtù espulsiva, basta solamente che la natura se ne ricordi, a voler ch'ella le spinga fuori. E perchè la materia, da la espulsione della quale si genera lo sbaviglio, è di questa sorte, perchè sono spiriti grossi ragunati nella cima della canna vocale, subito che tal cosa è ricordata alla natura, ella si muove a far tale operazione; e uno de' modi a ricordargnene è lo sbavigliare uno altro, perchè muove la fantasia, e la fantasia la natura; onde chi vede tal cosa, e abbia per sorte materia atta a tale effetto ritenuta, di subito è mosso dalla natura a spignerla fuora e sbavigliare. Il che avviene ancor similmente dell'orinare a chi vede orinare altri, e abbia quantità di tale umidità ragunata nella vescica, che come ei vede uno altro che orini, ne vien voglia ancora a lui; e perchè a chi viene sonno mediante gli spiriti che cominciono a scendere al capo, onde nasce poi il sonno, e a chi vengono capricci di febbre mediante le alterazioni che la generono, si genera de' vapori grossi, atti a fare tale accidente ne' luoghi detti, si vede il più delle volte, che nello essere assaliti o da l'uno o da l'altro, che in tale alterazione eglino sbavigliono. E però il Poeta, volendo raccontare come <add resp="ed">[fece]</add> questo messer Buoso Abbati sentendosi così trafiggere il bellico da questo spirito e <add resp="ed">[vedendolo]</add> dipoi cadergli a' piedi, dice che si fermò a riguardarlo (come fa il più delle volte uno che andando per la via, e sentendosi pugnere uno piede, si ferma a riguardare quel ch'è stato), e ch'egli sbavigliava, come fa chi è assalito o sopraggiunto da sonno o da febbre, soggiugnendo, che ragguardando egli il serpente, il serpente ragguardava ancora egli similmente lui, e che l'uno, cioè messer Buoso, mandava fuori per la piaga, e il serpente per la bocca, continuamente fumo, e il detto fumo dell'uno e dell'altro si riscontrava e percoteva insieme. <add resp="ed">[94-102]</add> Dopo la qual cosa seguita il testo:
<quote rend="block"><lg><l>Taccia Lucano omai là dove ei tocca</l>
<l>Del misero Sabello e di Nasidio,</l>
<l>E attenda a udir quel che or si scocca.</l></lg>
<lg><l>Taccia di Cadmo e d'Aretusa Ovidio;</l>
<l>Chè se quello in serpente, e questa in fonte</l>
<l>Convertì poetando, io non lo invidio;</l></lg>
<lg><l>Chè due nature mai a fronte a fronte</l>
<l>Non trasmutò, sì che amendue le forme</l>
<l>A cambiar lor materie fosser pronte.</l></lg></quote></p>
<p>Tutti gli scrittori, e massimamente i poeti, che hanno scritte metamorfosi e trasmutazioni o vere o favolose, le hanno scritte, se voi avvertite bene, con termini e con parole sì fatte, che esprimono e raccontano solamente il fatto, ma elle non dimostrono già il modo, nè la virtù o potenza, nel quale elle sieno o possino essere state fatte. Io non parlo delle trasmutazioni che si truovono nelle scritture sacre, com' è quella della moglie di Lotto in una statua di sale, o della verga di Moises in serpente; chè di queste ne è assegnata molto bene la cagione, e manifestato il modo, dicendo ch'elle sono opera di Dio e fatte in virtù sua, a la quale non è potenza alcuna che possa resistere. Ma io parlo di quelle che si truovono negli scrittori, come sono Plinio e Lucano, o ne' poeti, come sono Ovidio e Claudiano. E questo, perchè se bene ei sanno raccontar l'effetto, cioè che uno uomo si sia trasmutato in uno animale o in un fonte, ei non sanno come tal cosa si potesse far naturalmente, benchè in processo di tempo, e non in uno subito, com'ei le narrono e fingono, come quegli che non ebber cognizione delle cose d'Aristotile, e particularmente de' suoi libri <title>Della fisica</title> ne' quali si tratta de' principii delle cose naturali, cioè della forma, della materia e della privazione, e come le cose si generino da lo introdurre le forme nella materia. La quale non potendo stare da sè e senza qualche forma, e non potendo stare sempre sotto una medesima, ma solamente quel tempo che conviene a la natura sua, subito ch'ella se ne spoglia, ella si veste d'un'altra, mediante il moto del cielo e gli agenti particulari, onde disse il Filosofo che il sole e l'uomo genera l'uomo. E s'ei manca per sorte, quando ella si spoglia di quella forma ch'ella ha, uno agente particulare che v'introduca la sua, concorre in luogo suo la virtù vivificativa del cielo, e genera almanco in lei gli animali putridi e imperfetti. Per la qual cosa dice il Filosofo, per una massima e per una cosa consentita e approvata da ciascuno, che la corruzione d'una cosa è sempre la generazione d'un'altra. Di questa filosofia naturale non avendo io mai trovato luogo alcuno che scuopra che i Romani e i Latini avessero cognizione alcuna, com'ei si truova ch'eglino ebbero cognizione della filosofia morale, non mi maraviglio che i poeti latini (io non parlo de' greci, perchè, non intendendo io la lingua, non ho potuto vedergli), quando ei descrivono conversioni o trasmutazioni, le descrivono con parole che significono ed esprimono solamente il seguito, <add resp="ed">[e non]</add> ch'elle accennino punto il modo, se non com' elle furono fatte, com'elle potessino farsi secondo l'ordine e il procedere della natura. Ma il nostro Poeta (come voi intenderete nello esporre le parole del testo), che aveva molto bene cognizione delle cose naturali, come si vede chiaramente in tutte le sue opere, e particularmente nel <title>Convivio</title>, scrive questa terza trasmutazione (la qual ei finge, per meglio esprimere la natura della terza spezie de' ladri, una trasmutazione <emph>sustanziale</emph> e <emph>naturale</emph>, cioè d'una sustanza e d'una natura in un'altra, e non <emph>accidentale</emph>, cioè di colori e di figura, come l'altre) con termini medesimamente <emph>sustanziali</emph> e <emph>naturali</emph>, e col modo del procedere che fa nelle trasmutazioni naturali, che sono le generazioni, essa natura. E questa energia e questa forza, la quale ei conosce ch'egli usa in manifestare questo suo concetto, conoscendo egli, e veggendo di più ch'ella non era stata usata da alcuno inanzi a lui, è quella che gli dà ardire di dire a Lucano e a Ovidio che taccino e non raccontino più metamorfosi e trasmutazioni, nel modo che l'uno ha racconto quella di Sabello e di Nasidio, e l'altro quella di Cadmo in serpente, e quella di Aretusa in fonte, ma venghino a udire quella che racconterà ora egli; e non la sua superbia, come dicono i suoi Zoili, i suoi Momi e i suoi calunniatori, i quali dicono ch'ei non fa bene a lodarsi com'ei fa, perchè tal cosa nasce in lui da superbia e da vanagloria. La qual cosa si potrebbe loro concedere, se le lode ch'ei si dà non fussino vere; ma elle son verissime. E s'ei soggiugnessero, come fanno alcuni, che le lode ch'ei si dà sieno un po' troppo, il che non è vero, io lo vo' loro concedere; ma è in questo, ch'ei considerino prima molto bene queste tre cose. La prima è, che una delle più utili cognizioni, che possa aver l'uomo, è quella di sè stesso, e di quanto valore sia lo ingegno suo; intendo però d'una cognizione vera ed esatta, ond'ei non si stimi punto da manco nè da più ch'ei si sia. Perchè, s'ei si stimassi da manco, ei ne nascerebbe agevolmente ch'ei non si metterebbe di molte volte a far di molte cose, ancor ch'elle fussero lodevoli, ch'ei sarebbe atto a fare, e così sarebbe privo il mondo di quel bene; e s'ei si stimassi da più, ei si metterebbe a pigliar qualche volta delle imprese, ch'egli arebbe dipoi, per esser sopra a le sue forze, a lasciare imperfette con vergogna sua grandissima, e con non molta sadisfazione d'altri. E s'ei soggiugnessino ch'egli è impossibile avere una cognizione di sè così perfetta, rispetto a lo amor proprio che allucina e abbaglia sempre un poco altrui gli occhi, considerino questa seconda cosa, e poi si risolvino. Volendo ritrovare il Filosofo nei libri della <title>Etica</title>, quel che sieno i vizii e quel che sieno le virtù, tiene questo ordine e questa regola, la quale, oltre a lo essere molto certa e molto vera, è molto bella e molto chiara; e questa è, ch'ei va considerando in ciascheduna passione e in ciascheduno affetto nostro l'uno e l'altro termine, insino a ove ei possa distendersi o nel più o nel meno, cioè o nel soprabondare o nel mancare; e dipoi va ritrovando qual sia infra detti estremi il mezzo, e questo è chiamato da lui <emph>virtù</emph>, e gli estremi <emph>vizii</emph>. E ve ne do l'esempio nella passione e affetto nostro irascibile; chè considerando che la estremità, sino a la qual ella possa distendersi nel soprabondare, è generare ne l'uomo uno abito, mediante il quale ei non abbia paura e non tema di cosa, ma si metta a ogni rischio, per pericoloso ch'ei si sia al certo, senza ragione e senza cagione alcuna che giusta sia, lo giudica e lo tiene vizio, e chiamalo <emph>Audacia</emph>. E dipoi rivolgendo la mente verso l'altra estremità, cioè verso il mancamento, e conoscendo ch'essa passion nostra irascibile può distendersi tanto verso quella, ch'ella può generare nell'uomo uno abito, mediante il che ei tema e abbia paura d'ogni cosa, ancor ch'ei non sia in lei pericolo alcuno, la giudica e tiene vizio, e chiamala <emph>Pusillanimità</emph>. E dipoi considerando ultimamente che infra questi due estremi si può trovare una mediocrità, che generi nello uomo <add resp="ed">[uno abito]</add>, mediante il quale ei tema e abbia paura solamente di quelle cose delle quali è ragionevol temere, lo giudica e tiene virtù, e chiamala <emph>Fortezza</emph>. Laonde è dipoi nato e derivato quel detto: <foreign lang="lat">omnis virtus in mediocritate consistit</foreign>. Per questa via avendo adunque ritrovato Aristotile, per tornare al proposito nostro, quel che sia pusillanimità e quello che sia audacia, ed esaminando qual sia di questi due vizii il peggiore, dice che il peggiore è la pusillanimità. E la ragione ch'egli ne adduce è, ch'egli è molto più difficile inanimire tanto un timido, ch'ei diventi forte, che non è raffrenare tanto uno audace, ch'ei si <add resp="ed">[ri]</add>duca a questo termine di forte. Per il che è da concludere, che quando il Poeta nostro abbia pure passato nel lodarsi quella mediocrità ch'era conveniente, egli è passatola procedendo (il che è manco male) verso l'audacia, non verso la timidità. Della qual cosa non può aver fatto il mondo, se non bene; per ciò che s'ei non fussi stato di questa natura, il mondo non arebbe forse questo poema. Con ciò sia cosa ch'egli sia e apparisca tanto grande a chi lo considera bene, ch'ei sia, come disse quel gran litterato greco a' tempi nostri, <add resp="ed">[più]</add> da maravigliarsi ch'ei lo cominciassi, che maravigliarsi ch'ei lo finisse; e perchè la grandezza della idea di esso poema, la quale egli bisognò ch'ei si fabricassi nella mente prima (atteso ch'egli è ancora un poema di sorte ch'ei non si poteva dargli fine a sua posta, come potevano fare Omero la sua <title>Odissea</title>, e Virgilio la sua <title>Eneide</title>, ma bisognava finirlo, trattato ch'egli aveva perfettamente di tutti a tre questi regni), non lo spaventassi di maniera ch'ei, s'ei non fussi stato più tosto audace che timido, ei non ci arebbe messo le mani. Ma lo fece solamente sospinto da la grandezza e da l'audacia dello ingegno e de l'animo suo; perch'ei si vede molto bene ch'ei conobbe la impresa ch'ei pigliò, che egli osò dire nel principio del <title>Paradiso</title> quelle parole: <emph>L'acqua che io prendo già mai non si corse.</emph></p>
<p>La terza e ultima cosa, che hanno da considerare costoro che non vorrebbono ch'ei si fussi tanto lodato, è ch'ei prese per sua guida e per suo maestro Virgilio, il quale si lodò ancora egli similmente nella sua <title>Georgica</title>; tanto ch'ei disse a la sua patria Mantova, che sarebbe egli colui che le arrecherebbe la palma e l'onore di poeta. La qual cosa, s'ei la considereranno bene, non doverrà lasciargli maravigliare s'egli lo ha imitato, avendolo egli preso per maestro, ed essendo egli camminato in su le sue pedate. Purgato e difeso il Poeta nostro, <add resp="ed">[per]</add> le ragioni che voi avete sentite, da quegli che lo calunniano d'essersi troppo lodato, ricercherebbe ora che noi tornassimo a la esposizione del testo. Ma perchè io temo di non avere forse troppo infastidito con questo mio discorso, bench'ei non sia stato manco necessario a lo intendimento del Poeta, che al difenderlo da quei che lo hanno biasimato, nel modo che voi avete inteso, noi indugeremo a farlo nella lezione che verrà; e faremo per oggi qui fine a questa.</p></div3>
<div3 type="capitolo"><head>LEZIONE OTTAVA <add resp="ed">[vv. 94-151]</add></head>
<p><quote rend="block"><lg><l>Taccia Lucano omai là dove ei tocca</l>
<l>Del misero Sabello e di Nasidio</l>
<l>E attenda a udir quel ch'or si scocca.</l></lg>
<lg><l>Taccia di Cadmo e d'Aretusa Ovidio;</l>
<l>Chè se l'uno in serpente e l'altra in fonte</l>
<l>Converse, poetando, io non lo invidio.</l></lg></quote></p>
<p><add resp="ed">[94-99]</add> Questo luogo, come io vi dissi nella lezione passata, ascoltatori nobilissimi, è stato molto biasimato da alcuni, dicendo che il parlare di sè, e massimamente lodandosi, dispiace tanto comunemente a ciascuno, ch'ei si dice che la laude è nella propia bocca, ancor ch'ella sia vera, cosa sordida e brutta; e tanto più, quando per lodar sè si avvilisce e abbassa gli altri, come fa qui il Poeta, Lucano ed Ovidio. A la qual cosa rispondono i discreti e i prudenti, che se bene tal cosa è generalmente vera, ch'ei sono alcuni casi, ne' quali il parlar di sè e lodarsi, non è solamente concesso, come è per grazia di esempio per farsi conoscere, o per difendersi da qualche calunnia che sia apposta altrui, ma ch'egli è approvato, e di più sommamente lodato, come è quando da cotal parlare segua qualche utilità d'altri, e massime per via di dottrina. Per le quali due cose dimostrando adunque noi averlo fatto il Poeta, non solo ci verrà difeso da quegli che, come io ho detto, lo biasimono, ma rendutolo degno di commendazione e di lode appresso tutti quegli che lo leggono. E questo ci verrà, per essere così il vero, facilissimamente fatto nello espor le parole del testo, avvertendo però prima, per fondamento di quello che noi abbiamo a dire, i lettori, che ricercando i filosofi, e particularmente Aristotile ne' libri <title>Della fisica</title>, d'investigare i principii e il modo, de' quali e come si generino e produchino le cose naturali, si risolvettero primieramente ch'elle si facessero di qualcosa, avendo per una massima approvata e concessa da ciascuno <foreign lang="lat">quod ex nihilo nihil fit</foreign>, cioè che di nulla non si possa far cosa alcuna. Risoluti adunque ch'ei bisognava ch'elle si facessero di qualcosa, e andando dipoi considerando più oltre che ciò che si faceva, si faceva del suo contrario, come sarebbe il bianco del non bianco, o il musico del non musico; e che nessuna cosa sola può esser contraria a sè stessa; confessorono ch'ei bisognava ch'elle fussero più d'una, a volere ch'ei si ritrovassi infra di loro contrarietà. E considerando di più ch'ei non era possibile ritrovare contrarietà in manco numero di cose che due, e volendo fuggire quella cosa ch'è reputata tanto assurda in filosofia, e questa è di far con più mezzi quel che si può far per meno, furono constretti porre almanco due principii; de l'uno de' quali si facessero dette cose, e l'altro che dessi loro l'essere, cioè le facessi essere quel ch'elle sono. E così posero finalmente, per le ragioni dette, due principii; uno, del quale, come si è detto, elle si facessero, e questo fu chiamato da loro <emph>materia</emph>; e l'altro, mediante il quale ciascuna avessi quello essere che ella ha, e questo fu chiamato da loro <emph>forma</emph>. Fatto questo, e considerato dipoi più oltre che questa materia bisognava che non fussi realmente e in atto cosa alcuna; perchè posto per esempio ch'ella fusse acqua, come volse Talete, dicendo che tutte le cose si facevon de l'acqua, o aria, come volse Diogene, o fuoco, come volse Eraclito, ei ne seguirebbe che della acqua non si potrebbe fare acqua, nè dell'aria aria, nè del fuoco fuoco, altrimente l'acqua e l'aria e il fuoco sarebbono inanzi ch'elle fussino generate; si risolvettero che questa <emph>materia</emph> fusse priva e spogliata di tutte le <emph>forme</emph>, ma ch'ella fusse bene disposta e in potenza a riceverle egualmente tutte, quando elle fussero introdotte in lei da 'l primo motore, o dagli agenti naturali e univoci, come avviene delle cose perfette, come è verbigrazia l'uomo; onde disse il Filosofo, <foreign lang="lat">quod Sol</foreign> (intendendo per Sole il Cielo per antonomasia e come <emph>Lo ministro maggior della natura,</emph> come lo chiama nel <title>Paradiso</title> il nostro Poeta) <foreign lang="lat">generat hominem</foreign>; o da la virtù vivificativa del Cielo, come sono gli animali che si generono di putrefazione; cosa fatta da la natura, perchè quella materia, ch'è sotto quella cosa che si corrompe, non resti senza forma. Onde hanno ancora appresso di loro i filosofi quest'altra cosa per vera medesimamente, per una massima, che la corruzione di una cosa sia sempre generazione d'un'altra; per la qual cosa fu da loro aggiunto a questi due principii questo altro della <emph>privazione</emph>. Ma perchè ei conobbero che nel fare, per grazia di esempio, il bianco del non bianco, ei non si faceva di quella <emph>privazione</emph> (per ciò che non essendo ella in sè realmente nulla, ei cadrebbono in quello inconveniente che di nulla si facessi qualcosa), ma si faceva di quel subbietto, ch'era prima non bianco, che diventava bianco; onde restavano, in essa cosa che si faceva, solamente la materia della quale era fatta e la forma che la faceva essere quel ch'ella era, e la privazione si partiva; ei chiamarono quei due principii, cioè la <emph>materia</emph> e la <emph>forma</emph>, principii <emph>propii</emph> e <emph>per sè</emph>, e la privazione, principio <emph>impropio</emph> e <emph>per accidente</emph>; con ciò sia cosa che la natura de' principii veri sia restare nelle cose fatte, e la privazione se ne parta e non vi resti. Per la qual cagione, restando gli elementi in tutte queste cose sublunari che si fanno di loro, eglino hanno acquistatosi questo nome di <emph>elementi</emph>, che vuole dire <emph>principii propii e veri</emph>; per la quale cagione si chiamono ancora <emph>elementi</emph> le lettere e i caratteri con le quali si scrivono le cose, perchè ei restono nelle sillabe e nelle parole che si fanno di loro. Sono adunque, secondo i filosofi, tre i principii delle cose; due <emph>propii</emph>, e uno <emph>accidentale</emph>. I <emph>propii</emph> sono la <emph>materia</emph> e la <emph>forma</emph>; perchè rimangono e restono tutti a due nella cosa fatta; ed uno <emph>accidentale</emph>; e questo è la <emph>privazione</emph>, perchè ella si parte e va via. E le cose si fanno, perchè una forma è introdotta dai cieli e dagli agenti propii, o solamente dai cieli, in una materia ove ella non era prima, la quale materia si lascia spogliare da 'l tempo, e dai medesimi moti de' cieli, di quella <add resp="ed">[forma]</add> ch'ella aveva prima; perchè così com' ella è per sua natura priva di tutte, così le desidera ancor così parimente tutte, per il che ella è ancor chiamata da' filosofi <emph>principio della trasmutazione</emph>; e questo dicono ch'è il propio ofizio della privazione, e non di fare e constituire le cose. In questo modo si fanno le trasmutazioni naturali ed essenziali delle cose, mediante le quali elle si trasmutono l'una natura in quella dell'altra, e non accidentalmente, come il farsi di bianco rosso, o di caldo freddo; <emph>accidentalmente</emph>, cioè non si trasmutando di sustanza, ma solamente di qualità. Fatto per fondamento della intenzione nostra questo discorso, fa or di mestieri, a voler darle fine, che noi veggiamo queste trasmutazioni, che il Poeta cita di Sabello e di Nasidio, e di Cadmo e d'Aretusa, che scrivono Lucano e Ovidio, che trasmutazioni elle sieno, e come e con che termini elle sieno espresse e descritte da loro; e dipoi queste che scrive il Poeta, e come elle sieno similmente descritte e narrate da lui; e dipoi si vedrà apertamente quel che noi diciamo esser la verità: laonde il Poeta nostro verrà, non solamente scusato dello essersi lodato, ma commendato e approvato, che tutto quel ch'egli ha detto sia ben detto. Scrive Lucano nella sua <title>Farsalia</title>, e se io ben mi ricordo nel nono libro, che passato Catone col suo esercito per la Libia, trovò in quella parte, ch'è chiamata <emph>arenosa</emph> e diserta, una moltitudine di serpenti di varie e varie sorti, ma quasi tutti velenosi e pestiferi, dai quali ei racconta che <add resp="ed">[furono]</add> morsi e ammazzati molti de' suoi soldati. E infra gli altri ei racconta di due, uno chiamato Sabello e l'altro Nasidio, che l'uno, cioè Sabello, essendo morso da uno serpente piccolissimo, chiamato <foreign lang="lat">Seps</foreign>, cominciò la pelle e la carne a andar via, e lasciar scoperti i nervi, e dipoi l'ossa, le quali si strussero ancora elleno dipoi in manco tempo, dice il testo, che non fa la neve a' venti caldissimi meridionali; laonde maravigliatosi di tal cosa si volge a detta serpe, e dice:
<quote rend="block"><lg><l>Fra le rie pesti della Libia il vanto</l>
<l>Sola ten porti; perchè tutte l'alma</l>
<l>Tolgon, tu il corpo toi con l'alma insieme:</l></lg></quote>
e d'uno altro, chiamato Nasidio, medesimamente soldato Catoniano, che essendo morso ancora egli da un'altra serpe, chiamata <foreign lang="lat">Prester</foreign>, cominciò subitamente a enfiare, ed enfiò tanto ch'ei fece crepar l'arme ch'egli aveva indosso; e diventò, perdendo ogni sembianza di uomo, come uno otro gonfiato senza figura o distinzione alcuna. Vedute le trasmutazioni che il Poeta dice di Sabello e di Nasidio scritte da Lucano, fa di mestiero che noi consideriamo ora quelle di Cadmo e di Aretusa, che egli medesimamente dice che scrive Ovidio. Per il che fare è da sapere, incominciandosi da la prima, come Ovidio scrive nel quarto libro della sua <title>Metamorfosi</title>, che pregando Cadmo gli Dei, che in vendetta del serpente ch'egli aveva morto, e seminati i suoi denti nella edificazione di Tebe, che lo trasmutassino in serpente, dice che fu subitamente disteso in uno lungo ventre di serpente, e che si sentì di subito nascere sopra la pelle di già indurata le squame, e variare il corpo di macchie e cerulee e nere, e cadendo col petto sopra la terra supino, ridursi le due gambe in una coda. Laonde incominciando a piangere, e chiamar la moglie per dirle che lo toccassi almanco quel poco che restava in lui di uomo, e così ancora un poco le mani in mentre ch'elle erono mani, e ch'egli non era ancor diventato tutto serpente, dice che la lingua se gli fèsse subitamente in due parti, e non potette più parlare. Similmente racconta ancor dipoi nel quinto libro, come volendo Alfeo fiume tor la virginità ad Aretusa, ninfa di Diana, che si era ita a bagnare nelle sue acque, e raccomandandosi ella a Diana che non le lasciassi far forza, dice che fu subitamente ricoperta e circundata da una nugola; dentro a la quale ella si sentì, così racchiusa, bagnare il corpo di uno frigidissimo sudore, e cadere da tutte le membra e insino dai capelli gocciole d'acqua; onde ella diventò e si mutò in un fonte d'acqua. Ecco le trasmutazioni che il Poeta cita di Lucano e di Ovidio, e le parole con le quali eglino le descrivono. La qual cosa considerando il Poeta, e parendogli di descrivere di maniera le sue, ch'ei non abbia da portare loro invidia, dice (come voi vedete) ch'ei taccino, e venghino a udire quel che ora <emph>si scocca</emph>, cioè quello che manda fuori del suo arco, parlando metaforicamente, lo ingegno e l'arte sua. E per essere meglio inteso, e far capace ognuno di questa sua fantasia, mostrando loro che quel ch'ei dice non è senza ragione, e che la lode ch'ei si dà, egli se la dà meritamente, ei soggiugne:
<quote rend="block"><lg><l>Chè due nature mai a fronte a fronte</l>
<l>Non trasmutò, sì che amendue le forme</l>
<l>A cambiar lor materie fosser pronte;</l></lg></quote>
dimostrando primieramente che Ovidio non trasmutò e convertì mai due nature diverse <emph>a fronte a fronte</emph>, cioè in faccia e al dirimpetto l'una de l'altra, cioè ch'ei non fece mai Ovidio che uno serpente diventassi Cadmo, e Cadmo uno serpente, nè che l'acqua diventassi una donna, nè una donna acqua, a fronte l'uno dell'altro, come fa il Poeta nostro che uno uomo, il quale egli finge che fussi messer Buoso Abati, diventassi uno serpente, e uno serpente nel medesimo tempo si convertissi in uno uomo a rincontrogli, il quale ei finge che fussi messer Francesco Guercio Cavalcanti. Laonde dice che le loro forme <emph>sustanziali</emph> (chè così si ha intendere, fingendo egli che cotali trasmutazioni fussero <emph>naturali</emph>, e non <emph>accidentali</emph>, come quella di messer Agnolo Brunelleschi; onde disse ch'ei non pareva nè serpente nè uomo, ma un composto, nel quale si scorgeva la sembianza de l'uno e de l'altro) fussero <emph>pronte</emph>, cioè disposte, <emph>a cambiar loro materie</emph>, cioè ciascuna il suo subbietto in quello de l'altro: ove descrivendo egli dette sue trasmutazioni con questi termini usati dai filosofi ne l'investigare, come io vi mostrai di sopra, come si faccino le trasmutazioni e le generazioni naturali, egli non viene a dare solo istorialmente notizia di loro, come fa Lucano delle sue, nè solo poeticamente, come fa delle sue Ovidio, ma filosoficamente, e come non hanno usato alcuno di loro. Laonde seguendo di tal descrizione maggiore utilità a' lettori per via di dottrina, egli gli è non solamente lecito il lodarsi, e massimamente svegliando egli, con tal modo di parlare, i lettori a considerare con maggior diligenza le sue parole; ma egli merita di esser commendato e lodato di avere in tal cosa superato e l'uno e l'altro, e dato ai lettori col suo scrivere maggiore scienza e maggior dottrina. <add resp="ed">[103-111]</add> Segue dipoi il Poeta, incominciando la narrazione sua:
<quote rend="block"><lg><l>Insieme si riposero a tai norme,</l>
<l>Che il serpente la coda in forca fèsse,</l>
<l>E il ferito ristrinse insieme l'orme.</l></lg>
<lg><l>Le gambe con le cosce seco stesse</l>
<l>S'appiccar sì, che in breve la giuntura</l>
<l>Non facea segno alcun che si paresse.</l></lg>
<lg><l>Togliea la coda fessa la figura</l>
<l>Che si perdeva là, e la sua pelle</l>
<l>Si facea molle, e quella di là dura.</l></lg></quote></p>
<p>Se il modo col quale il Poeta ha preposto queste sue trasmutazioni, ha superato di dottrina e d'arte quello col quale hanno preposte le loro Lucano e Ovidio, quello col quale ora egli le descrive e le racconta, supererà ancora egli, come voi vedrete, d'ordine e di bellezza medesimamente il loro; tante belle antitesi e corrispondenze lo vedrete usare nel raccontarle. Onde dice, seguitando tale narrazione, che il serpente, e il ferito e morso da lui, <emph>si riposero</emph> e aspettarono insieme, a fare tali trasmutazioni, <emph>a tai norme</emph>, cioè regole e ordine, nel trasmutarsi il serpente in uomo, e l'uomo in serpente. Chè il serpente incominciandosi da la coda, la fèsse <emph>in forca</emph>, cioè in due rami, perchè se ne fece due gambe umane; e il ferito a rincontro <emph>ristrinse insieme l'orme</emph> e le piante (pigliando lo effetto per la causa), di sorte che e le gambe e le cosce si appiccarono sì e in tal modo insieme, che la giuntura e l'appiccatura non faceva segno alcuno che <emph>si paressi</emph> e si scorgessi. E fatto questo, la coda del serpente, fessa in due rami, toglieva e pigliava in sè stessa la figura <emph>che si perdeva</emph> e andava mancando nelle gambe di Buoso che si appiccavano e univano per diventare coda, perchè diventavano gambe di uomo. E <emph>la sua pelle</emph>, cioè del serpente, che ordinariamente è ruvida e aspra per essere scagliosa, si faceva <emph>molle</emph>, cioè dilicata e morbida, come è ordinariamente la pelle dell'uomo; <emph>e quella di là dura</emph>, cioè: e quella di Buoso diventava per il contrario aspra e ruvida, come è naturalmente quella della serpe.
<quote rend="block"><lg><l>Io vidi entrar le braccia per l'ascelle,</l>
<l>E i due piè della fiera, ch'eran corti,</l>
<l>Tanto allungar, quanto accorciavan quelle.</l></lg>
<lg><l>Poscia li piè dirieto, insieme attorti,</l>
<l>Diventaron lo membro che l'uom cela,</l>
<l>E il misero del suo ne avea due porti.</l></lg>
<lg><l>Mentre che il fumo l'uno e l'altro vela</l>
<l>Di color nuovo, e genera il pel suso</l>
<l>Per l'una parte, e per l'altra il dipela,</l></lg>
<lg><l>L'un si levò, e l'altro cadde giuso,</l>
<l>Non torcendo però le lucerne empie,</l>
<l>Sotto le quai ciascun cambiava muso.</l></lg></quote>
<add resp="ed">[112-123]</add> Avendo il Poeta descritto il modo come si era trasmutato messer Buoso da l'anche in giuso in serpente, e tutta quella parte del serpente che corrispondeva a quella in uomo, seguita ora di descrivere come si trasmutasse a ciascuno il torso e il ventre e le braccia; il che è fatto da lui non punto con manco ordine, che il restante. Onde dice, incominciandosi da le braccia de l'uomo, che le vide rientrare indentro nel petto <emph>per l'ascelle</emph>, cioè per quelle concavità che sono sotto le braccia, e dove ei pare ch'elle eschino e sieno congiunte con le spalle; e che da l'altra parte i due piedi <emph>della fiera</emph>, cioè del serpente, i quali erono corti per braccia di uomo, allungarsi tanto quanto quelle si accorciavano. Ove voi avete a notare, che in tutte queste corrispondenze vanno sempre due clausule sotto uno verbo medesimo; e questo è quello <emph>Io vidi</emph>, ch'ei pose in principio; il qual modo del parlare, se voi lo notate bene, fa molto breve e vaga l'orazione. E dopo questa trasmutazione delle braccia ei viene a quella de' piedi di dietro del serpente nel membro della vergogna de l'uomo e di quel de l'uomo, chiamato da lui <emph>il membro che l'uomo cela</emph>, ne' piedi del serpente. Ove, avanti che noi passiamo più oltre, è da notare che il portare celato e coperto cotal membro ebbe origine, secondo che si cava da le sacre lettere, da Adamo primo padre nostro; del quale si legge nel <title>Genesi</title>, come subito ch'egli ebbe mangiato del pomo vietatogli da Dio, se gli apersero gli occhi, e conobbe com' egli era ignudo; onde prese alcune foglie di fico e si coperse. Dove gli espositori dicono che ciò gli avvenne, perchè avendo perduto per tal peccato la iustizia originale, cominciò a sentire la rebellione della carne, e il combattimento di quella contro a lo spirito. Laonde chiamandolo Dio, e domandandolo dov'egli era, e per quello ch'ei si era nascosto, rispose: perchè io sono ignudo. Al che Dio gli rispose: e chi ti ha dimostro che tu sei ignudo, se non lo aver mangiato del pome che io ti aveva proibito? per il che tu senti la tentazione e la repugnanza della carne contro a lo spirito; onde non reputi più ch'ei ti sia onesto lo stare ignudo, come tu facevi prima, mentre che tu eri vestito della iustizia originale, che non lasciava surgere e nascere in te appetito alcuno che fusse contro al volere della ragione. E da questo dicono le sacre lettere, ch'ebbe origine il portare cotal membro celato. Con la quale verità conforma e conviene grandemente l'opinione di quel filosofo, il quale teneva che nè il cuore nè il membro nostro della generazione fussino veramente membra nostre propie. E la ragione ch'egli ne adduceva era, ch'ei diceva che nè l'uno nè l'altro obbediva, come fanno tutte l'altre membra, a la volontà nostra, se non tanto quanto pareva a loro. Con ciò sia cosa che il membro che l'uomo cela si muova spessissime volte nelle cose veneree dove lo guida la parte nostra concupiscibile, e il cuore nelle paure e nello ardire dove lo guida la irascibile, contro a quel che comanda la volontà nostra; il che non fa alcuno altro de' membri nostri. Di questo membro dice adunque il testo, che in cotal trasmutazione <emph>il misero</emph>, cioè l'uomo, aveva già <emph>porti</emph> e fatti due piedi di serpente; e de' due piedi del serpente, ch'erono attorti e avvolti insieme, dice che si fece quel de l'uomo. E in questo mentre, volando il fumo che usciva della bocca del serpente, e quello che usciva del bellico di messer Buoso trafitto e ferito; e ricoprendo l'uno e l'altro di nuovo colore, perchè il serpente pigliava colore di uomo, e l'uomo di serpente; e generava di più <emph>il pel suso per una parte</emph>, cioè su per il serpente che diventava piloso, come sono gli uomini; <emph>e per l'altra dipela</emph>, cioè su per Buoso che diventava serpente; l'uno, e questo fu il serpente, <emph>si levò</emph>, cioè si rizzò in piedi, chè prima stava col corpo per terra, e l'altro, cioè Buoso, che stava prima ritto come stanno gli uomini, diventato sino a quivi serpente, <emph>cadde giuso</emph> in terra col corpo, come stanno le serpe, essendogli mancati i piedi, che si erano trasmutati già, come si disse di sopra, in coda; non torcendo però, ancora che l'uno cadessi e l'altro si rizzassi, <emph>le lucerne empie</emph>, perchè non restavano però di ragguardarsi l'uno l'altro fisamente; chiamando gli occhi <emph>lucerne</emph> metaforicamente, ed <emph>empie</emph>, cioè crude, perchè davano indizio della sceleratezza e della impietà de' loro animi; non essendo parte alcuna ne l'uomo, donde si cavi più indizii e più certi della qualità dell'animo, che dagli occhi, come può vedere chi vuole in quel trattato, che ha fatto de' colori di essi occhi, a' tempi nostri il Porzio, filosofo tanto celebrato; dov'ei mostra che e da la forma e da la positura e dai colori e da 'l muovergli e da molti altri accidenti che occorrono agli uomini negli occhi, si cava, da chi gli osserva, cognizione di gran parte de i loro costumi. E questa è la cagione, dice il Leonico in uno suo problema, per la quale gli amanti scrivono più degli occhi delle loro amanti, che di parte alcuna altra de' loro corpi, cioè perchè ei cavon di quegli più indizii di quel ch'elle tengono occulto nel cuore, che da nessuna altra parte della persona loro. Sotto le quali <emph>lucerne empie</emph> dice che ciascuno di loro <emph>cambiava muso</emph> e volto, cioè tramutava aspetto e presenza nel modo ch'ei descrive, dicendo:
<quote rend="block"><lg><l>Quel che era ritto il trasse in ver le tempie,</l>
<l>E di troppa materia che in là venne</l>
<l>Uscir l'orecchie delle gote scempie:</l></lg>
<lg><l>Ciò che non corse indietro e si ritenne</l>
<l>Di quel soverchio fè naso la faccia,</l>
<l>E le labbra ingrossò quanto convenne.</l></lg>
<lg><l>Quel che giaceva il muso innanzi caccia,</l>
<l>E gli orecchi ritira per la testa,</l>
<l>Come face le corna la lumaccia:</l></lg>
<lg><l>E la lingua, che aveva unita e presta</l>
<l>Prima a parlar, si fende, e la forcuta</l>
<l>Nello altro si richiude, e il fumo resta.</l></lg></quote></p>
<p><add resp="ed">[124-135]</add> Io non credo ch'ei sia possibile raccontar con più bello ordine e più verisimile questa trasmutazione del muso del serpente in faccia d'uomo, e della faccia di messer Buoso in muso di serpente, che questo che usa il Poeta, se voi lo noterete bene, e considererete bene tutte le parti. Imperocchè egli s'incomincia da quel che si era trasmutato in uomo, onde si era levato suso in piede, dicendo: <emph>quel ch'era ritto</emph>, sì nel modo che voi avete inteso, <emph>trasse</emph> e ritirò il suo inverso le tempie stiacciandolo; per ciò che ei bisognava, a volere ch'ei diventassi faccia umana, farlo, di aguzzato ch'egli era, essendo muso di serpente, piano e stiacciato, e di <emph>troppa materia</emph> che <emph>di là</emph>, cioè da la lunghezza sua, venne e si condusse nelle tempie, <emph>usciro</emph> e venner fuori le orecchie, che al serpente non escono del capo, e a l'uomo sì. E queste orecchie dice che uscirono <emph>delle gote scempie</emph>, cioè che si scempiarono e sdoppiarono, uscendone dette orecchie. E <emph>ciò che non corse indietro</emph>, cioè: e tutta quella parte di detto muso, che non corse indietro, ma <emph>si ritenne</emph> e si restò dov'ella era, <emph>fè naso la faccia</emph>, cioè: la faccia se ne servì a fare naso, e di più a ingrossare le labbra quanto convenne e fe' di mestieri a viso umano. E così avendo ragionato fino a qui come il muso del serpente si mutassi in volto di uomo, ragiona ora di quel de l'uomo, raccontando com'ei diventassi muso di serpente. E dove del serpente ei disse, perchè era prima uomo, <emph>quel ch'era ritto</emph>, ei dice ora di messer Buoso, perchè era caduto in terra, <emph>quel che giacea</emph>; il muso <emph>inanzi caccia</emph>, cioè lo spinge e fa aguzzo, perchè era prima schiacciato, essendo viso umano: e ritira le orecchie <emph>per la testa</emph>, cioè indentro nella testa (per ciò che l'uomo ha gli orecchi fuori della testa, e le serpi no), in quel modo che nasconde le sue corna la lumaccia, quando ella si ritira, o per paura o per qualsivoglia altra cagione, nel suo guscio (avvenga che tal cosa sia molto più propia della chiocciola, nientedimanco il Poeta pone l'una per l'altra, perchè e l'una e l'altra sono di questo genere medesimo): e la lingua, la quale è ancora ella similmente parte del capo, la quale ei dice che era ne l'uomo prima <emph>unita</emph>, cioè appiccata insieme, e <emph>presta</emph>, cioè pronta ed espedita, a parlare, dice che <emph>si fèsse</emph>; non già che le serpi abbino in verità la lingua fessa in due parti, come hanno detto alcuni, ma perchè ei par così per il menarla con tanta prestezza quanto elle fanno: e <emph>la forcuta</emph>, cioè la fessa, dice che <emph>nello altro</emph>, cioè in quel ch'era serpente, si richiuse. E in questo stante dice che il fumo restò di uscire della bocca del serpente e del bellico ferito de l'uomo, perchè fu finita similmente la trasmutazione. <add resp="ed">[136-141]</add> La quale volendo ei dimostrare essere stata perfetta e reale, dice:
<quote rend="block"><lg><l>L'anima, ch'era fiera divenuta,</l>
<l>Zufolando fuggì giù per la valle,</l>
<l>E l'altra dietro a lei parlando sputa.</l></lg>
<lg><l>Poscia le volse le novelle spalle,</l>
<l>E disse a l'altro: io vo' che Buoso corra,</l>
<l>Come ho fatt'io, carpon per questo calle.</l></lg></quote></p>
<p>Se il Poeta usò, come noi dimostrammo allora, grande scienza, grande dottrina e grande arte, nel principio ch'egli cominciò a descrivere queste trasformazioni, ne l'usare termini propii, e procedere secondo l'ordine e le regole della filosolia naturale, egli non la usa, come voi vedrete, punto minore ora, procedendo secondo il medesimo ordine nel descrivere la fine di quelle, dicendo per ultima conclusione che <emph>l'anima</emph>, che di umana era divenuta <emph>fiera</emph> (cioè la serpe, nella quale si era trasformato messer Buoso), si fuggì per quella valle zufolando; e l'altra che di fiera era diventata umana, cioè messer Francesco Guercio de' Cavalcanti, che di serpente era diventato uomo, <emph>sputava parlando dietro a lei</emph>. Per più chiara intelligenzia della qual cosa voi avete a sapere, ch'ei non si ha mai cognizione perfetta e intera di cosa alcuna, se non col sapere la differenza sua specifica e propia. Con ciò sia cosa che ciascheduna cosa abbia una differenza propia e che non si ritruova <add resp="ed">[che]</add> in lei, mediante la quale ella è differente da tutte l'altre cose, ed è di quella specie ch'ella è; per la qual cagione tal differenza si chiama, come noi abbiamo detto, <emph>propia</emph> e <emph>specifica</emph>. E questa è ne l'uomo il parlare, con ciò sia cosa ch'ei non si truovi animale alcuno altro che parli, se non l'uomo; perchè, sebbene ei dicono molte parole, che sono insegnate loro, i pappagalli e le piche e alcuni altri uccelli, perch'ei non intendono quel ch'ei dicono, e non lo fanno per esprimere concetti ch'eglino abbino nella mente (per il che fare è stato dato da la natura il favellare all'uomo), quello di così fatti animali non si chiama <emph>parlare</emph> o <emph>favellare</emph>, ma imitazione di suono. E la differenza specifica e propia della serpe è <emph>zufolare</emph> e fischiare; e lo dimostra Ovidio in quella <title>Elegia</title> ch'egli fa di Filomena, dove raccontando egli le differenze propie di molti animali, dice della serpe: <foreign lang="lat">Ecce venenosus serpendo sibilat anguis;</foreign> ma molto più chiaramente nella sua <title>Metamorfosi</title>, quando ei dice di Cadmo, ch'essendo trasmutatosi in serpe, <foreign lang="lat">Sibilat; hanc illi vocem natura reliquit</foreign>. Per la qual cagione dicendo egli, tornando al testo, di messer Buoso, che si era mutato in serpente, ch'ei fuggì via per quella <emph>valle</emph>, cioè pel fondo di quella bolgia, <emph>zufolando</emph> e fischiando; e di messer Francesco Guercio, che di serpente si era trasmutato in uomo, che gli <emph>sputava parlando dietro</emph>, cioè gli sputava parole dietro, che vuol dire parlare (chè così si usa dire alcuna volta nella nostra lingua), egli viene a dimostrare che le dette trasformazioni di uomo in serpe, e di serpe in uomo, furono sustanziali e naturali, e non apparenti e accidentali. Dopo la qual cosa ei soggiugne e dice che messer Francesco Guercio, dopo lo avere <emph>sputato parlando</emph>, cioè favellato, come è natura de l'uomo, volse le reni a la serpe, lasciandola andare al suo cammino (le quali reni egli chiama <emph>novelle spalle</emph>, per esser novamente fatte), e disse a l'altro, cioè a messer Puccio ch'era restato quivi: io voglio che Buoso, morso e avvelenato da me, e per tal cagione trasmutatosi in serpente, corra <emph>carponi</emph>, cioè con le mani e co' piedi per terra a guisa di bestia di quattro piedi, <emph>per questo calle</emph>, cioè pel fondo di questa bolgia, <emph>come ho fatto io</emph>, mentre che io sono stato serpente. Dove il Giambullari, e per queste parole, e per alcuni altri indizii ch'ei cava da quel Comentatore contemporaneo del Poeta, <add resp="ed">[dice]</add> che questa trasmutazione non è finta dal Poeta a caso, ma ch'ella è istoria vera, colorata poeticamente da lui; con ciò sia cosa che le persuasioni e lo esempio di messer Francesco Guercio Cavalcanti fussero quelle che inducessero messer Buoso a diventar ladro. E perchè esso messer Francesco, nel considerare dipoi a lungo andare la bruttezza di tal peccato, si spiccò totalmente da quello, e messer Buoso seguitò, ei finge che messer Buoso, morso da lui, si convertissi in serpente e andassisene <emph>zufolando</emph>, cioè vivendo come fiera, per quella valle di Malebolge, che per esser di figura circulare non si truova in lei fine; ed egli ritornassi uomo, e si rizzassi in piede a rivedere il cielo, come è propio de l'uomo; onde disse Ovidio:
<quote lang="lat" rend="block"><l>Os hominum sublime dedit, caelumque videri</l>
<l>Iussit, et erectos ad sidera tollere vultus.</l></quote>
<add resp="ed">[142-151]</add> E così avendo egli finito di descrivere cotali trasmutazioni, egli pone ultimamente fine a questo capitolo, dicendo:
<quote rend="block"><lg><l>Così vidi io la settima zavorra</l>
<l>Mutare e tramutar; ma qui mi scusi</l>
<l>La novità, se fior la lingua abborra.</l></lg>
<lg><l>Ed avvegna che gli occhi miei confusi</l>
<l>Fussero alquanto, e l'animo smagato,</l>
<l>Non poter quei fuggirsi tanto chiusi,</l></lg>
<lg><l>Che io non vedessi ben Puccio Sciancato:</l>
<l>Ed era quel che sol de' tre compagni,</l>
<l>Che venner prima, non era mutato;</l></lg>
<lg><l>L'altro era quel che tu, Gaville, piagni.</l></lg></quote></p>
<p>Volendo oramai, come io vi ho detto, il Poeta por fine a questo capitolo, fa per ultimo, come è uffizio di buon retorico, una conclusione e uno epilogo di quel ch'egli ha trattato, dicendo: <emph>Così</emph>, cioè e in questa maniera che i' ho detto, vidi io <emph>mutare e trasmutare</emph> uomini in cenere, e poi ritornare in uomini, come Vanni Fucci, o in una terza spezie, che non è nè uomo nè serpente, come messer Agnolo Brunelleschi, o di uomo in serpente e di serpente in uomo, come messer Buoso Abati e messer Francesco Guercio Cavalcanti, <emph>la settima zavorra</emph>, cioè gli spiriti che sono in questa settima bolgia; i quali ei chiama <emph>zavorra</emph>, perchè ei sono il ripieno del fondo di questa settima bolgia, e perchè la zavorra di che si riempiono le navi, è sempre qualche mercanzia, della quale non è fatto mai troppa stima, e i ladri sono sempre in obrobio a ciascuno. E dipoi, perch'ei non gli pareva avere trattato questa materia con parole o stile che avessi a dilettare, egli ne fa scusa, mostrando tal cosa essere proceduta da la novità della materia, della quale non era più stato scritto sino allora da persona; per ciò che voi non troverrete poeta alcuno, inanzi a Dante, che abbia scritto nella nostra lingua d'altro che di cose amorose. Onde dice: e se la lingua mia pare che ne l'aver trattato tal cosa <emph>aborra</emph> e fugga <emph>fiori</emph>, cioè le parole leggiadre e i modi vaghi di dire, scusimi <emph>la novità</emph>, cioè la materia della quale non ha più usato sino a qui di trattare la lingua nostra; onde non essendo in uso que' termini, co' quali mi è stato forza esprimerla, appariscono a' nostri orecchi non manco strani che disusati. E ultimamente, perch'ei non aveva mai nominati insino a qui espressamente messer Puccio Galigai, e messer Francesco Guercio Cavalcanti, egli, per non lasciare dubbio alcuno ne' lettori, gli nomina dicendo: e avvenga che gli occhi miei fussero confusi e alterati per la compassione delle cose vedute, e che l'animo mio fusse alquanto <emph>smagato</emph> (per isvagato, cioè smarrito), quei, cioè Puccio e il Guercio, non potero fuggirsi pel fondo di quella bolgia <emph>tanto chiusi</emph> e copertamente, che io non vedessi bene e scorgessi apertamente Puccio <emph>Sciancato</emph>, cioè, come noi dicemmo di sopra, disovolato, chiamandosi così nella lingua nostra quegli che zoppicono per difetto delle anche, e non delle gambe. Ed era Puccio quello del numero de' tre compagni, venuti dianzi sotto noi, che non era mutato, cioè non aveva cambiato forma; perchè de' tre ch'ei furono, cioè messer Agnolo Brunelleschi, messer Buoso Abati e messer Puccio del Galigaio, messer Agnolo si mescolò col serpente, e si trasmutò in quella figura monstruosa, la quale ei disse che non era <emph>nè uno nè due</emph>; messer Buoso diventò serpente; e messer Puccio si restò nello essere suo. E l'altro, che di serpente diventò uomo, <emph>era quel che tu, Gaville, piagni</emph>; e questo fu messer Francesco Guercio Cavalcanti, che fu ammazzato da gli uomini di Gaville, villa del nostro contado; per il che furon dipoi morti, per farne vendetta, dai Cavalcanti molti uomini della detta villa. Laonde apostrofando a detta villa, per descriverlo, il Poeta le dice: egli era quello, per il quale tu, o Gaville, <emph>piangi</emph>; non per bene che tu gli volessi, ma per cagione di tanti de' tuoi uomini, che furono morti per vendetta sua. E qui egli pone ultimamente fine al capitolo.</p></div3></div2>
<div2 type="parte" n="CANTO XXVI">
<div3 type="capitolo"><head>FRAMMENTI</head>
<argument><p>CAPITOLO XXVI DELLO INFERNO DI DANTE <add resp="ed">[vv 1-12]</add></p></argument>
<p><quote rend="block"><lg><l>Godi, Firenze, poi che sei sì grande,</l>
<l>Che per mare e per terra batti l'ali,</l>
<l>E ne l'Inferno il tuo nome si spande.</l></lg>
<lg><l>Tra gli ladron trovai cinque cotali</l>
<l>Tuoi cittadini; onde mi vien vergogna,</l>
<l>E tu in grande onoranza non ne sali.</l></lg>
<lg><l>Ma se presso a mattina il ver si sogna,</l>
<l>Tu sentirai di qua da picciol tempo</l>
<l>Di quel che Prato, non ch'altri, ti agogna.</l></lg>
<lg><l>E se già fusse, non saria per tempo;</l>
<l>Così fussi ei, da che pure esser dee;</l>
<l>Chè più m'aggraverà com' più m'attempo.</l></lg></quote></p>
<p>Descrive in questo capitolo il Poeta com'ei passarono da la settima bolgia a la ottava; nella quale ei mette che sieno puniti i falsi consiglieri, cioè quegli che avendo avuti da Dio più talenti che gli altri d'ingegno e di sapere, dov'ei doverrebbono cercare di guadagnare con essi e multiplicargli col consigliare e giovare al prossimo loro, essendo infra le opere della misericordia spirituali consigliare quei che non sanno, per il contrario gli offendono e nuocono loro, consigliandoli malamente e non per ignoranza e per non sapere, ma per malizia e fraudolentemente per qualche loro utile o comodo propio; peccato molto grave e dirittamente contro a la carità cristiana. Ma innanzi ch'ei cominci a trattare come ei movessero il passo, stomacato il Poeta di aver trovati questi cinque cavalieri fiorentini nello Inferno tra i ladri, egli volge (come voi vedete), apostrofando, le sue parole a la città di Firenze, e dicele ironicamente e a sua confusione quello che voi vedete, come quello a 'l quale dispiacevono tanto i costumi e i modi del vivere che si ritrovavano in Firenze a' tempi suoi, ch'egli non solamente gli riprese e qui e in molti altri luoghi delle sue opere, ma ei disse due volte in quella epistola ch'ei mandò al Gran Cane, Signore di Verona, quando egli gli mandò questa opera, così di sè: <foreign lang="lat">Dantes Alagherius, Florentinus patria, sed non moribus</foreign>. Della qual cosa egli è stato biasimato da alcuni suoi calunniatori, chiamandolo satirico, e dicendo ch'ei fu troppo appassionato, e ch'ei non doveva mai far tal cosa così publicamente contro a la sua patria e a' suoi cittadini. A la qual cosa considerando io come, avendolo io preso a esporre, mi si appartiene ancor difenderlo, ovunche io possa, dai morsi che gli sono dati, dico ch'ei son rari quegli uomini che sappino tenere in tal maniera la parte loro sensitiva e priva di ragione sotto la intellettiva e capace di ragione, ch'ei non eschino qualche volta, traviati da lo appetito sensitivo e concupiscibile, di quella linea della mediocrità, posta fra il poco e il troppo, nella quale tengono i Morali che consiste la virtù (onde fu detto da loro, per una degnità e per una massima approvata universalmente da ogni buono giudizio: <foreign lang="lat">omnis virtus in mediocritate consistit</foreign>), e massimamente in quegli affetti e in quelle passioni, ove altrui è naturalmente, più ch'ei non è nelle altre, inclinato da la temperatura della complessione; la quale può tanto universalmente negli uomini, che Galeno dice che i costumi dello animo seguitono il più delle volte la temperatura del corpo. Dante, il poeta nostro, non è dubbio alcuno, che com'egli ebbe da la natura le potenze della parte sua intellettiva (come sono lo ingegno, il discorso e il iudicio) molto perfette e molto grandi, così ancor similmente le passioni e gli affetti della parte sua sensitiva medesimamente da la natura alquanto gagliardi ed efficaci. Laonde com' egli pigliava smisuratamente contento nelle cose che gli piacevano, e massimamente nelle speculazioni; del che rendono testimonianza e questa e le altre opere ch'egli compose; così pigliava ancor medesimamente gran discontento, e si turbava oltre a modo, di quelle che gli dispiacevono, e particularmente de' vizii, com'egli dimostra chiaramente in tutte le sue opere. Laonde chi considererà ch'ei si debbe pure concedere, come si usa dire vulgarmente, e perdonare qualcosa a la natura, conoscerà ch'ei non merita però di esser tanto reputato satirico e appassionato, come costoro fanno; atteso che a' tempi suoi erono, secondo che si ritrae da la vita sua scritta da messer Lionardo d'Arezzo e da Giovanni Villani nello ottavo libro delle sue istorie, molti e molti cittadini tanto ingiusti e partigiani e malvagi, che Firenze meritava più tosto d'esser chiamata una congregazione di malfattori, che una congregazione di cittadini.</p></div3>
<div3 type="capitolo"><head>II</head>
<argument><p>CAPITOLO XXVI DELLO INFERNO DI DANTE</p></argument>
<p><quote rend="block"><lg><l>Godi, Firenze, poi che sei sì grande,</l>
<l>Che per mare e per terra batti l'ali</l>
<l>E ne l'Inferno il tuo nome si spande, ecc.</l></lg></quote></p>
<p>Rari son quegli uomini, che sappino o possino celare quegli affetti e quelle passioni, a le quali ei son naturalmente inclinati e disposti più che a le altre, di maniera che, quando ei son alterati e assaltati da loro, ei non ne dimostrin qualche segno, e non ne dieno qualche indizio di fuori, o con parole o con sembianti o con qualche altro segno. E questo nasce perchè tali affetti, che son fondati per lo più nella parte nostra concupiscibile e nella irascibile, prendono il valore e la forza o più o manco da la qualità della complessione de' corpi; onde non è in potenza nostra resistere a i lor primi moti, seguitando i costumi de l'animo, secondo che scrive Galeno, per lo più la temperatura del corpo. E di tal cosa voi ne avete lo esempio di quel filosofo stoico, che seguitando per tutto e in tutto il suo dogma, predicava tutto il giorno che l'uomo non doveva nè allegrarsi nè attristarsi nè temere di cosa alcuna, ma sopportare ogni cosa con la medesima equità e sincerità d'animo. E nientedimanco trovandosi poi, navicando in mare, in una fortuna grandissima e pericolosissima, diventò oltre a modo pallido per il timore e per la paura di tal pericolo. Della qual cosa non gli fu, mentre che tal fortuna durò, detto cosa alcuna; perchè tutti, impauriti di lei, attendevano chi a gridare e chiamar soccorso, chi a far voti, e chi a una cosa e chi a un'altra. Ma passata dipoi tal fortuna, e sbeffandolo quei marinari con dirgli ch'egli, che andava predicando la fortezza e intrepidità de l'animo con le parole, aveva dipoi avuto e dimostro maggior paura e maggior timore ne' fatti, ei rispose loro che quel timore o paura, ch'ei pareva aver lor conosciuta in lui mediante il diventar pallido nel volto, non gli era penetrata dentro a l'animo; e s'ei ne volevano esser certi, che avvertissero che non aveva mai gridato nè chiamato soccorso nè fatto voto alcun, come avevan fatto eglino, ma si era stato quieto e nella medesima tranquillità d'animo ch'egli era nella bonaccia; e s'egli era nientedimanco impallidito, mediante il sangue che in quella paura della vita era stato pinto dalla natura al cuore, ch'è il fonte di quella, per soccorrerlo, non era stato in podestà sua il ritenerlo, non essendo in podestà nostra resistere, almanco nel principio, se non dipoi nel proceder, seguitando i moti e i travagli che nascono e hanno origine da la temperatura del corpo, ch'ei non apparischino e dien qualche segno fuor di loro, essendo il manifestargli e lo sfogarsi gran parte di alleggerimento e di scarico di tali affetti e di tali passioni. Non è adunque maraviglia, ascoltatori ingegnosissimi, se avendo trovato il nostro Poeta, come voi sentiste nel capitolo passato, nella bolgia de' ladri cinque cittadini fiorentini, nobilissimi, e la maggior parte cavalieri, ed essendogli paruta tal cosa bruttissima, s'egli si mosse a tanta indegnazione, e contro a di loro, per i lor mali costumi, e contro a la città di Firenze, campo che aveva prodotto così maligni e nocivi frutti, che non potendo (rivolgendosi tal cosa, nel partirsi da loro, nell'animo) tenere di sfogarsi alquanto mandandola fuora, egli si volse con una apostrofe tanto villana, per la profonda e mordace ironia che si scorge in quella, a la città di Firenze; e incominciando quest'altro capitolo, le disse ironicamente:
<quote rend="block"><lg><l>Godi, Firenze, poi che sei sì grande,</l>
<l>Che per mare e per terra batti l'ali,</l>
<l>E per lo Inferno il tuo nome si spande.</l></lg>
<lg><l>Tra gli ladron trovai cinque cotali</l>
<l>Tuoi cittadini, onde mi vien vergogna,</l>
<l>E tu in grande onoranza non ne sali.</l></lg>
<lg><l>Ma se presso a mattina il ver si sogna,</l>
<l>Tu sentirai di qua da picciol tempo</l>
<l>Di quel che Prato, non ch'altri, t'agogna.</l></lg>
<lg><l>E so già fusse, non saria per tempo:</l>
<l>Così fusse ei, da che pure esser dee!</l>
<l>Chè più m'aggraverà, com' più m'attempo.</l></lg></quote></p></div3></div2></div1>
<div1 type="sezione" n="Lettura decima sul canto XVI del Purgatorio"><head>LETTURA DECIMA SOPRA UN LUOGO DEL XVI CANTO DEL PURGATORIO FATTA ALL'ACCADEMIA FIORENTINA NEI CONSOLATI DI FRANCESCO GUIDETTI E DI CARLO LENZONI MDXXXXIII</head>
<div2 type="dedica" n="Dedica">
<opener><salute>GIOVAMBATTISTA GELLI ACCADEMICO FIORENTINO AL MOLTO ONORANDO CARLO LENZONI AMICISSIMO SUO</salute></opener>
<p>Considerando meco medesimo, Carlo mio onorando, come le vere e amichevoli esortazioni vostre non solamente mi persuasero a leggere pubblicamente nella onoratissima Accademia nostra, ma a essere ancora il primo che in sì nobile esercizio, dopo i santissimi e dottissimi nostri vecchi messer Francesco Verini e Andrea Dazzi, si esponessi al giudizio dello universale senza aver in ciò mai fatto pruova nessuna; e conoscendo manifestamente che tutto quello che io n'ho acquistato (che non è poco a me, per poco ch'egli sia, e più per la benignità degli uditori, che per i meriti miei) depende principalmente da voi, che mi stimolaste e deste animo a tanta impresa; oltre a che voi mi avete sempre difeso dalle calunnie; ho giudicato conveniente, anzi più tosto debito mio, dovendo pur mandar fuori a satisfazione di qualche amico alcune delle mie lezioni, farne parte specialmente a voi, come ad amico singularissimo, e come a persona che giustamente la meriti per la cagione allegata e per la innata bontà dello animo vostro. A voi dunque dedico queste tre lezioni, che per la maggior parte nel vostro Consolato vennero a luce. E vi prego le accettiate con quello amore che io ve le indirizzo, per una verissima testimonianza di quella vera, pura e semplice amicizia, che già tanto tempo dura tra noi. E se voi sentiste per avventura che qualche uno le biasimasse, piacciavi per difesa comune dir solamente a quelli tali, che prima discretamente considerino quale sia la profession mia, e poi giudichino a modo loro. Perchè io, come persona occupata in esercizio diversissimo da le lettere, non ho forse fatto poco a conducermi pure dove io mi truovo. Vivete felicemente, e ricordatevi del vostro Gello. In Firenze, a dì 3 febraro 1548.</p></div2>
<div2 type="parte" n="CANTO XVI">
<div3 type="capitolo"><head>LEZIONE PRIMA <add resp="ed">[vv. 85-93]</add></head>
<p>Tutte le cose che si truovano in questo universo, così le inanimate come quelle che hanno l'anima, desiderano naturalmente la loro perfezione: e oltre a questo, spinte da providenza di propria natura, con ogni loro studio (ciascheduna in quel modo ch'ella può) cercano sempre di quella. Gli elementi ad altro mai non tendono che ad andar a' luoghi loro, come la terra al centro e il fuoco a la sua spera; perchè quivi sono solamente perfetti. Il simile, come predominati da quegli, fanno ancora i misti. Le piante similmente mai non cercano d'altro, che di nutrirsi e augumentarsi e produrre finalmente i loro semi insieme con i frutti; perchè questa solamente è la loro naturale perfezione. Questo medesimo fanno ancora tutti gli animali, così gl'imperfetti che mancano di qualche senso, o che mancano del moto locale, come i perfetti che hanno tutti i sensi e che si possono muovere da luogo a luogo. E così fanno finalmente tutte le cose, ciascheduna dalla natura, o da altra intelligenza non errante, al suo fine indiritta. Non è adunque maraviglia, Consolo dignissimo, Accademici ingegnosissimi, e uditori nobilissimi, se lo intelletto umano, quello dico, per il quale noi siamo uomini, desidera e cerca sempre di sapere che è la perfezione sua. Imperò che non essendo egli altro che una pura potenzia simile alla materia prima, atto e disposto, ricevendo in sè tutte le forme intelligibili, a diventare tutte le cose (come quella, ricevendo tutte le forme sensibili, è atta a farsi ogni cosa), desidera egli ancora, come quella, di essere ridotto da la potenza a l'atto, e da la imperfezione a la perfezione; il che non può altrimenti fare che intendendo. Inclinalo ancora a far questo il comun desiderio, ch'egli ha insieme con tutte l'altre cose, di congiugnersi con la sua cagione e col suo principio. Il quale essendo quelle divine sustanzie, chiamate <emph>Intelligenzie</emph> (perchè solamente operano intendendo, sì come ne dichiarò bene il Poeta nostro, quando, parlando a quelle che amministrano il Cielo di Venere, disse: <emph>Voi che intendendo il terzo ciel movete</emph>), cerca di unirsi a quelle quanto egli può il più; e non potendo ciò conseguire in altro modo che intendendo, cerca sempre di intendere il più ch'egli può. La quale cosa considerando diligentissimamente il gran maestro di color che sanno, disse nel principio della sua prima <title>Filosofia</title> quella tanto famosa preposizione, che tutti gli uomini desiderano per natura di sapere e d'intendere. E ancora che gl'intelligibili siano quasi infiniti, pare che fra le altre cose egli desideri d'intendere che cosa sia anima. Io parlo de la <emph>intellettiva</emph>, per esser quella de le più nobili creature che si truovino in questo universo, e perchè avendo cognizione di quella, arà ancora cognizione della <emph>sensitiva</emph> e della <emph>vegetativa</emph>; le quali sono in quella contenute e incluse, come è il minor numero nel maggiore, sì come espressamente ne dimostrano le parole di Mosè nel <title>Genesi</title> secondo la lettera ebrea; che parlando de la creazione dello uomo, dove hanno i Latini: <foreign lang="lat">spiravit in faciem eius spiraculum vitae</foreign>, ha: <foreign lang="lat">spiraculum vitarum</foreign>, per denotare che l'uomo vive di tutte le vite, e ha tutte le operazioni appartenenti a ciascheduna anima; cioè intende come le <emph>intellettive</emph>, sente come le <emph>sensitive</emph>, e nutriscesi, cresce e genera come le <emph>vegetative</emph>. La ragione che lo muove a desiderar tanto di avere questa cognizione de l'anima, si cava da Aristotile nel XII della sua divina <title>Filosofia</title>; dov'egli dice, che chiunque conosce perfettamente un principio, conosce ancora perfettamente tutti i suoi <emph>principiati</emph>, cioè tutte quelle cose delle quali egli è principio. Onde colui che non sapesse tutte quelle cose le quali possono essere generate e prodotte dal sole, non si potrebbe dire che avesse perfetta cognizione de la natura di quello. Essendo adunque l'anima nostra quasi principio di tutte le cose, e dando quasi lo essere a tutte, chi arà perfetta cognizione di lei, arà ancora cognizione quasi di tutte l'altre cose, e conseguentemente quella certezza che si può avere di loro. Che ella sia quasi principio di tutte le cose, scientificamente parlando, e della certezza di quelle, manifestamente lo dimostra quel grande investigatore de' segreti della natura, Alberto meritamente chiamato Magno, in quel libro ch'e' fa <title>De l'uomo</title>; dove e' dimostra l'anima nostra dividersi principalmente in IIII parti, cioè <emph>Intelletto</emph>, <emph>Volontà</emph>, <emph>Senso interiore</emph>, come è fantasia o vero imaginazione, e <emph>Senso esteriore</emph>, come sono vedere e udire, e gli altri; e queste pruova essere, in un certo modo, principio di tutte le cose. Imperò che lo intelletto è principio di tutte le cose intelligibili, e che non cascano sotto la cognizione de' sensi, e della certezza della natura loro; sì come sarebbe de la sustanza, e di quella certezza che si può avere della natura sua. La volontà è principio di tutte le cose morali, e generalmente di tutte le nostre operazioni. Il senso interiore, cioè la fantasia o vero immaginazione, è principio di tutte le cose imaginate, e di tutte le cose matematiche, come sono punti, linee, superficie, triangoli, tondi e forme quadre; le quali figure, se bene non si possono già mai trovare fuori di materie sensibili, come sono metalli, legno, pietre e simili, possono pure essere imaginate e considerate da quella senza materia alcuna. E il senso <add resp="ed">[esteriore]</add> finalmente è principio di tutte le cose sensibili. Imperò che se bene sarebbono i colori, i suoni e gli odori nelle loro stesse nature, non sarebbono sotto questa considerazione di <emph>sensibili</emph>, se non fussero i <emph>sensi</emph> che gli sentissero, cioè occhi che gli vedessero e orecchie che gli udissero, e gli facessero sensibili in atto. Aggiugnesi a questo, che l'anima, come scrive Temistio, è quasi principio e fonte d'ogni moto; senza la cognizione del quale è impossibile conoscere le cose naturali. Con ciò sia cosa che altro non sia natura, che una origine o vero principio di moto in tutte quelle cose dov'ella è; il quale non resta di operare già mai intrinsecamente per insino a tanto ch'e' le conduce a la loro perfezione. Laonde, come ben può la maggior parte di voi vedere, Aristotile non pervenne a la cognizione delle cose naturali per altra via, che per quella del moto. Perchè se voi considerate bene la sua filosofia naturale, voi troverrete primieramente ne' libri <title>Della fisica</title>, ch'egli non pervenne nella cognizione della natura se non per la via del moto, e che volendo poi venire nella cognizione delle cose naturali particularmente, fu forzato a ricercar prima generalmente che cosa fusse <emph>moto</emph>; dove e' ritrovò ch'egli non era altro che un'azione o vero operazione di uno ente, cioè d'una cosa in potenza per quanto ella è in potenza, cioè una operazione d'un suggetto che ha in sè potenza a ricevere qualche perfezione, o qualche qualità ch'egli non ha, onde e' si muove per acquistarla. E questa sua operazione è dal Filosofo chiamata <emph>moto</emph>; laonde disse in altro luogo, che ogni moto è causato dal mancamento. E però ben dissero i nostri teologi, affermando Iddio essere immobile; perchè essendo il sommo e vero bene, non manca di perfezione alcuna; onde non ha bisogno di muoversi. Ritrovato ch'ebbe Aristotile così generalmente che cosa fusse moto, lo divise nelle sue spezie: le quali dice essere solamente tre, cioè moto da luogo a luogo, da lui chiamato <emph>locale</emph>; moto da farsi di maggiore o di minore quantità, chiamato <emph>di augumento</emph>; e moto di acquistare nuove qualità, come sarebbe farsi caldo, sanarsi e simili, chiamato da lui moto <emph>di alterazione</emph>. La generazione e la corruzione non furono da lui chiamate <emph>moti</emph>, ma <emph>trasmutazioni</emph>. Imperò che il <emph>moto</emph>, come abbiamo detto, è una operazione d'uno suggetto, il quale è, e muovesi per andare ad acquistare una cosa ch'egli non ha; il che, avendosi a partire da uno termine e andare a un altro, non può fare se non in spazio di tempo. E quello che si genera, non è, ma si tramuta in uno instante dal non essere a l'essere; e così quello che manca, da l'essere al non essere. E però ben disse il leggiadro nostro poeta messer Francesco Petrarca, parlando del morire: <emph>Che altro ch'un sospir breve è la morte?</emph> Divise poi ancora il <emph>moto locale</emph> in <emph>circulare</emph> e in <emph>retto</emph>; e il <emph>retto</emph>, in quello che va in su, cioè verso il cielo, e in quello che va in giù, cioè verso il centro della terra, e in quello che va verso la destra, e in quello che va verso la sinistra; chiamando <emph>destra</emph> quella parte donde negli animali ha principio il moto locale, cioè ch'è la prima a muoversi quando vogliono andare da luogo a luogo (a similitudine della quale chiamano gli astrologi l'Oriente <emph>la parte destra del cielo</emph>, perchè di quivi pare a noi che abbia principio il moto suo); e in quello ancora che va innanzi e in dietro, chiamando <emph>dinanzi</emph> quella parte dove gli animali hanno volta la faccia, e <emph>di dietro</emph> quella che le è contraria. Diviso in questa maniera il moto, col circulare (che si fa sopra una linea, la quale non ha principio nè fine, come è quella che fa il cerchio, per il che egli può essere eterno) egli ritrovò la natura de' cieli; e disse ch'eglino erano eterni, per esser di una materia diversa da questa nostra elementare, perchè non ha in sè contrarietà nè alcun'altra di queste qualità nostre; e tutto questo fece ne' libri <title>Del cielo</title>. Seguitando poi più oltre, ritrovò la natura degli elementi, col moto in su e con quello che va in giù, chiamando <emph>leggieri</emph> quegli che ascendono verso il cielo, e <emph>gravi</emph> quegli che discendono verso il centro della terra; e questo fece parte nei libri <title>Del cielo</title>, e parte in quegli <title>Della generazione e corruzione</title>.</p>
<p>Procedendo dipoi più oltre, medesimamente per la via del moto ritrovò la natura di tutte le impressioni e apparizioni che si generano nell'aria, così nella parte superiore come nella inferiore, come sono comete, fuochi, stelle cadenti, circuli intorno al sole o a la luna, archi, baleni, saette, tuoni, piogge, nevi, grandini, rugiade, brinate, nebbie e venti; e similmente di tutte quelle che si generano nel ventre della terra, come sono tremuoti, rimbombamenti, suoni di voci, muggiamenti, bagni, acque di varie sorti, rompimenti di monti e accendimenti di fuochi, come accadde a' nostri giorni nel Regno di Napoli. E questo fece ne' primi III libri <title>Delle meteore</title>, perchè nel IIII poi trattò egli di tutti i misti; e per la via del moto medesimamente ritrovò la natura loro, e com'egli erano guidati e portati da quello elemento che aveva in loro maggior predominio, sì come si vede verbigrazia ne' legni; infra i quali, alcuni, per essere a predominio aerei, stanno sopra le acque, e come vulgarmente si dice <emph>a galla</emph>; e alcuni, per essere a predominio terrestri, vanno al fondo. Donde ancora conobbe dipoi dependere le altre qualità loro, sì come è lo essere frangibile, duro, molle, liscio, ruvido e simili. Seguitò dipoi medesimamente per la via del moto, e ritrovò la natura di tutte le cose animate, e com'elle si muovono d'ogni moto, e non solamente di uno, come gli elementi e gli altri corpi che non hanno anima. E se ben pare ad alcuno, che crescendo le pietre, elle si muovino di più d'una sorte moto, sappia che questo nasce in loro per appiccamento di materia dalle parti di fuori, e non da principio alcuno intrinseco che quelle abbino dentro di loro, come le cose animate; il quale trasmutando quello ch'egli piglia per nutrirsi nella sustanzia del nutrito, lo fa crescere. Onde si parlerebbe molto più rettamente dicendo: <emph>le pietre diventano maggiori</emph>, che dicendo: <emph>elle crescono</emph>. E tutto questo fece ne' libri <title>Dell'anima</title>. Ultimamente, perchè l'intelletto nostro non si quieta per insino che e' non discende a' particulari, egli ricercò tanto mediante il moto, ch'egli ritrovò la natura di tutti gli animali, e la cagione di tutte le loro principali passioni, sì come è sentire, ricordarsi, muoversi, dormire, sognare, invecchiare, vivere lungamente o brevemente, e finalmente morire. E tutto questo fece parte ne' libri <title>De l'istoria degli animali e delle parti di quegli</title>, e parte ne' <title>Parvi naturali</title>. E così ultimamente pose fine alla sua <emph>filosofia naturale</emph>, ritrovata da lui solamente (come avete udito) per la via del moto e delle specie di quello: della maggiore parte delle quali (come noi di sopra vi dicemmo con l'autorità di Temistio) è fonte e principio l'anima. Da queste cagioni mosso, Consolo dignissimo e uditori nobilissimi, ho io oggi preso a esporvi un luogo del divinissimo nostro Dante; dove egli (come io spero mostrarvi), con non minor dottrina, ma ben forse con maggiore arte e con maggior brevità che alcuno altro scrittore che io abbia veduto già mai, ragiona e scrive della natura dell'anima; e dove voi conoscerete apertamente quanta sia la grandezza di questo poeta, molto più atta a essere con venerazione ammirata, che imitata. E ciò avviene per avere egli avuto, oltre a la cognizione delle scienzie, delle quali egli si può meritamente chiamare maestro, il lume della santissima fede, e la cognizione delle sacre e divine lettere, senza le quali non si può già mai avere perfetta cognizione dell'anima. Imperò che essendo quella (come scrive Augustino a Ieronimo) cosa divina, e che trapassa i termini della cognizione sensitiva e naturale, non si può per alcuna imagine, presa per i nostri sensi esteriori, e riservata nella memoria o nella fantasia, conoscerla già mai perfettamente, ma solo con la mente e con l'intelletto. E però tutti quegli che hanno voluto scrivere di lei solamente col lume naturale, sono caduti in infiniti errori; il che chiaramente ne dimostra la discordia che si truova infra di loro, essendo la verità solamente una. Ricercate le scuole di que' filosofi, che seguitando la cognizione sensitiva cercavano della natura di quella per il mezzo delle sue operazioni; e vedrete quanto siano varie e discosto da 'l vero le loro opinioni. Imperò che voi ne troverete alcuni, cominciandosi da que' primi e più antichi, che dicono l'anima esser fatta di que' corpicelli minuti i quali si veggiono volare ne' raggi del sole, chiamati da loro <emph>atomi</emph>, cioè senza parte e insecabili; movendosi a dir questo, per conoscere che l'anima nostra era un principio di moto, e quegli continuamente si muovono. Altri per questa medesima cagione dicevano che ella era di fuoco; con ciò sia cosa che il fuoco sia molto atto e disposto al moto. Altri considerando qualmente ella intende ogni cosa, e che lo intendere non si fa se non per una similitudine, la quale è infra colui che intende e la cosa intesa, dissero ch'ella era composta d'ogni cosa, e che col fuoco ella intendeva il fuoco, con l'aria l'aria, e con l'acqua l'acqua. Alcuni altri furono, che conoscendo che l'anima era la cagione per la quale noi sentiamo, e veggendo che quelle parti che non hanno sangue non sentono, come sono ossa, unghie, capelli e peli, dissero ch'ella era sangue. Alcuni altri furono, che veggendo come ella mancava e aveva fine in noi per il distemperamento degli umori, dissero ch'ella non era altro che la temperatura della nostra complessione. Ultimamente Aristotile, il quale molto più largamente e con maggior diligenzia che alcuno altro ne ha scritto, pare che ancora egli non sappia bene che cosa ella sia. Con ciò sia cosa che, dicendo egli che ella è una forma o vero perfezione di un corpo naturale organizzato il quale può vivere, e un principio di nutrirsi, di sentire, di muoversi e d'intendere, viene più tosto a dire le sue operazioni, che quello ch'ella sia; sì come farebbe ancora colui che, dimandato chi fosse il capitano d'uno esercito, rispondesse: quello che ordina le genti e che comanda loro. E quando e' vien pure a uno stretto, dove gli sia necessario dire in qualche modo quello ch'ella sia, dice (parlando de la <emph>intellettiva</emph>, della quale è il nostro intento sapere): <foreign lang="lat">est alterum genus animae, et de foris advenit</foreign>, quasi onestamente dicendo: io non so. E però, volendo noi avere qualche poco della perfetta cognizione di quella, lasciati tutti costoro da parte, ce ne verremo al divinissimo nostro Dante; il quale essendo illuminato del lume della santissima fede, oltre a quella cognizione delle umane lettere ch'egli aveva, parlando di quella nel Canto sedecimo del <title>Purgatorio</title>, disse così:
<quote rend="block"><lg><l>Esce di mano a lui, che la vagheggia</l>
<l>Prima che sia, a guisa di fanciulla,</l>
<l>Che ridendo e piangendo pargoleggia,</l></lg>
<lg><l>L'anima semplicetta, che sa nulla,</l>
<l>Se non che, mossa dal lieto fattore,</l>
<l>Volentier corre a ciò che la trastulla.</l></lg>
<lg><l>Di picciol bene in pria sente sapore;</l>
<l>Quivi s'inganna, e dietro ad esso corre,</l>
<l>Se guida o fren non torce il suo amore.</l></lg>
<lg><l>Però convenne legge per fren porre, ecc.</l></lg></quote></p>
<p>Volendo dimostrare Dante in questo luogo quale sia la cagione per la quale il mondo è molto più inclinato a' vizii che a le virtudi, e a seguire più tosto gli apparenti che i veri beni, introduce un Marco Lombardo, uomo in que' tempi reputato di scenzia grandissima; il quale, di ciò dimandato, dice questo dependere dalla libera volontà degli uomini, e non da cagione alcuna celeste, come si credono molti. E in questo ragionamento (perchè così gli fa a proposito) dottissimamente descrive la natura dell'anima, con dottrina certamente più tosto divina che umana; benchè oscurissimamente e con brevissime parole, ancora ch'elle siano molto proprie, sì come è costume di far sempre a questo Poeta in tutte le cose profonde e alte; credo io, perchè solamente le abbino a intendere quegli che sono capaci delle cose sottili e dotte. E tutto questo è da lui fatto in questi dieci versi. Ne' primi tre de' quali dice quale sia il principio dell'anima, e quando e come e di che nobilità ella sia creata da Dio. Ne' secondi tre dimostra la simplicità sua, e come, benchè ella non sappia cosa alcuna da natura, ma sia solamente una pura potenza a imparare, ella però è mossa da una inclinazione, che ha posto il suo Fattore in lei, a seguitare tutte quelle cose che le recano alcuno diletto. E negli ultimi quattro finalmente dimostra la cagione, per la quale (ancora ch'ella sia mossa principalmente da Dio) ella così spesso s'inganna e nello eleggere e nell'operare; donde conchiude ch'egli è stato necessario porre alcune leggi. E queste dimostra ancora come si debbino osservare; e come a' giusti la legge è quasi un lume, e agl'ingiusti un freno. E così termina poi finalmente il ragionamento suo.</p>
<p>Questo luogo, ancora che dottissimo e oscurissimo, e soma senza alcun dubbio da altri omeri che da' miei, pensando che molto utile e dilettevole vi abbia da essere, ho io preso a esporvi, con quel modo però che alle mie forze sarà possibile. E perchè la materia è molto difficile e alta, a ciò che meglio e più agevolmente m'intendiate, dividerò il mio dire in quelle tre parti che io vi ho proposte di sopra, facendone poi due o tre lezioni, come più ci tornerà comodo. E per non perdere più tempo, comincerenci dalla prima così.</p>
<p>Vuol dimostrare il nostro Poeta quale sia il principio della anima. Per intendimento della qual cosa avete voi a sapere che due sono le opinioni principali de l'anima, alle quali si possono finalmente ridurre tutte l'altre. L'una è di coloro che tengono, che l'anime fussino create da Dio insieme con tutte l'altre cose, e di poi siano di tempo in tempo mandate ne' nostri corpi; e l'altra di quegli che tengono ch'elle siano create quando il corpo è organizzato e atto a riceverle. E questa è quella ch'è vera, e ch'è tenuta dalla nostra religione, come espressamente ne dimostra il Maestro delle sentenzie nella XVII Distinzione del secondo, dicendo che Dio in uno instante medesimo, creando l'anima, la infonde nel corpo, e infondendo la crea. Que' primi che tengono che l'anime fussino create da Dio ab eterno e insieme con tutte le altre cose, credo io che fussero primieramente mossi da quelle ragioni, che adduce Aristotile ne' suoi libri <title>Del cielo</title>, volendo provare che nessuna cosa può essere eterna in futuro, che non sia ancora stata eterna per il passato; dove finalmente conchiude, che tutte le cose che hanno principio hanno fine, intendendo per <emph>principio</emph> lo essere nuovamente fatte. Perchè se bene costoro dicono che l'anime furono create da Dio, dicono ciò essere stato ab eterno, e non nuovamente fatte. E infra questi fu Platone, il quale tenendo che le anime nostre, per le ragioni da lui assegnate nel <title>Fedro</title> e in molti altri luoghi, fossero immortali ed eterne per lo avvenire, tenne similmente ch'elle fossero state eterne per il passato; e disse che Dio le aveva create insieme con tutte le altre cose, e che quando e' circuiva e girava il cielo per reggerlo e guidarlo, come quello che governa e ha providenza di ciascuna cosa, elle insieme con l'altre Intelligenze lo seguitavano; e quelle di loro solamente, le quali seguendo quello conseguivano la perfetta cognizione della verità, si rimanevano in cielo; e l'altre di mano in mano, come smarrite e confuse, cadevano ne' nostri corpi, ne' quali con lo adiuto de' sensi elle possono acquistare qualche cognizione di quella; e così ancora si viene a mantenere questo universo, ripieno e ornato della spezie umana. Questa oppenione medesima, o molto simile a questa, tenne ancora Origene, dicendo che l'anime nostre furono create insieme con gli angeli, e ch'elle sono d'una medesima spezie con quegli, e solamente differenti per certi gradi di perfezione. E questo puova così. Tutte quelle cose che hanno un fine medesimo, e sono a quello inclinate dalla natura, sono d'una spezie medesima; l'angelo e l'anima hanno un fine medesimo, e sonvi inclinati e desideranlo, e questo è la beatitudine; adunque e' sono amendue d'una spezie medesima. Furono ancora alcuni altri, che tennero similmente che le anime, se bene elle non sono d'una medesima spezie con gli angeli, fossero però create da Dio insieme con tutte l'altre cose al principio del mondo. E infra questi, secondo che recita il Maestro delle sentenzie nel luogo da noi di sopra allegato, fu già Agostino dottore santissimo. E movevansi costoro da una autorità della scrittura sacra, la quale dice che Dio si riposò il settimo giorno da tutte quelle opere ch'egli aveva fatte, cioè ch'egli cessò e mancò di creare più nuove creature. Adunque, dicono costoro, e' bisogna ch'egli creasse anime allora quando e' creò l'altre cose; con ciò sia che elle non siano prodotte e generate l'una da l'altra, come sono l'altre cose corporee e materiali; ancora che Apollinare, vescovo di Laodicea, Tertulliano e Cirillo, contro a' quali scrive Ieronimo, lo credessero. Tenne ancora una opinione simile a questa Matteo Palmieri, nostro cittadino fiorentino, poeta e filosofo eccellentissimo, dicendo che le anime nostre sono angeli, come si legge in quel suo libro da lui fatto in versi toscani; il quale non so io per qual nostra disavventura ci sia così stato tolto e proibito, che non si possi leggere, leggendosi tanti degli altri che in qualche parte si sono discostati da la determinazione della Chiesa cristiana, sì come sono Origene, Lattanzio Firmiano e molti. Imperò che se bene vi è questa oppenione, tenuta eretica, e' ve ne sono tante altre buone, e tanti altri ammaestramenti e precetti cristiani e salutiferi, che secondo me arrecherebbono a gli uomini molto più utile, che non farebbe questa danno, mandandolo in luce. E oltre a questo, non si farebbe torto a un uomo di tanta dottrina, e di sì lodevoli e santi costumi, come ancora s'intende di quello per la memoria che ci è di lui, occultando le sue fatiche. Dice dunque questo poeta, che subito che Dio ebbe creato la natura angelica, la terza parte di quella si rivolse a lui; e riconoscendolo per Iddio e creatore suo, gli rendè onore, e adorollo in quel modo che si conviene; donde ella ne fu da lui beatificata e confermata in grazia, talmente che mai più non potette peccare. Un'altra terza parte, seguendo Lucifero (il quale insuperbito della sua bellezza non solamente non riconobbe per suo fattore lo altissimo Dio, ma pensò, ponendo la sua sede in aquilone, farsi simile a lui), fu scacciata dal cielo e rovinò nel centro della terra; dove dalla divina giustizia fu confermata nella ostinazione del peccato, di maniera che non possono mai più pentirsi; e questi sono i demonii, fatti di poi per invidia crudelissimi nimici dello uomo. Quell'altra terza parte, che non si risolvettero di accostarsi a Dio nè di seguitare Lucifero, non potendo essere meritamente premiati dalla divina giustizia di grazia, nè dannati di pena, furono posti sotto il concavo della ottava sfera in un luogo da lui chiamato <emph>I campi elisi</emph>; donde poi, quando piace a Dio, sono mandati ne' corpi nostri, dove e dalla ragione illuminati, e da' sensi stimolati e allettati, conviene che si determinino o di tornare a Dio o di seguitare Lucifero. E questi dice essere le anime nostre; le quali discendendo ne' nostri corpi, e passando per le sfere de' sette pianeti, e per lo elemento del fuoco e dell'aria e dell'acqua, pigliano quelle inclinazioni e quelle complessioni, che di poi si scorgono in noi; ciascuna quella di quel cielo dov'ella si è più dilettata, o dov'ella si è più fermata. E di qui avviene (dice) che uno nasce Saturnino, uno Marziale e un altro Venereo o Mercuriale; e similmente infra' corpi, uno igneo, un altro aereo e un altro umido. La quale oppenione nel suo primo libro particularmente è da lui descritta così:
<quote rend="block"><lg><l>Quivi ne' campi Elisi fu raccolta</l>
<l>La legion degli angeli infradue,</l>
<l>Per farne pruova la seconda volta.</l></lg>
<lg><l>E come in prati molte volte fue</l>
<l>Api vedute, al tempo della state,</l>
<l>Ritornar presso a le viole sue,</l></lg>
<lg><l>Per infiorarsi nelle boccie amate,</l>
<l>Mormorando nella opera a 'l diletto,</l>
<l>A 'l qual dalla natura fur create;</l></lg>
<lg><l>Così gli spirti in questo luogo detto</l>
<l>Volando vanno pe 'l piacente sito,</l>
<l>Fin che sarà da loro il corpo eletto.</l></lg>
<lg><l>Il Padre eterno, che non fu udito,</l>
<l>Quando da questi dimandò risposta</l>
<l>De la lor puritade, al primo invito,</l></lg>
<lg><l>A la seconda pruova vuol sia posta</l>
<l>Lor libertà; ma sia con tal compagno,</l>
<l>Mostri la voglia che in loro è riposta.</l></lg>
<lg><l>Per questo il Padre eterno, eccelso e magno</l>
<l>Anime fèlle, a ciò co' corpi unite</l>
<l>Perdita eterna faccino o guadagno.</l></lg></quote></p>
<p>E queste sono finalmente le opinioni di coloro, i quali tengono che l'anime nostre, come elle sono eterne e immortali in futuro, siano così ancora eterne <foreign lang="lat">a parte ante</foreign>, cioè nel passato, essendo state create da Dio nel principio del mondo insieme con tutte l'altre cose.</p>
<p>Quell'altra oppenione, che tiene che l'anime siano create da Dio quando il nostro corpo è organizzato, si fonda ella ancora in su l'autorità della Scrittura sacra; la quale dice, che poi che Dio ebbe formato il corpo di Adam, spirò nella faccia di quello lo spiracolo della vita, cioè v'infuse l'anima. E perchè, come dice il Maestro delle sentenzie nel secondo nella Distinzione allegata di sopra, quello che scrive Mosè de l'anima di Adam si debbe ancor credere di tutte l'altre, la cristiana religione tiene che Dio, quando vede il nostro corpo formato e organizzato, che vive già come le piante e sente come gli animali, essere atto a ricevere l'anima razionale, di subito per propria potenzia la crea <foreign lang="lat">ex nihilo</foreign>, e creando la infonde in quello; dove giunta, per divina virtù datale da Dio, piglia e trasferisce in sè l'anima vegetativa e la sensitiva, e facendole sue potenzie, informa quel corpo, e finalmente lo fa uomo. La qual cosa dottissimamente espresse in un altro luogo il Poeta nostro, dicendo:
<quote rend="block"><lg><l>Apri alla verità che viene il petto,</l>
<l>E sappi che, sì tosto come al feto</l>
<l>L'articular del cerebro è perfetto,</l></lg>
<lg><l>Lo Motor primo a lui si volge, lieto</l>
<l>Sovra tanta arte di natura, e spira</l>
<l>Spirito nuovo, di virtù repleto,</l></lg>
<lg><l>Che ciò che truova attivo quivi tira</l>
<l>In sua sustanzia, e fassi un'alma sola,</l>
<l>Che vive e sente, e sè in sè rigira.</l></lg></quote></p>
<p>La quale anima (come noi di sopra dicemmo) ha incluse in sè stessa tutte l'altre anime, in quel modo che il quattro ha incluso in sè tutti i numeri minori di lui. E questa è finalmente la vera opinione de l'anima. Dante adunque, ritrovando queste due opinioni, con mirabilissima dottrina volle scrivere qual fusse la vera; e non volse però dannare l'altra, essendo ella di sì grandi uomini. Laonde con arte maravigliosa pensò di accordarle insieme, e di mostrare in che modo elle si abbino a intendere, e che ancora quella ch'è riprovata ha in sè qualche verità, essendo ella intesa in quel modo che la intendevano forse gli antichi. E fece in questo luogo, come Aristotile nella <title>Fisica</title>, quando parlò de la generazione delle cose. Per intendimento della qual cosa dovete sapere che que' filosofi antichi, che furono innanzi ad Aristotile, quasi tutti negavano la generazione, dicendo che non si generava cosa alcuna di nuovo, ma si trasmutavano l'una nell'altra. E provavanlo in questa maniera. Ciò che si ha a fare di nuovo, o egli si fa di cose che sono, o egli si fa di niente. Ch'egli si faccia di niente, non è possibile, <foreign lang="lat">quia ex nihilo nihil fit</foreign>; e questo era chiaro e manifesto appresso di loro. Nè manco è ancora possibile ch'egli si faccia di quelle cose che sono; perchè se quello che si fa nuovamente si facesse di quello che è, egli ne seguirebbe che quello che si facesse fusse innanzi che e' fusse; la qual cosa è al tutto impossibile. E così negavano la generazione delle cose; e dicevano ch'ella era una trasmutazione, o vero una generazione apparente solo a' nostri sensi, ma non reale e vera. Venne Aristotile, e disse: io dico che la generazione si dà, e che le cose continovamente si generano di nuovo. E di che si fanno? dicevano costoro. A' quali rispondeva Aristotile: egli è una massa, o vero una pasta, atta e potente a ricevere tutte le forme, e di questa si fanno tutte le cose; ma non avendo ella addosso forma alcuna, non è cosa alcuna. Ella non è terra, ella non è acqua, ella non è aria, ella non è finalmente cosa alcuna, perchè ella è priva di tutte le forme; e non ha altro che si possa dire di lei, se non ch'ella è in potenzia a tutte le forme, cioè che di lei si può fare ogni cosa. Ma non essendo distinta per forma alcuna, non si può chiamarla se non <emph>materia prima</emph>; imperò che la mia materia e quella d'un cavallo e d'una pianta e d'una pietra è la medesima (io parlo de la <emph>prima</emph> e remota, e non della <emph>propinqua</emph> che sono queste carni e queste ossa); ma io son vario e distinto da loro per la mia forma, la quale mi fa essere uomo, e quell'altro cavallo, quell'altro pianta e quell'altro pietra. E però quando voi dite: le cose non si generano, perchè elle non si possono fare di niente, voi dite il vero; ma io dico ch'elle si fanno de la prima materia, la quale è una natura e una pasta, de la quale si può fare ogni cosa; e così non vengo a farle <foreign lang="lat">ex nihilo</foreign>. E quando voi dite ch'elle non si possono fare di cose che siano, dico ancora ch'egli è il vero; ma io le fo d'una cosa che in certo modo non è, perchè non avendo in sè forma alcuna, non si può dire ch'ella sia cosa alcuna; con ciò sia cosa che la forma solamente sia quella che dà lo essere alle cose. E in questo modo venne Aristotile a dire la verità de la generazione delle cose, non disprezzando le opinioni degli antichi, anzi in un certo modo accordandole insieme, e dimostrando come ancora quelle avevano qualche verità in sè, essendo sanamente e con buono intelletto intese. In questo medesimo modo fa ancora Dante in questo luogo. Imperò che volendo scrivere la verità de la origine dell'anima, e com' ella è creata da Dio quando il corpo è organizzato, e di subito è infusa in quello; e non volendo riprovare o riprendere quell'altra opinione di coloro che la pongono creata insieme con l'altre cose ab eterno; dimostra che ancora questa è vera, se ella è intesa con sano e puro intelletto. E però quanto a lo essere creata in tempo individualmente, quando ella è infusa ne' corpi, disse: <emph>esce di mano a lui</emph>, cioè a Dio, il quale continovamente le crea. E quanto a lo essere creata ab eterno con l'altre cose, soggiugne: <emph>che la vagheggia prima che sia</emph>; il che di ha a intendere de la eternità di essa anima nella mente di Dio. Perchè noi Cristiani tegniamo che Dio abbia cognizione e providenzia d'ogni cosa, ancora che particulare; perchè essendo (come ben pruova S. Tomaso nel primo della sua <title>Somma</title>) la cognizione sua cagione di tutte le cose, così come ella si estende nel causare i particulari, così conviene ch'ella si estenda ancora nel conoscergli. E questo volle egli significare, quando disse <emph>che la vagheggia prima che sia</emph>, cioè dentro alla mente sua. Veduto dunque in che modo abbia principio l'anima nostra, resta che noi rispondiamo alle ragioni di coloro che la dicono creata ab eterno, non solo nella mente divina, ma individualmente e realmente. A' primi de' quali, che dicevano non si potere ritrovare cosa alcuna eterna in futuro, che non sia stata eterna in preterito, con ciò sia che ciascheduna cosa che ebbe principio debbe ancora aver fine, si risponde che questo è ben vero nelle cose prodotte in essere e generate secondo l'ordine della natura. Ma le cose create non sono sottoposte a questa legge, se non tanto quanto vuole Dio; il quale, sì come ha potuto crearle <foreign lang="lat">ex nihilo</foreign> e fuori de l'ordine naturale, così può ancora mantenerle e farle eterne. E da questo non si discosta Platone ancora; con ciò sia ch'egli introduce Dio a parlare così a' cieli: O cieli, voi siete per natura corruttibili, e se non che io vi mantengo con la mia potenzia, voi manchereste e verreste meno. A quegli che dicono l'angelo e l'uomo essere d'una spezie medesima, con ciò sia che tutte quelle cose che hanno un fine medesimo, e sono inclinate a quello da la natura, siano d'una spezie medesima, risponde S. Tomaso, dicendo questo essere vero, intendendosi del fine propinquo e proprio; ma la beatitudine non è il fine propinquo dell'uomo, com'ella è dell'angelo. A quegli che dicono che Dio dopo il dì sesto della creazione del mondo si riposò da tutte l'opere ch'egli aveva fatto, cioè non creò mai poi cosa alcuna di nuovo, si risponde ciò essere vero, intendendo de le spezie di creature nuove, e che la spezie delle anime fu ancora ella creata in que' giorni; laonde non viene a creare cosa alcuna di nuovo, se bene continovamente crea de le anime. E questo fu da lui ragionevolmente fatto; perchè nelle altre creature fu da lui posta una virtù seminale, per la quale elle possono generare l'una l'altra; il che non fece nell'anima, perchè essendo ella cosa divina e incorporea, non poteva fare così; e oltre a questo, essendo tanto nobile e divina, fu conveniente ch'egli volesse riserbare la produzione di quella a sè stesso, come di opera degna solamente delle sue mani. E questo basti per dichiarazione del modo, nel quale l'anima nostra è creata da Dio, e infusa ne' nostri corpi.</p>
<p>Seguita appresso il Poeta, e dice che l'anime sono create da Dio tutte eguali. E questo fa per cagione di alcuni, che considerando la diversità e varietà grande che si truova tra gli uomini, e come alcuni sono prudentissimi, e arrivano quasi a l'ultimo grado della sapienza, e alcuni altri stolti e poco differenti da le bestie, dissero che le anime nostre non erano create da Dio eguali e di pari virtù, ma ch'elle hanno certi gradi o vero principii da potere operare, fondati e radicati nella loro essenzia, per i quali l'una è di maggior perfezione che l'altra; onde chi dicesse che l'anima di Pietro non fusse più nobile per un grado intrinseco che quella di Giuda, secando la opinione di costoro sarebbe in errore. E questo cavano da Scoto nel secondo delle <title>Sentenzie</title>; il quale dice che ciascuna cosa, oltre a lo essere distinta dalla sua propria natura, per la quale ella è quello ch'ella è, è distinta di poi prima per il principio delle sue operazioni, che per alcuno accidente che a quella accaggia. E a coloro che oppongono loro, che essendo le spezie come i numeri, elle non si possono in modo alcuno alterare e variare, ch'elle non si trasmutino, sì come al ternario non si può aggiugnere unità alcuna, ch'e' non si varii e diventi o quaternario o altro; rispondono ch'egli è il vero che le spezie <emph>come spezie</emph> non si possono in modo alcuno alterare, ch'elle non si variino; ma <emph>come spezie individuate</emph>, sì; come ancora avviene al numero considerato come numero. Il che non gli avviene quando è applicato a qualche subbietto; sì come si può verbigrazia considerare nella musica, dove il tuono (come scrivono i musici) nasce da quella proporzione ch'è infra otto e nove. La qual cosa può ciascheduno vedere per sè medesimo; perchè pigliando una corda tirata, e dividendola in nove parti, e ponendo sopra la prima un tasto, vedrà nascere il tuono. Questa proporzione ch'è infra otto e nove (detta da' musici <emph>sesquiottava</emph>, e da un nostro moderno, che di ciò ha scritto ponendo alle proporzioni nuovi nomi e molto più intelligibili, chiamata l'<emph>ottavo più</emph>) considerata come unità è indivisibile; ma applicata al suono, è da' musici divisa; perchè in luogo di VIII pigliano XVI nella corda, e per VIIII pigliano XVIII, intra i quali è il XVII; e ritruovano che il semituono nasce dalla proporzione ch'è intra XVII e XVIII; e così non vengono a dividere la unità come unità, ma come unità musicale. E in questo modo difendono questa loro opinione. I filosofi (o volete i Platonici, che dicono che tutte l'anime furono fatte <foreign lang="lat">ex eodem cratere</foreign>; o volete i Peripatetici, infra i quali Alessandro tiene che lo intelletto nostro agente sia Dio, e Averroe, che in tutti gli uomini sia un medesimo intelletto) tutti d'accordo direbbono che l'anime sono eguali, e che questa diversità de gli uomini nasce in quegli dai corpi e da lo essere i loro instrumenti più e manco perfetti, e che colui intende meglio e ha più sottile ingegno, che ha miglior corpo e più perfetti instrumenti; e così per il contrario. Questo pare che volesse ancor dire Aristotile, quando nel libro <title>De l'anima</title> disse: <foreign lang="lat">si senex acciperet oculum iuvenis, videret ut iuvenis</foreign>, quasi dicendo: l'anima è quella medesima, ma se ella opera in uno ad un modo, e ne l'altro ad un altro, questo nasce da la varietà e bontà de' corpi e degl'instrumenti o vero organi di questi; e ancora molto più chiaramente, dov'egli dice che coloro che sono di molle carne e trattabile, sono di acuto ingegno. Questo medesimo tengono i teologi nostri, dicendo che le nostre anime, nelle potenzie essenziali e che le constituiscono anime, sono tutte eguali; perchè tutte hanno intelletto, volontà e memoria; ma sono poi dalla complessione dei corpi inclinate a operare variamente. E tutto questo dicono procedere da Dio; il quale avendo providenzia del tutto, e conoscendo come l'uomo ha bisogno di molte cose, ha ordinato i cieli, i quali con le loro influenzie inclinano e dispongono i corpi nostri a varie cose, facendo questi atto alla vita attiva e quello alla speculativa, come (di questa materia parlando) ben disse Dante medesimo nello VIII del <title>Paradiso</title>:
<quote rend="block"><lg><l>Che l'un nasce Solone e l'altro Serse,</l>
<l>Altro Melchisedec, ed altro quello</l>
<l>Che volando per l'aria il figlio perse.</l></lg></quote>
Ma aggiungono dipoi a questo, che Dio a benefizio dell'uomo dà e concede molti doni particulari secondo che a lui piace, sì come noi abbiamo da Paulo Apostolo; il quale dice che ad alcuno è stato dato il dono della profezia, e ad alcuno la interpretazione delle Scritture, e ad alcuno lo apostolato, a ciò che nell'amministrazione delle opere di Cristo operino in edificazione e in benefizio delle genti. E questo fa secondo che a lui pare, come quello che vuole distribuire i suoi doni secondo la misura della sapienza e della volontà sua. La qual cosa ancora molto leggiadramente espresse Dante medesimo nel XXXII del <title>Paradiso</title>, dicendo:
<quote rend="block"><lg><l>Le menti tutte nel suo lieto aspetto</l>
<l>Creando, a suo piacer di grazia dota</l>
<l>Diversamente; e qui basti lo effetto.</l></lg></quote></p>
<p>Direbbe forse qui alcuno: oh se così fusse, Dio sarebbe accettatore di persone, e pur dice Paulo Apostolo in luoghi infiniti che appresso lui non è accettazione di persone, e il medesimo afferma Pietro e Luca negli <title>Atti degli Apostoli</title>. Al che rispondendo si dice, che non si debbe nè può ragionevolmente chiamare <emph>accettatore di persone</emph> colui, il quale non essendo obbligato ad alcuno, dona il suo a chi gli piace, ma sì bene quello, che essendo parimente obbligato a molti, dona o premia più uno che un altro. Laonde meritamente si può chiamare <emph>accettatore di persone</emph> un giudice, che dovendo amministrare giustizia, la quale altro non è che rendere a ciascuno il suo, la fa a l'uno e non a l'altro. Dunque se Dio, non essendo obbligato a persona, dà i suoi doni a chi e' vuole, non si debbe per questo dire che appresso di lui sia accettazione alcuna di persone. E se pure si ritrovasse qualcuno che dicesse che egli, avendoci fatti uomini, si è obbligato in un certo modo a darci quello che all'uomo si conviene, si risponde a questo, ch'e' non manca già mai di darci quello che come uomini ci si conviene, facendoci provedere dalla terra e da' cieli di tutte le cose necessarie. La qual cosa ne dimostrò egli stesso, quando disse che faceva nascere il suo sole sopra i giusti e sopra gl'ingiusti. Ma gli altri suoi doni può egli dare giustamente a chi gli piace, come chiaramente ne fece aperto in quella parabola della vigna; dove sentendo alcuni, ch'erano iti a lavorare in quella la mattina, dolersi ch'egli aveva dato il medesimo prezzo a loro, e a quelli che vi erano venuti a sera, disse: se io vi ho dato quello che vi si conviene e che io vi ho promesso, perchè vi dolete voi? io son libero, e vo' dare il mio a chi mi pare. Onde ben disse Paulo Apostolo: non può già mai ragionevolmente dolersi il figmento del suo fattore, perchè egli è in potestà del <emph>figulo</emph>, cioè di quello che fa i vasi, il fare d'una medesima massa di terra un vaso che abbia a essere in onore, e uno che abbia a essere in dispregio. Sì che noi dobbiamo finalmente conchiudere che l'anime nostre, nelle loro potenzie essenziali, sono tutte eguali; e se noi veggiamo che uno ha qualche perfezione più che un altro, questi sono doni che dà Iddio, come non obbligato a persona, a chi più gli piace, e a chi umilmente gliene chiede, avendoci egli detto: chiedete, e saravvi dato. La qual cosa chiaramente confessava di sè, il sapientissimo Salomone, dicendo: io ebbi il mio nascimento simile a gli altri, e ancora che io nascessi re, la prima voce che io mandai fuori fu il pianto, come fanno gli altri uomini; ma pervenendo di poi a gli anni del conoscimento, domandai a Dio che mi desse sapienzia, e da lui mi fu conceduta la cognizione di tutte le cose. Seguita dipoi il Poeta, mostrando finalmente come l'anima è così nobile e così bella creatura, come alcuna altra che sia stata creata da Dio; e questo fa oscurissimamente e secondo il costume suo, imperò che solamente dice che Dio, innanzi ch'ella sia, <emph>la vagheggia</emph>. E con queste brevi parole vuole darci a intendere quella essere bellissima, usando questo verbo <emph>vagheggia</emph>, il quale (come sa ciascuno) non vuole dire altro in questa nostra lingua, che riguardare una cosa bella, e che arreca delettazione a chi la guarda. E questo luogo tolse egli forse da 'l sapientissimo Salomone, quando e' dice che l'opifice sommo, risguardando dentro al suo intelletto dove sono tutte le creature, quasi ammirato de la bellezza dell'anima, disse: <foreign lang="lat">quae est ista quae progreditur quasi aurora consurgens, pulcra ut luna, electa ut sol, terribilis ut castrorum acies ordinata?</foreign> Nelle quali parole ci dipigne egli e dimostra quale sia la bellezza dell'anima. Imperò che egli primieramente l'assomiglia all'aurora; la quale, come sa ciascheduno, è quell'ora nella quale (non si veggendo però il sole a faccia a faccia) risplendono più i raggi suoi, che in alcun'altra. La qual cosa si verifica ancora nell'anima; con ciò sia ch'ella sia quella creatura, nella quale risplendono più la sapienzia, la potenzia e la bontà di Dio, che in alcun'altra, non si potendo però vederle nella loro propria essenzia, cioè in Dio stesso. Secondariamente l'aurora sveglia gli uomini da l'opere della notte, e rimenandone a quegli il sole, gli conduce e guida a le operazioni della luce. E così l'anima, con la imagine ch'ella ha in sè di Dio, rimenando chi bene la contempla a la considerazione di quello, gli fa lasciare le operazioni delle tenebre, e gli fa camminare nella luce della verità. Oltre a questo, l'aurora è quella parte del tempo che congiugne la notte col giorno, e l'oscuro col luminoso; e l'anima similmente è quella creatura, che congiugne le cose divine e superiori con le terrene e inferiori. E ciò fu dalla natura con grandissimo ordine fatto; perchè non volendo quella ch'e' si andasse da estremo a estremo senza mezzo, fece l'anima, la quale con l'intelletto participa con le cose divine, e col senso con le umane. Per la qual cagione l'uomo fu da alcuni filosofi antichi chiamato <emph>legamento del mondo</emph>. Seguita di poi la divina sapienzia, agguagliandola alla luna. Il che con grandissima arte fu da lei fatto; imperò che infra la luna e l'anima, come scrive dottissimamente Leone Ebreo, si ritruova una grandissima similitudine, essendo l'anima (secondo Aristotile) l'ultima infra le Intelligenzie, e la luna l'ultima infra le stelle erranti. E dice ch'ella è bella come la luna. La luna, come è noto per il senso, è un corpo sferico e tondo, e i corpi sferici sono più capaci che alcun'altra sorte di corpi; e l'anima è similmente ancora ella capacissima della visione di Dio, ch'è la vera beatitudine, forse più che alcun'altra creatura. E se alcuno mi opponesse che lo intelletto dell'angelo è più perfetto, gli risponderei ancora io che sì per natura, ma che l'anima è più perfetta per grazia e per doni particulari datole da Dio; con ciò sia che per lei sola sia stata da Dio ordinata la beatitudine. La qual cosa manifestamente ne dimostrò la Divina Verità, quando disse nel sacro Evangelio che il regno de' beati era stato ordinato dal Padre eterno per l'anima, e non per l'angelo; e quando ancora disse che gli angeli erano deputati da Dio a ministerio e servizio delle anime; essendo, secondo Aristotile, il fine sempre più nobile, che quelle cose che sono ordinate al fine. La luna ancora è sempre illuminata mezza, cioè quella parte la quale è di verso il sole, se già non s'interpone la terra tra lei e il sole, e falla eclissare; e l'anima similmente ha sempre illuminata quella parte che risguarda Dio, cioè la parte superiore e divina, se già fra lei e Dio non s'interpone la terra, cioè il disordinato amore delle cose terrene. La luna, quando è illuminata dalla parte di sotto, perde il lume dalla parte superiore; così l'anima, quando si volge a lo amore e a la considerazione delle cose del mondo, perde il lume divino. La luna è composta di lume e di tenebrosità terrestre; e l'anima, d'intelletto divino e di sensi terrestri. Seguita dipoi più oltre, dicendo ch'ella è eletta come il sole. Nelle quali parole dovete notare che, come dicono gli espositori delle sacre lettere, quando Dio ebbe creato il quarto giorno le stelle e i luminari del cielo, e' raccolse insieme la luce da lui il primo giorno creata, la quale era sparsa per tutto il mondo, e posela nel sole; e così venne il sole a essere eletto per ricettacolo e abitazione della luce. Così l'anima e la natura umana solamente fu eletta per ricettacolo della vera luce, la quale di sè stessa disse: <foreign lang="lat">ego sum lux mundi</foreign>. Con ciò sia ch'Egli solamente questa volesse assumere, e non la natura angelica o alcun'altra. Sì che bene si può dire di lei, ch'ella sola fusse <emph>eletta</emph> come il sole. Oltre a questo, il sole è principale cagione di tutte le cose generabili e corruttibili; e l'anima umana scientificamente (come di sopra parlammo) è quasi principio di tutte le cose. Dice ancora di poi ch'ella è terribile, come una battaglia di esercito bene ordinata. Dove avete voi da sapere che questi che scrivono dell'arte militare, dicono che la fortezza d'uno esercito consiste principalmente nell'ordine; e questo ordine non è altro, se non quando ciascuno fa l'ufficio suo, e quando lo inferiore ubbidisce al superiore. E così avviene dell'anima; con ciò sia che la fortezza sua consista nello essere in sè bene ordinata. E però quell'anima, la quale terrà la ragione per regina e i sensi per servi, e farà che le sue potenzie inferiori obbediranno alle superiori, sarà fortissima e quasi invincibile; nè potrà, contro a quella, potenzia alcuna. Laonde ben diceva Ambrosio, dottore santissimo, che la vittoria che di noi hanno i nostri nimici è di poco prezzo, e degna di non molte lodi, con ciò sia cosa che solamente sia vinto colui che vuole; e Giovanni Crisostimo, che nessuno può essere offeso, se non da sè stesso. E così avete veduto per le parole di Salomone, anzi della Divina Sapienzia, quale sia la bellezza dell'anima. E questo basti per dichiarazione della sentenzia del primo terzetto. Restaci ora solamente a vedere come il Poeta dica questo sì brevemente e con sì poche parole, cioè:
<quote rend="block"><lg><l>Esce di mano a lui, che la vagheggia</l>
<l>Prima che sia, a guisa di fanciulla,</l>
<l>Che ridendo e piangendo pargoleggia,</l></lg>
<lg><l>L'anima simplicetta ecc.</l></lg></quote></p>
<p>Io non leggo mai questo Poeta, che io nuovamente non mi maravigli de la sua grandezza, e della bellezza sua grandissima. Laonde posso io ben ragionevolmente dire di lui quello che egli de la sua Madonna Beatrice diceva, cioè:
<quote rend="block"><lg><l>Io non la vidi tante volte ancora,</l>
<l>Ch'io non trovassi in lei nuova bellezza.</l></lg></quote></p>
<p>Vedete quanto dottamente in sì poche parole egli dica le più difficili e alte questioni de l'anima! Per il che mi penso io che coloro, che sfacciatamente lo biasimano, lo faccino il più delle volte perchè non lo intendono: e però bisogna diligentemente considerarlo a parola a parola, perchè altrimenti non se ne caverebbe la sentenzia. Dice dunque che l'anima simplicetta esce de le mani di Dio, il quale la vagheggia inanzi ch'ella sia. Dove primieramente avete a notare, che il ridurre Dante l'anime, che sono quasi infinite, sotto un nome singulare, dicendo <emph>l'anima</emph>, non fu da lui fatto per altra cagione, se non per significarci, che quando elle escono di mano a Dio, elle sono tutte eguali; non perchè in tutti gli uomini sia un'anima sola, come tiene Averroe uno intelletto; con ciò sia cosa che per tutta l'opera sua si vede ch'egli dà a ciascheduno uomo un'anima. Oltra di questo vi aggiunse <emph>semplicetta</emph>; non perchè e' non sapesse, che se bene ella non è composta di forma e di materia, ella è composta di essere e di essenzia, perchè solo Dio è <emph>semplicissimo</emph>, e non ha in sè composizione alcuna; ma per mostrare ch'elle non sono infra loro differenti e varie. Dice di poi <emph>esce</emph>, nel tempo presente, e non nel preterito, per dimostrare che Dio le crea continovamente, e quando i corpi sono disposti. Segue poi: <emph>a lui che la vagheggia prima che sia</emph>, dimostrando come ella è ab eterno nella mente di Dio, e ch'ella è bella quanto alcun'altra creatura, poi che <emph>la vagheggia</emph>, che tanto vale in questa nostra lingua, quanto <emph>la risguarda come cosa bella</emph> e che porge diletto a chiunque la mira. Restaci ora a esporre queste parole ch'egli dice di lei: <emph>a guisa di fanciulla, che ridendo e piangendo pargoleggia</emph>. Ove diranno costoro che non considerano negli scrittori altro che le parole; per il che paiono loro begli solamente que' concetti che sono detti con leggiadre parole, ancora ch'e' siano bassi e di poco valore; a' quali sarebbe però da fare di questo poeta quello che facevano gli Ebrei della <title>Cantica</title> di Salomone, la quale non lasciavano leggere se non a quegli che avevano passato una certa età, ed erano introdotti ne gli studii delle sacre lettere; diranno, dico, costoro, che questo verbo <emph>pargoleggiare</emph> è rozzo, e che Dante in questo merita da essere biasimato. Ma io sono di contraria opinione; e parmi che Dante esprima i suoi concetti e propriamente e leggiadramente, così altrove come qui, quanto alcuno altro scrittore toscano. Ma bisogna considerare la materia di che e' tratta. Perchè, come poteva egli meglio e più brevemente esprimere la stessa natura dell'anima nostra, che col dire: <emph>ridendo e piangendo pargoleggia</emph>? Imperò che lo attristarsi e il rallegrarsi di ogni piccola cosa, che fanno i fanciulli, non nasce se non da la poca cognizione e manco esperienza ch'egli hanno delle cose. E questo medesimo fa ancora l'anima nostra, quando ella entra ne' corpi nostri, come quella che avendo poca cognizione, corre dietro a ciò che le diletta, credendosi di trovare quivi la sua quiete; e fugge ogni cosa che le dispiace, come più apertamente ragioneremo, quando verremo a la esposizione di quel verso: <emph>Di picciol bene in pria sente sapore;</emph> perchè ora mai è da fare oggi fine a questa lezione, e alla dichiarazione o esposizione del primo terzetto.</p></div3>
<div3 type="capitolo"><head>LEZIONE SECONDA</head>
<p>Comune sentenzia è de' più diligenti investigatori de' segreti della natura, Consolo dignissimo, e voi altri virtuosissimi uditori, ch'egli non si ritruovi in questo universo cosa alcuna, la quale non abbia qualche propria e particulare operazione, datale dalla natura a ciò che ella possa conseguire con essa il fine suo, cioè il sommo suo bene e la sua vera perfezione. E se bene furono alcuni della setta Maometista, che levarono le operazioni dalle cose, e le tolsero via, attribuendole tutte a Dio solo; co' quali pare ancora che convenga Avicembrone, dicendo che i corpi non operano l'uno nell'altro, e che quelle operazioni che pare che naschino da loro, non sono da essere attribuite a quelli, ma a una certa virtù spirituale, che penetra e passa dentro di loro, la quale procede da Dio; onde dice che non è il fuoco che scalda, nè l'acqua che inumidisce, ma Dio nel fuoco e nell'acqua, che fa tali operazioni; questa opinione, seguitando i principii della filosofia, non è molto difficile ad essere riprovata. Con ciò sia che ciascheduno conosca manifestamente, e con la cognizione del senso (la quale, come dice il Comentatore, non ha bisogno d'altra testimonianza), che nessuna cosa è stata mai fatta in vano da Dio, o dalla natura sua ministra; e che così come ciascuna cosa ha la propria forma, che le dà l'essere, così ancora ha una potenzia e una virtù propria, da la quale nasce la sua propria operazione; sì come è verbigrazia nel fuoco la calidità, donde nasce lo scaldare, e nell'acqua la freddezza, donde nasce lo infrigidare; imperò che altrimenti non potrebbe conseguire il suo fine, come noi di sopra dicemmo. E tutte quelle cose, le quali non potessero già mai conseguire il fine loro, ragionevolmente dire si potrebbe che fossero state fatte in vano dalla natura. Aggiugne ancora a questo Averroe, che chi togliesse a le cose le proprie operazioni loro, torrebbe loro anco lo essere, insieme con quelle. Con ciò sia che le operazioni naschino da le forme delle cose, e le forme (come noi di sopra dicemmo) siano quelle che danno l'essere. E però tanto sono varie e diverse le operazioni, quanto sono varie e diverse le forme. La qual cosa non manco leggiadramente che dottamente ne dimostrò il Poeta nostro nel XVIII del <title>Purgatorio</title>, dicendo:
<quote rend="block"><lg><l>Ogni sustanzial forma, che setta</l>
<l>È da materia, ed è con lei unita,</l>
<l>Specifica virtù ha in sè colletta,</l></lg>
<lg><l>La qual senza operar non è sentita.</l></lg></quote></p>
<p>Questa conclusione, così da noi con il discorso della ragione e con il lume naturale dichiarata, manifestamente ne dimostrano ancora le sacre e divine lettere. Imperò che, come voi avete da Mosè nel <title>Genesi</title>, Dio, poi ch'egli ebbe creato il mondo, impose a ciascuna cosa che operasse secondo la sua propria natura; e primieramente a' cieli, che contenessero il tutto; e a' luminari ch'e' pose in quegli, che rendessino la luce il giorno e la notte, e insieme con quella gl'influssi loro; a l'acqua e a l'aria, che stessero ne' termini loro, e producessero i pesci e gli uccelli; alla terra, che producesse gli alberi e l'erbe; a gli animali, che crescessero e moltiplicassero, mantenendo le spezie loro; e a l'uomo, ch'egli aveva creato ad imagine e similitudine sua, e datoli lo intelletto e l'anima ragionevole, ch'egli contemplasse le opere delle sue mani. Chè altro certamente non vogliono significare (secondo me) quelle parole del testo, che Dio, poi ch'egli ebbe creato l'uomo, lo prese e portollo nel paradiso delle delizie a ciò ch'egli operasse quivi, se non che l'uomo, come uomo, debbe operare nel paradiso delle contemplazioni, e non in questo sensibile, come gli altri animali, e che la sua propria operazione non è altro che lo intendere e 'l contemplare. E così finalmente si conchiude che ciascuna sustanzia creata ha qualche propria operazione, a la quale ella è, con una delettazione che in quella ha posto la natura, continovamente allettata; anzi da una providenzia della sua natura, inclinata e sospinta, a ciò ch'ella conseguisca l'ultimo fine suo e la sua vera perfezione, che non è altro che il sommo bene. Questo vuole dimostrare de l'anima il nostro Poeta nel secondo terzetto del nostro testo, dicendo che se bene ella sa nulla quando ella esce de le mani di Dio, nel modo che noi nell'altra nostra lezione vi esponemmo, ella ha però in sè una inclinazione, datale dalla natura e da Dio, donde ella primieramente si mosse, per la quale ella corre volentieri dietro a tutte le cose che la dilettano e che le recano qualche piacere, credendosi (così facendo) camminare al suo vero fine ed al sommo suo bene. Il che egli dice così:
<quote rend="block"><lg><l>L'anima semplicetta, che sa nulla,</l>
<l>Se non che, mossa da lieto fattore,</l>
<l>Volentier corre a ciò che la trastulla.</l></lg></quote></p>
<p>Per intendimento delle quali cose dovete voi sapere, che sì come due furono le opinioni del modo e del quando fosse da Dio creata l'anima nostra, come noi vi dimostrammo nella passata lezione, così ancora sono due quelle del modo dello intendere e del sapere di essa. L'una tiene ch'ella sia creata da Dio piena di tutte le scienzie e di tutte quelle cognizioni, le quali ci pare ch'ella poi si acquisti col tempo; ma ch'elle siano in lei imperfette, e stiansi celate e nascoste, sino a tanto che per opera de' precettori, o per lo esercizio de gli studii, elle venghino fuori in luce. L'altra tiene ch'ella sia creata da Dio pura e semplice, e senza alcuna cognizione, e per usare le parole del lor maestro Aristotile, <emph>come una tavola rasa</emph>, nella quale non sia scritto o dipinto cosa alcuna, ma solamente atta e disposta a imparare tutte le cose. Quelli che tengono la prima opinione si fondano (secondo che recita Alberto Magno nel quinto capo della sua <title>Posteriora</title>) sopra una posizione di Anassagora, filosofo antichissimo, che dava la <emph>latitanzia</emph> o vero lo ascondimento delle forme; cioè teneva (secondo che dichiara Alberto nel luogo predetto con l'autorità di Gregorio Niseno e di Giovanni Damasceno) che tutte le forme, che a noi pare che nuovamente s'introduchino in qualsivoglia materia (e parlo io de le forme naturali e che danno lo <emph>essere essenziale</emph>, e non de le artificiali, che danno solamente lo <emph>essere artificiale</emph>), siano dentro di lei prima nascose e imperfette, e per opera delli agenti, mediante il moto, siano di poi fatte venire a luce e apparire a gli occhi nostri. E così dicono ancora che le scienzie e le cognizioni, che pare che noi acquistiamo nuovamente, sono dentro a l'anima nostra prima, e create insieme con quella, ma imperfette e nascose, e dipoi per opera de' precettori e per esercizio de gli studii vengono in luce. Onde avviene di loro, come di que' metalli o di quelle gioie, le quali per essere di nuovo pulite e nette risplendono e rilucono molto più ch'elle non facevano prima; e niente di manco non si può dire che la mano dello artefice abbia loro dato quello splendore, perchè elle lo avevano prima dentro di loro, ma solamente si può dire che l'abbia fatto venire a luce e apparire a gli occhi nostri. E questa loro posizione da loro è provata in questa maniera. Nessuna potenzia può mai essere ridotta in atto, se non da uno agente che sia similmente ancor egli in atto. Nè anche lo può fare, se non si congiugne col paziente. Pigliate lo esemplo da quella potenzia di ardere, che è nel legno di questa cattedra; la quale non può essere già mai ridotta a l'atto dello ardere, se non da un fuoco che arda, e si congiunga seco toccandola. Adunque non essendo il nostro intelletto (quello dico per il quale noi siamo uomini), come pruova S. Tomaso sopra il proemio della <title>Metafisica</title>, altro che una pura potenzia atta ad intendere, non può essere ridotto in atto se non da uno intelletto che intenda e che si congiunga seco. Lo intelletto d'un altro non può congiugnersi seco; dunque bisognerà ch'egli faccia questo ufficio per sè medesimo. E questo si potrà molto acconciamente fare, tenendo che in lui sia una parte, piena per propria natura d'intellezioni e di scienzie, e un'altra solamente atta e potente a intendere. La prima de le quali si chiamerà <emph>intelletto agente</emph>, e l'altra <emph>possibile</emph>; non già però che lo intelletto abbia parti proprie o separate in modo alcuno, ma è solamente divisibile per considerazione. E queste due considerazioni di quello, congiunte in noi insieme, fanno venire in luce le intellezioni. E così non vengono le scienzie a generarsi in noi di nuovo co' sillogismi o con le induzioni o con gli esempli o con gli altri modi d'imparare; ma solamente dove prima erano in noi imperfette e ascose, vengono a farsi perfette e manifeste. La quale opinione pare ancora che tenesse Empedocle, dicendo che noi conoscevamo le cose solamente per una similitudine di quelle, la quale abbiamo in noi. E questa certamente non può essere altro che una intelligenzia e una spezie delle cose; perchè e' non è però da pensare (se bene e' diceva che l'anima era creata d'un misto di tutte le cose, a ciò che col fuoco ella conoscessi il fuoco, e con la terra la terra) ch'egli si credessi che in lei si ritrovasse fuoco o terra materiale, essendo ella cosa spirituale e divina, ma solamente una similitudine e imagine di quello. Aggiungono oltre a questo, che se fosse vero che le scienzie e le cognizioni delle cose si generassino o si facessino in noi di nuovo, egli ne seguirebbe che le cose inferiori darebbono la perfezione alle superiori; la qual cosa è contro a l'ordine della natura. Con ciò sia che qualunche cosa, ancora che minima e imperfetta, intesa dall'anima, le darebbe maggiore perfezione. E niente di manco l'anima razionale, e per conseguenza l'uomo, è la più perfetta creatura che si ritrovi in questo universo; anzi è quasi fine di tutte l'altre, con ciò sia che tutte siano per suo servizio state create da Dio e sottoposte a' piedi suoi, come diceva David profeta. Questa opinione tenne Platone ancora; poi che nel suo <title>Memnone</title> introduce Socrate a dire così: Egli non è possibile che alcuno impari mai cosa alcuna, s'egli non l'aveva saputa o non l'aveva intesa e conosciuta prima; imperò che quello che tu cerchi, o tu lo conoscevi prima, o no. Se tu lo conoscevi prima, ritrovandolo di nuovo, verrai solamente a riconoscerlo di nuovo: se tu non lo conoscevi, quando bene tu lo truovi, non lo conoscerai; e avverrà a te come a colui il quale cerca d'uno ch'e' non conosce o non ha mai visto, che riscontrandosi in lui non lo conosce, lascialo passar via. Di poi, volendo provare più chiaramente che il nostro imparare non è altro che un ricordarsi, fa che Socrate chiama un fanciullo, il quale finge che non abbia notizia alcuna delle cose di matematici; e cominciando a interrogarlo con alcuni principii di quella, manifesti al senso per loro stessi, lo conduce appoco appoco a dire alcune proposizioni di quella, molto difficili e oscure. Laonde, voltosi a Memnone gli dice: Or non vedi tu chiaramente, che dimandando questo fanciullo, e non insegnandogli, io gli ho fatto dir cose ch'e' non sapeva di saperle, nè tu similmente aresti già mai creduto che egli le sapesse? E questo come puote essere altrimenti, se non che nel dimandarnelo io gliele ho fatte tornare alla mente e ricordarsene? come quello che le sapeva prima, ma per gli impedimenti e per il legame del corpo se le aveva dimenticate. La cagione che indusse Platone a tenere questa opinione credo io che fosse il credere che l'anime (come noi dicemmo nell'altra nostra lezione) fussero state create gran tempo prima che i corpi; nel qual tempo, s'elle non fussero state piene di scienzie e d'intelligibili, non avendo sensi nè interiori nè esteriori, per il mezzo de' quali elle potessino acquistarne, si sarebbono state oziose e senza la propria operazione loro. Per il che si potrebbe dire, almeno per quel tempo, che la natura le avesse fatte in vano; il che ella, come noi dicemmo di sopra, non usa di fare già mai. Tiene adunque Platone per questa cagione che l'anime siano state fatte da Dio piene di scienzie e di cognizioni; ma che poi, quando scendono ne' corpi, per la oscurità e tenebrosità di quegli se le dimentichino al tutto, nè se ne ricordino già mai, per insino a tanto che dai precettori o da gli studii, levando via ogni impedimento d'ignoranzia o d'altro, sono loro fatte tornare nella mente. E questa opinione credo io ch'egli cavasse da gli Ebrei (de le cose de' quali fu egli tanto studioso, che Numenio pitagorico e molti altri lo chiamarono Mosè Ateniese), i quali dicono, che così come il corpo di Adam fu creato da Dio nella più perfetta e migliore età e più atta alla generazione, così anche fu l'anima creata da lui nella sua maggiore perfezione, cioè ripiena di tutte quelle scienzie e cognizioni, a le quali si può umanamente pervenire. Nè pruovano questo solamente con la ragione, dicendo che ciò fu molto conveniente, perchè essendo egli quello che doveva dar principio alla generazione umana, per il che fu egli creato in età atta a generare, così ancora doveva aver cognizione di tutte le cose che fanno di mestieri a la conservazione di quella, per potere insegnarle a coloro che nascessero di lui; ma adducono in testimonianza le parole di Mosè, il quale nel terzo del <title>Genesi</title> dice che Dio, poi che egli ebbe creato tutte le cose, le fe' porre innanzi a Adam, a ciò ch'egli ponesse a tutte i nomi secondo la natura loro. Il che non arebbe egli potuto mai convenientemente fare, se egli non fusse stato sapientissimo e ripieno di scienzie e cognizioni; le quali tutte dicono ch'egli dipoi perdè per il peccato della disubbidienzia, non solamente per sè, ma per tutti i suoi discendenti: in pena del quale peccato così come, quanto al corpo, gli fu dato da Dio ch'e' si avesse a procacciare il pane nel sudore del volto suo, così, quanto a l'anima, gli fu ordinato ch'e' si avesse con fatica e con studio ad acquistare le scienzie. E questa è finalmente la opinione di chi dice che noi non impariamo cosa alcuna di nuovo, ma solamente ci andiamo ricordando di quello che noi sapevamo prima.</p>
<p>Da l'altra parte i Peripatetici tutti insieme tengono che l'anima razionale per propria natura non sappia cosa alcuna, ma sia propriamente simile a una <emph>tavola rasa</emph> (per usare le parole del maestro loro Aristotile), nella quale non sia scritto cosa alcuna; non intendendo però ch'ella sia simile a quella preparazione che sarebbe in quella tavola, e a quella attitudine di ricevere ogni carattere e ogni pittura, come recita Averroe che tenne Alessandro (perchè quella cotale preparazione è uno accidente, e l'anima è sustanzia); ma ha quella natura atta a ricevere ogni sorte di lettere. E dicono che se (come vogliono que' primi) l'anima per sè stessa e per propria natura sua fusse piena di scienzie e di cognizioni, e' sarebbe quasi impossibile che l'uomo non si ricordasse bene spesso di cose ch'egli non avesse già mai vedute nè udite; il che non si vede però avvenire. E seguirebbene ancora questo, che chiunque imparasse una scienzia imparerebbe anco insieme tutte l'altre; e la ragione è questa. L'uomo, come ne' <title>Parvi naturali</title> abbiamo dal Filosofo, non ha solamente la <emph>memoria</emph>, con la quale egli riserba le cose passate, ma ha ancora la <emph>reminiscenzia</emph>, alla quale non so io proprio nome assegnare nella lingua nostra. La quale <emph>reminiscenzia</emph> è una potenzia posta nella parte ragionevole dell'anima, per la quale, con una sola particella che ci sia restata nella memoria di qualche cosa che noi sapessimo già, e poi ci fusse uscita di mente, noi possiamo discorrendo ritrovare e ricordarci di tutto il resto; sì come farebbe verbigrazia colui, che avendo avuto già a mente il primo canto della <title>Comedia</title> di Dante, ed essendosene poi dimenticato, e restatogli solamente nella memoria il primo e il secondo verso di quella, che dicono, come voi sapete,
<quote rend="block"><lg><l>Nel mezzo del cammin di nostra vita</l>
<l>Mi ritrovai in una selva oscura,</l></lg></quote>
discorrendo quello che potesse seguitare dopo simili parole, ritroverrebbe, <emph>Chè la diritta via era smarrita.</emph></p>
<p>Avendo l'uomo dunque questa potenzia della <emph>reminiscenzia</emph>, dicono questi secondi che se l'anima nostra fusse stata piena di scienzie, e se le avesse dimenticate, come tengono que' primi, e' ne seguiterebbe che chi imparasse una scienzia si ricorderebbe di tutte l'altre. Imperò che le scienzie sono tutte concatenate insieme, e nell'una si pruovano i principii dell'altra, insino a tanto che si perviene alla Metafisica: la quale, essendo superiore a tutte, pruova e dimostra i primi e universali principii e le prime cognizioni, le quali servono dipoi per principii a tutte l'altre scienzie. Laonde ritrovando l'uomo in una scienzia qualche principio o qualche conclusione dimostrata o provata di già in un'altra, si verrebbe a ricordare di quella, e poi di quell'altra che provasse i principii di quella; tanto che finalmente si potrebbe ricordare di tutte, mentre ch'egli ne imparasse una sola. La qual cosa non si vede però che ad alcuno avvenga già mai. Pruovano oltre a ciò la loro posizione con queste ragioni. Ciascuna potenzia debbe essere proporzionata col suo obbietto; altrimenti non si farebbe già mai tra loro operazione alcuna. E che questo sia il vero, provatelo per esperienza. Risguardate con gli occhi vostri il sole, o le tenebre e il buio; voi non vedrete nè l'uno nè l'altro, nè infra la vostra potenzia visiva e questi obbietti nascerà mai operazione alcuna. E la cagione è solamente che infra loro non è convenienzia o proporzione. Imperò che il sole eccede e supera la vista nostra, per essere visibile troppo potente a quella; e le tenebre, per non essere cosa alcuna, ma solamente una privazione di luce, per benefizio della quale si vede ciò che si vede, sono al tutto invisibili. Per il che ignorantemente parlano coloro che dicono: <emph>io veggo il buio</emph> o <emph>la notte</emph>, perchè sono (come abbiamo detto) invisibili; ma doverrebbono dire: <emph>io non veggo la luce</emph> o <emph>il lume</emph>. Stando questo fondamento, ed essendo la maggior parte delle cose, le quali hanno a essere conosciute da noi, corporee e materiali, bisogna di necessità, o che lo intelletto nostro sia corporeo e materiale, o ch'egli nelle operazioni sue adoperi qualche organo o strumento corporeo e materiale, a volere che infra di lui e questi cotali obbietti si ritruovi proporzione alcuna. Che egli non sia materiale, e così ancora non usi organo o strumento alcuno materiale, sufficientemente è provato da Aristotile ne' libri <title>De l'anima</title>; e oltre a questo è manifesto al senso di ciascuno. Bisogna dunque confessare almeno ch'egli si serva di qualche potenzia organica, cioè ch'eserciti le sue operazioni in qualche organo corporeo; altrimenti non potrebbe egli mai intendere la natura de' corpi naturali e delle cose materiali. Imperò che se bene egli intende ciò ch'egli intende, universalmente e immaterialmente, e senza quelle condizioni che seguono di necessità la materia, come sarebbe tempo, luogo e simili, non è però per questo che la natura delle pietre si ritruovi altrove che nelle pietre, nè quella delle piante fuori delle piante; se già non fussero quelle idee e quelle imagini delle cose, che pose Platone nella mente divina, o non si dessero gli universali fuori dello intelletto nostro; il che sarebbe e contro alla dottrina d'Aristotile e contro alla verità stessa. Ha bisogno dunque lo intelletto, per le predette cagioni, nel suo operare, di alcune potenzie organiche; e queste sono la memoria e la fantasia; l'una delle quali riserba le cose intese o conosciute da' sensi, e l'altra i fantasmi o vero le immagini delle cose vedute. Nelle quali dipoi risguardando l'intelletto, a guisa di uno che legga, ne cava gli universali ch'egli intende, come bene dichiara Temistio nella sua parafrasi sopra il libro <title>De la memoria e reminiscenzia</title> di Aristotile, dicendo che la fantasia nostra, la quale egli pone nel cuore, è il libro nel qual legge continovamente lo intelletto; e i fantasmi e le immagini riserbate da quella sono le lettere. E che lo intelletto non possi operare senza lo aiuto di queste potenzie, si riconosce manifestamente in coloro, i quali hanno guasti o impediti que' luoghi e quelli organi dove queste potenzie esercitano le loro operazioni, come verbigrazia sono quegli che per febbre, o per fumi di vino, o per qual si voglia altra cagione, hanno ripieni di spiriti confusi o indigesti que' luoghi dove si esercita la fantasia, onde farneticano continovamente; o in quelli che sono offesi dal letargo, il quale (come scrive Galeno) è una infermità generata ne' pannicoli del cervello da umori grossi e freddi, o veramente da qualche percossa di quel luogo; sì come avvenne a colui del quale scrive Plinio ne' libri della sua <title>Naturale istoria</title>, che cadendo e percotendo la memoria, si dimenticò insino a 'l proprio nome. In costoro manifestamente si conosce che lo intelletto non può, circa lo intendere, fare lo ufficio suo, nè imparando cosa alcuna di nuovo, nè servendosi ancora, per discorrere, di quello ch'egli sa; e non per altra cagione, che per non potere servirsi de la fantasia nè de la memoria. Le quali nell'operare loro usano, come noi abbiamo detto, alcuni organi del corpo. La prima usa, secondo Avicenna e Alberto, la parte dinanzi del cerebro; e l'altra la di dietro. Donde finalmente possiamo concludere che l'anima intellettiva non sappia cosa alcuna da per sè, nè fuori di questo corpo, e che (come diceva il Filosofo) nessuna cosa si ritruovi nello intelletto, che non sia prima stata nel senso, sì come chiaramente ne dimostra il nostro Poeta, dove e' dice:
<quote rend="block"><lg><l>Così parlar conviensi al vostro ingegno,</l>
<l>Però che solo da sensato apprende</l>
<l>Ciò che fa poscia d'intelletto degno.</l></lg></quote></p>
<p>Dicono oltre a questo, che essendo l'anima nostra forma, ella non può fare operazione alcuna fuori del corpo nostro: con ciò sia che nessuna forma materiale possa operare fuori di quel suggetto ch'ella informa; perchè non ha essere alcuno fuori di quello, ma acquista quello essere, ch'ella ha, nella generazione del suggetto suo, come espressamente pruova S. Tomaso in quel trattato ch'egli fa <title>De le forme</title>. Laonde ben disse Aristotile nel primo <title>De l'anima</title>, che chi dicesse: <emph>l'anima odia, o ama</emph>, sarebbe quel medesimo che dire: <emph>ella fila, o ella tesse</emph>. E se bene egli soggiunse poi: <emph>e se egli si troverrà operazione alcuna, la quale possi fare l'anima senza il corpo, sarà lo intendere</emph>; questa proposizione così condizionalmente detta da lui (come scrive il Cardinale Gaetano ne' comenti suoi) fu da lui ancora scancellata poi totalmente e destrutta nel terzo libro, dicendo che a chiunche voleva intendere era necessario risguardare ne' fantasmi e nelle imagini riservate nella fantasia; la quale (come noi abbiam detto) opera negli organi e negl'instrumenti del corpo. E concludesi così finalmente che l'anima non sa nulla per sè stessa, e che tutto quello ch'ella impara si viene a generare in essa di nuovo. La quale opinione, come più vera, seguitando il Poeta nostro, disse: <emph>L'anima semplicetta che sa nulla.</emph></p>
<p>Dovete ancora notare, che con grandissima considerazione e con arte mirabilissima, per meglio esprimere il concetto suo, egli disse: <emph>che sa nulla</emph>, e non disse: <emph>che non sa cosa alcuna</emph>. Imperò che, se egli avesse detto che <emph>non sa cosa alcuna</emph>, arebbe forse negato in lei solamente la cognizione delle <emph>cose reali</emph>, e delle cose che in effetto sono <emph>cose</emph>, e non la cognizione delle <emph>cose logicali</emph>; le quali non sono veramente cose, ma termini e concetti e nomi di nomi, trovati dallo intelletto dell'uomo per potere più chiaramente e più facilmente conoscere la natura delle cose reali; dove dicendo che <emph>sa nulla</emph>, ch'è termine più universale, venne a negare l'uno e l'altro. Ma potrebbe qui forse dubitare qualcuno, e dire: come può l'anima nostra, se ella sa nulla, imparare già mai cosa alcuna? avendo chiaramente provato Aristotile nel primo della <title>Posteriora</title>, che ogni dottrina, cioè ogni cosa che ti è insegnata da altri (chè così espone S. Tomaso quel luogo), e ogni disciplina, cioè ogni cosa che tu impari da te medesimo, si fa di qualche cognizione che tu avevi prima. Dove Temistio dice, che chi non porta qualcosa da casa a la scuola, non riporta anche nulla da la scuola a casa. E a questo volendo noi sufficientemente rispondere, bisogna farci alquanto più lunge, e dimostrare in che modo si generino in noi le scienzie di nuovo, e quali siano i principii loro; il che, oltre a lo essere molto utile a lo intendimento nostro, solverà ancora la maggior parte degli argomenti e delle ragioni di coloro che tengono l'altra opinione. E però avete voi a notare che tutte le cose che noi impariamo, o che intende il nostro intelletto, o elle sono <emph>semplici</emph>, e possono esprimersi con un termine e con un nome solo, come sarebbe <emph>mondo</emph> e <emph>anima</emph>; o elle sono <emph>composte</emph>, e a volere esprimerle hanno bisogno di più termini e di più parole copulate e congiunte insieme, come sarebbe: <emph>il mondo è eterno</emph>, e <emph>l'anima è immortale</emph>. Quelle cose che si possono esprimere con un solo termine, come noi diciamo che è verbigrazia <emph>mondo</emph> e <emph>anima</emph>, generano di loro nel nostro intelletto una sola e semplice notizia o vero immaginazione; e quelle altre, che non si possono esprimere se non con più parole copulate e congiunte insieme, come noi diciamo che è: <emph>il mondo è eterno</emph>, e <emph>l'anima è immortale</emph>, generano e fanno di loro nel nostro intelletto una certa credulità o vero credenza. Bisogna dunque, a voler fare nello intelletto nostro e nella mente una di queste <emph>credenze</emph>, che noi abbiamo dentro di noi, o innanzi, almanco due di quelle immaginazioni semplici; altrimenti non si farebbe già mai. Il che vi mostro con questo esemplo. Chi non sapesse, o in sè non avesse notizia e immaginazione di quello che si contenga sotto a questo termine <emph>mondo</emph>, e sotto a quest'altro <emph>eterno</emph>, non potrebbe mai certamente fare questa credenza dentro di sè: <emph>il mondo è eterno</emph>. E colui che non arà in sè credenza alcuna, non affermerà o negherà mai cosa alcuna; e chi non sa affermare o negare cosa alcuna, <emph>sa nulla</emph>, per usare le parole del nostro Poeta. Oltre a questo, tutte le immaginazioni o vero notizie che sono generate nel nostro intelletto da termini e parole semplici, sono d'una di queste due maniere; cioè, o elle son note per loro stesse a ciascuno intelletto, e non hanno bisogno di esaminazione o considerazione alcuna, come sono queste: <emph>cosa</emph>, <emph>ente</emph>, <emph>vero</emph>, <emph>essere</emph>, <emph>tutto</emph> e simili; o elle hanno bisogno, a volerle intendere, di qualche esaminazione e di qualche studio, come sarebbono verbigrazia queste: <emph>sustanzia</emph>, <emph>intelligenzia</emph>, <emph>spirito</emph> e simili. Così medesimamente ancora delle credulità che si fanno in noi da la immaginazione o vero intelligenzia di più termini semplici, alcune sono che, subito che sono intesi que' termini de' quali elle si fanno, sono anco per loro stesse manifeste e note a ciascuno intelletto parimente e senza dubitazione alcuna, come sono verbigrazia queste: <emph>una medesima cosa non può in un tempo medesimo essere e non essere, e ogni tutto è maggiore di qual si voglia sua parte</emph>; e alcune altre sono che hanno bisogno, a volerle intendere, di esaminazione e di studio, come sono queste: <emph>l'anima è immortale, e le intelligenzie sono atti puri</emph>, e simili. Quelle che per la stessa natura loro son note a ciascuno intelletto, subito che sono intesi i termini loro, senza aver bisogno di esaminazione o discorso alcuno, sono chiamate da' filosofi <emph>degnità</emph>, <emph>concetti comuni</emph>, <emph>primi principii</emph>, e dal nostro Poeta, nel XVII del <title>Purgatorio</title>, <emph>prime notizie</emph>; <emph>degnità</emph>, per la nobiltà loro; <emph>comuni concetti</emph>, perchè sono manifeste e chiare parimente a tutti gli intelletti; e <emph>prime notizie</emph>, o vero <emph>primi principii</emph>, perchè di loro si generano tutte l'altre cognizioni, nè esse però si fanno d'altre, a similitudine de' primi principii delle cose naturali, che sono gli <emph>elementi</emph>, de' quali si fanno tutte l'altre cose, nè si fanno essi d'altri <emph>elementi</emph>. Laonde sì come d'ogni principio si può dire che contenga in sè virtualmente e in potenzia tutti i suoi <emph>principiati</emph>, cioè tutte quelle cose di che egli è principio, così ancora queste <emph>prime notizie</emph> o <emph>primi principii</emph> contengono in loro tutte l'altre cognizioni; per il che si può dire che chi sa quegli, sappia virtualmente e in potenzia ogni altra cosa. E però furono artificiosissimamente dallo espositore della Parafrasi di Iacopo Fabro sopra la <title>Posteriora</title> di Aristotile assimigliate alla luce. Imperò che sì come l'occhio nostro per benefizio della luce vede tutte le cose visibili, così lo intelletto nostro, da lui assimigliato all'occhio, nel lume di questi principii intende tutte le cose intelligibili. E i termini, di che si fanno queste prime notizie, sono da lui assimigliati alle finestre; perchè come per le finestre, quando sono aperte, entra il lume nel quale si veggono di poi le cose, così per i termini di che si fanno quelle, quando sono intesi, entra quel lume nel quale discorrendo poi noi intendiamo ciascuna cosa intelligibile. E perchè questa cognizione delle prime notizie è la principale operazione del nostro intelletto, con ciò sia che di loro poi si generino tutte l'altre cognizioni, il Filosofo (come bene espone Donato Acciaiuoli nel VI della <title>Etica</title>) per maggiore dignità la chiama per il nome della potenzia stessa, dicendo: <foreign lang="lat">intellectus est principiorum</foreign>. Dichiarato ora, per quanto si estendono le forze nostre, il modo come si generino in noi le cognizioni, risponderemo al dubbio mosso di sopra, dicendo che quando Aristotile disse, che ogni dottrina e ogni disciplina si genera e si fa di qualche cognizione che tu hai prima, e che non si dà processo in infinito, e' dice il vero; ma che finalmente si perviene a' primi principii, dove non si può andare più in là; nè si fanno però essi di cognizioni preesistenti, ma nascono in noi subitamente per il solo lume dello intelletto, e senza discorso alcuno, come fanno le scienzie e le discipline. E però Aristotile, come quello che ben conosceva questo, disse: <emph>ogni dottrina</emph> e <emph>ogni disciplina</emph>, e non <emph>ogni cognizione</emph>. E così abbiamo quasi soluto, se bene si considera, lo argumento di coloro che dicevano, che noi non potevamo imparare una cosa se prima non la sapevamo, così come ancora colui che cercasse d'una cosa ch'egli non conoscesse, non potrebbe mai trovarla. Imperò che noi conosciamo i primi principii, ne' quali elle si contengono; e ci servono per segni e per indizii, come farebbe a chi cercasse d'uno ch'e' non avesse mai visto, ma sapesse che egli avesse una margine in sul volto o fusse cieco da un occhio. E a questi altri che dicevano, che se noi imparassimo cosa alcuna di nuovo, e' ne seguiterebbe che le cose inferiori dessino la perfezione alle superiori, si risponde che non sono le cose come <emph>cose</emph>, e per loro stessa natura, che danno perfezione allo intelletto nostro, ma come <emph>intese</emph>, e sotto questa considerazione di <emph>intelligibili</emph>. La quale proprietà hanno da lo intelletto agente; il quale risguardando nelle immagini di quelle, riserbate nella fantasia, dove prima elle erano solamente <emph>intelligibili in potenzia</emph>, le fa <emph>intelligibili in atto</emph>; e così la perfezione dell'anima nostra viene a nascere principalmente da 'l lume dello intelletto, datoci da Dio, e non da le cose; il che volle significare David profeta, quando nel IIII Salmo disse: Molti dicono: o Signore, chi ci dimostrerà i beni e le tue opere maravigliose? e rispondendo a sè stesso, soggiunse subito: Il lume del tuo volto, ch'è segnato sopra di noi; cioè il lume dello intelletto nostro, che altro non è in noi che la immagine e la similitudine tua. E questo basti per dichiarazione della prima parte.</p>
<p>Avendo detto il Poeta nostro che l'anima sa nulla, quando ella è creata da Dio, vuole ora dimostrare che, ancora ch'ella non sappia cosa alcuna, ella ha pure una operazione propria, come tutte l'altre sustanzie create. E questa è, ch'ella segue tutte quelle cose, dove ella crede trovare il suo fine e la sua vera perfezione. E perchè nel conseguir questo ella sente diletto, corre continovamente dietro a quelle cose che le recano alcun piacere. Nè fa ella questo, sospinta o tirata solamente dalla sua natura, come fanno verbigrazia gli elementi, che sono tirati dalla stessa natura a' luoghi loro, ma mossa e incitata dal suo <emph>lieto fattore</emph>, ch'è Dio. Il quale, quando la crea, la innamora di sè, di maniera che ella poi sempre lo cerca e sempre lo brama, come più chiaramente abbiamo nel canto settimo del <title>Paradiso</title>, in queste parole di Beatrice:
<quote rend="block"><lg><l>Ma nostra vita senza mezzo spira</l>
<l>La somma beninanza, e la innamora</l>
<l>Di sè, sì che poi sempre la desira.</l></lg></quote>
Cioè: l'anima vostra, per la quale voi vivete, è inspirata e infusa da Dio in voi, senza mezzo alcuno delle cagioni seconde; ed è accesa talmente nello amore di quello, ch'ella sempre lo brama poi. Laonde viene a esser mossa da Dio, come da fine desiderato e amato. Per intendimento delle quali cose voi dovete sapere che (come scrive il Filosofo nel III <title>Dell'anima</title>) tutti i motori o moventi, che muovono cosa alcuna, sono d'una di queste due maniere; cioè, o motori che non possono muovere altri senza muovere sè stessi, come sono tutti i corpi naturali, fra i quali non può essere Dio; o motori che, stando fermi e immobili, muovono altri solamente. E questi sono tutti quelli che muovono come fini desiderati e appetiti, come fa verbigrazia il premio il combattente, o la sanità lo infermo; la quale, standosi ferma, lo muove a fare le pozioni, le diete, gli esercizii e tutte l'altre cose, per le quali egli, come fine suo desiderato, pensa di poterla conseguire. Infra questi così fatti motori il primo e il più perfetto è Dio ottimo e grandissimo; imperò che egli è il vero fine di tutte le cose; per il che diceva Boezio di lui: <foreign lang="lat">.... stabilisque manens dat cuncta moveri;</foreign> cioè, che standosi fermo e immobile dentro a la sua divina essenzia, alla quale non manca perfezione alcuna, muove tutte le cose (come dice il Filosofo nel XII della sua <title>Prima filosofia</title>) come fine appetibile e intelligibile, o vogliamo dire appetito e inteso. Dove voi avete da notare che altro è quello che muove come appetito e desiderato, e altro quello che muove come inteso. Come <emph>appetiti</emph> muovono tutti que' fini e que' beni, che non sono assolutamente <emph>beni</emph>, ma solamente sotto qualche particulare considerazione; come fa verbigrazia il cibo, il quale muove, per esser buono a nutrire la vita nostra, ma non già per esser buono assolutamente. E così muovono finalmente tutte l'altre cose, che non sono buone per propria essenzia, ma solamente per qualche qualità o proprietà ch'elle hanno in loro; perchè il fine dello appetito sensitivo non è altro che l'utile o il delettabile. Come <emph>intesi</emph> muovono que' fini e quelle cose, le quali sono buone per loro stesse, come sono le virtudi; imperò che sono intese dallo intelletto, l'obbietto del quale è il vero, e amate dalla volontà, l'obbietto della quale è il bene. E infra questi sì fatti fini Dio è il più perfetto e il primo: imperò che egli è la somma verità, come egli stesso manifestò al mondo, dicendo: <foreign lang="lat">ego sum veritas</foreign>; ed è il sommo e perfetto bene, anzi quello stesso donde hanno tutte le cose quella tanta bontà che elle hanno, come noi chiaramente dimostreremo nella esposizione dell'altro terzetto. Muove dunque Dio come fine tutte le cose, essendo il fine di tutte, e come <emph>appetito</emph> e come <emph>inteso</emph>. Come <emph>appetito</emph>, muove egli tutte le cose inanimate, e quelle animate ancora che mancano della cognizione ragionevole; perchè ciascuna cosa (come dice il Filosofo) appetisce il bene. E perchè il maggior bene, che a loro par che sia, o che possa dare la natura (come nel secondo <title>Della generazione</title> scrive il Filosofo), è lo essere, sopra tutte le cose desiderano quello, cercando il più ch'elle possono di mantenersi in quello. E perchè veggono di non potere conservarsi nel proprio individuo e nella propria persona, per essere obbligate alla morte, cercano almanco di mantenersi nella successione e nella stirpe. E così, per mezzo della generazione, vengono ancora a mantenere la spezie.</p>
<p>Muove ancora Iddio, come <emph>inteso</emph>, le Intelligenzie, e tutte le creature ragionevoli, e conseguentemente l'anima. Imperò che lo intelletto, che altro non cerca mai che la verità, va il più ch'egli puote approssimandosi sempre a Dio, perchè quanto più s'appressa a lui, tanto più viene a participare di quella. E la volontà similmente, che non desidera altro che il bene, quanto più s'avvicina a lui, che è il sommo e perfetto bene, tanto più viene a quietarsi e a contentarsi; e in questo modo, mossa da Dio, <emph>Volentier corre a ciò che la trastulla,</emph> credendosi che dovunque ella truova qualche poco di diletto, quivi abbia a essere il vero contento suo. Dove accorgendosi poi del suo inganno, per le ragioni che noi diremo nella esposizione dell'altro terzetto, lascia quello e cerca d'un'altra cosa; e finalmente non si quieta mai sino a tanto ch'ella ritorna a Dio, ch'è il suo vero fine. Il che ben volle dimostrare Agostino, quando disse a Dio: Il cuor nostro, Signore, è sempre inquieto fino a che egli non ritorna a te che lo facesti. Avete ancora da notare, che volendo mostrare il Poeta che l'anima in questa sua operazione non era guidata o tirata dalla natura, come noi dicemmo che sono gli elementi e conseguentemente i misti, ma solamente mossa da Dio; e dipoi lasciata nella libertà della volontà sua, per la quale può ella seguitare quello ch'ella vuole, e quello che più le piace e diletta; usa questa parola <emph>volentieri</emph>, nella quale con dottrina maravigliosa esprime la natura dell'anima ragionevole. Nè certo lo poteva egli fare con maggiore brevità, nè con parole più proprie; in che supera egli di gran lunga tutti gli altri scrittori toscani. Ma perchè voi ne restiate maggiormente capaci, dovete avvertire che (come scrive il Filosofo nel VIIII della sua <title>Prima filosofia</title>) le potenzie che mancano della ragione, sono differenti da quelle che l'hanno, in questo, che le irrazionali sono determinate dalla natura a una cosa sola e ad uno contrario solo, e le razionali non sono determinate più a una cosa che a un'altra, o a l'uno contrario più che a l'altro. E oltre a questo le irrazionali, quando elle hanno appresso di loro i loro obbietti disposti e proporzionati, non possono non operare; il che delle razionali non avviene. Considerate per esempio il fuoco, il quale è determinato dalla natura solamente a scaldare o ardere, che avendo appresso di sè la materia disposta, non può fare ch'e' non l'arda; e uno animale similmente, che avendo presso il cibo e avendo fame, non può astenersi dal mangiare; dove il medico, per esser potenza ragionevole, non può solamente indurre sanità, ma ancora infermità in uno subbietto (non già in un tempo medesimo, per la natura de' contrarii che non gli lascia stare insieme, ma in diversi), e può anco astenersi da l'operare in modo alcuno. Il che avviene per essere egli, come noi abbiam detto, creatura ragionevole; la potenzia della quale non è determinata più a una operazione che a un'altra, come è quella della irrazionale. Ma perchè da una potenzia comune non procede mai alcuno effetto determinato, la natura che non ha mai fatto cosa alcuna in vano, e vuole che ciascuna operi, pose nelle razionali una potenzia, che avesse autorità di determinarle a quella operazione ch'ella vuole; e questa è la volontà. Adunque volendo il Poeta nostro perfettamente dimostrare la natura della anima razionale, disse ch'ella <emph>volentieri</emph> corre dietro a tutto ciò che le arreca diletto; cioè ch'ella è potenzia ragionevole, la quale opera per elezione della sua libera volontà (chè tanto vuol dire questa parola <emph>volentieri</emph>); e che non è determinata dalla natura più a una operazione che a un'altra, ma può volgersi e piegarsi dove ella vuole, e in qual parte più le piace: il che manifestamente ne dimostrò egli stesso nel primo canto del <title>Paradiso</title>, chiamandola
<quote rend="block"><l>la creatura che ha potere</l>
<l>Di piegar, così pinta, in altra parte.</l></quote></p>
<p>Avete ancora da notare che Dante non usò in questo luogo il verbo <emph>trastulla</emph> solamente per istare nella metafora o similitudine da lui presa poco di sopra, quando agguagliò l'anima ad una fanciulla, e molto meno per essere forzato dalla rima; perchè innanzi arebbe formato un vocabolo o un verbo di nuovo, come egli ha fatto in qualche altro luogo. E di questo ne rende certa testimonianza un comento, che io ho veduto, fatto ne' tempi suoi da uno, il quale scrive che Dante stesso gli disse che in tutta la sua <title>Comedia</title> non era parola alcuna, ch'egli vi avesse messa forzato dalla rima, ma che tutte erano secondo la sua intenzione. Non lo usò dunque se non per arte e per dottrina grandissima, non potendo nè meglio nè più propriamente esprimere il concetto suo, che con questa voce <emph>trastulla</emph>. Con ciò sia ch'e' voleva dimostrare che il diletto e il piacere, che prende l'anima de le cose di questo mondo, nasce da la poca e imperfetta sua cognizione, e non da perfezione alcuna che si ritruovi in quelle. E però disse: <emph>Volentier corre a ciò che la trastulla.</emph></p>
<p>Imperò che <emph>trastullo</emph> (come a ciascuno di voi è noto) è quel piacere e quel vano diletto che pigliano i piccoli fanciulletti, di quei giocolini, e di quelle favole che dicono loro le madri e le balie; il quale diletto, come abbiamo detto, non nasce da la perfezione di quelle, ma da la poca cognizione di essi fanciulli. Così l'anima bene spesso, per il suo poco conoscimento, o per le proprie passioni, dalle quali ella è molte fiate ingannata, prende piacere di quelle cose dove non è piacere nè contento alcuno. E però vedete voi che tutti i più savi, e che più conoscono le cose quali elle sono, più dispregiano le cose del mondo; come aperto ne dimostra il sapientissimo Salomone quando dice: <foreign lang="lat">Ecce, vidi cuncta quae sub coelo sunt, et omnia vanitas</foreign>. Nè altro intendeva lo Apostolo Paulo, quando scriveva a' Corintii: Mentre che io era fanciullo, io sapeva come fanciullo (cioè: mentre che io conosceva imperfettamente, io mi dilettava nelle cose del mondo), ma ora che per grazia di Dio questo è evacuato in me (cioè: che io sono stato illuminato dalla grazia di Dio), io reputo ogni cosa vile per Cristo, nel quale ritruovo tanto vero contento, che io desidero di essere disciolto da questo corpo, e di essere con lui.</p>
<p>Sin qui voglio che per oggi ne basti di avere ragionato sopra a questo terzetto del nostro Dante; per il che, ringraziandovi de la tanto grata udienza, fo fine.</p></div3>
<div3 type="capitolo"><head>LEZIONE TERZA</head>
<p>Il divino Platone (chè così per la sua grandissima sapienza lo chiamaron gli antichi filosofi), quello dico, magnifico signor Consolo, e uditori nobilissimi, che in quella schiera andò più presso al segno, volendo mostrarci la cagione per la quale l'uomo, che ha l'anima razionale che lo fa tanto nobile e tanto perfetto, che gli antichi sapienti lo chiamarono, chi <emph>Dio terreno</emph>, chi <emph>animal divino</emph>, e chi <emph>miracolo grandissimo della natura</emph>, errasse così spesso nelle operazioni sue, e lasciando il sentiero delle virtù, con pericolo d'infamia presente e con timore di futura pena camminasse per quello de' vizii, introduce nel VII della sua <title>Repubblica</title> Socrate, filosofo sapientissimo, il quale sotto un poetico velo (chè così scrivevano allora, per non palesare i profondi misterii della santissima filosofia a coloro, che lasciando da parte il purissimo pane degli angeli, vogliono più tosto immondamente sedendo in terra cibarsi di ghiande) dice così: Fingete con l'animo una caverna oscurissima sotto la terra, nella quale per via alcuna entrar non possino i raggi solari; e immaginatevi che dentro a quella siano stati allevati e nutriti alcuni uomini dal nascimento loro sino a gli anni della discrezione e del conoscimento, ma legati sempre di maniera che non possino volgere il collo o la testa in parte alcuna, talmente che non possino mai vedere altro che quello che hanno dinanzi a la fronte. Immaginatevi ancora che dietro a ciascuno di loro sia posto un lume, e che infra loro e quello sia una via alquanto elevata, a modo di scena da commedie, per la quale passino continovamente animali d'ogni sorte e uomini di varie etadi, che portino colonne, vasi, navi e altre cose artificiali in mano, e faccino apparire le loro ombre nella faccia della spilonca dinanzi a gli occhi di questi legati. Immaginatevi ancora che gli uomini che passano su per la scena, e di chi veggono l'ombre i legati, favellino continovamente insieme, e che la loro voce, ripercotendo in quella faccia dove appariscono l'ombre loro, facci uno ecco, e ritorni in dietro di maniera che a' legati paia certissimamente che l'ombre sieno quelle stesse che favellano. Certamente che quando costoro, che sono stati così legati e insino da la nascita loro nutriti, fussero disciolti, e potessero rivolgere la faccia in dietro a vedere quelle cose e quegli uomini, de' quali sino allora non hanno mai visto se non l' ombre solamente (in quel modo però ch'e' potessero, non essendo avvezzi i loro occhi a vedere mai lume), e fussi loro detto che le cose fino allora vedute da loro sono l'ombre di quelle ch'e' veggono ora, con difficultà grandissima lo crederebbono. E avverrebbe loro questo, per lo abito di già fatto nelle menti loro dalla lunga consuetudine, per la cognizione del senso, che quelle ombre sieno le vere cose, e sieno quelle che vadino e che ragionino insieme. Anzi, e per essere stati avvezzi a vedere solamente quelle, e per non poter sofferire il lume con gli occhi, non vi essendo assuefatti, volentieri si ritornerebbono a riguardare nelle ombre solite, e a pascersi di quelle; e vorrebbono finalmente nella loro cecità, senza avere a mutarsi, finire al tutto la vita loro. In questo medesimo modo dice il divin Platone che avviene alla infelice e miserella anima umana; la quale, ancora ch'ella sia creata dal sommo Opifice ripiena e ornata di molte scienzie e di molte cognizioni, quando si parte da 'l Cielo se le dimentica tutte. E giugnendo dipoi nel mondo, che altro non è certamente che una caverna oscurissima, dove non si vede già mai la vera luce del sole, cioè della perfetta verità, ma solamente il lume suo secondario e la reflessione de' raggi suoi, è legata a questo corpo terrestre, pieno di oscurità e di tenebre, di maniera che ella non può, se non con difficultà grandissima, alzare gli occhi della vera cognizione a le cose divine, nè voltargli ad altro già mai, che a queste cose terrene e a questi beni caduci. I quali non son veri e perfetti beni, ma solamente una immagine e ombra di quegli, come ben voleva dire Paulo Apostolo, quando scriveva a' Corintii che noi veggiamo ora come per uno specchio; con ciò sia cosa che la natura dello specchio sia di rappresentare solamente le immagini delle cose, e non il vero essere loro. E se bene la poverella ha dietro di sè posto il lume della ragione, per beneficio della quale (ancora che con difficultà) ella potrebbe conoscere che ciò che si ritruova sotto il cielo, come diceva il sapientissimo Salomone, non è altro che vanità; il senso nondimeno, dal quale apprende ella ogni sua cognizione, e dal quale solamente è ella sempre ammaestrata, continovamente la inganna. Imperò che gli occhi altro non le dimostrano per il vero e sommo bene che la bellezza corporale, causata ne' corpi della debita proporzione delle linee e de' colori; nè gli orecchi, altro che la dolce armonia de' suoni e delle voci, nata da lo artificioso mescolamento de' numeri proporzionali, e dipoi applicata a' suoni, o veramente la composizione delle bene ordinate parole sotto certi numeri, che arrechino dolcezza a l'orecchio; il gusto, la soavità e varietà de' sapori; e così gli altri similmente, quelle delettazioni che si truovano ne' loro obbietti. Laonde la miserella ingannata e mal consigliata dal senso, il quale sempre fugge ciò che gli reca fatica e dolore, e segue ciò che gli porge quiete e piacere, lasciando il salutifero e ottimo sentiero delle virtudi (per parerle difficile ed erto), per il reo de' vizii, che facile e dilettevole se le dimostra, continovamente cammina; non considerando la stolta, che se bene si dimostra faticosa e difficile al cominciamento la strada della virtù, al fin poi ne conduce in luogo, dove eternalmente si gode in sempiterna pace; e quella de' vizii, che sì dolce e dilettevole appare, a eterna confusione e a guerra perpetua ne conduce. Il medesimo che Platone (benchè per altra maniera) facendo oggi il nostro Poeta ne' tre versi che ancora ci sono a esporre, dice che con tutto che l'anima sia stata creata da Dio così nobile e tanto perfetta, e mossa dal suo lieto fattore sia inclinata ad amare il bene, come nella passata lezione dimostrammo, ella non di manco, sentendo il sapore del picciol bene che in queste cose mondane si truova, si inganna; e correndo dietro a quello, troppo si appiglia a esse, se guida o freno alcuno non torcono lo amor suo altrove. Per il che fu sommamente necessario che si facessino le leggi e l'altre buone ordinazioni, come di sotto vedremo. Dice dunque:
<quote rend="block"><lg><l>Di picciol bene in pria sente sapore;</l>
<l>Quivi s'inganna, e dietro ad esso corre,</l>
<l>Se guida o fren non torce il suo amore.</l></lg>
<lg><l>Però convenne legge per fren porre.</l></lg></quote></p>
<p>Per intendimento delle quali cose dovete avvertire, che tutti gli effetti rappresentano in qualche modo le cagion loro. Imperò che alcuni rappresentano solamente una piccola ombra, o vero segno, o per meglio dire solamente un vestigio della causa loro, come fa verbigrazia una orma o pedata che, impressa nel terreno, mostra il piè della bestia che l'ha stampata, o come il fumo che mostra il fuoco. Alcuni altri ne sono, che non solamente rappresentano questo, ma la propria simiglianza e la stessa immagine, come fa il fuoco, del fuoco che lo ha acceso, e come fanno bene spesso i figliuoli, de' padri e delle madri che gli hanno generati, e come fanno ancora tutte le cose artificiate, della idea e modello che era nella mente dello artefice che le ha fabricate. E avviene questo, perchè sempre lo agente cerca di fare il paziente simile a sè il più ch'è possibile. Non è adunque maraviglia, essendo questo universo effetto e opera delle mani di Dio, se in tutte le creature di che egli è fabricato e composto, cominciandosi da la più imperfetta, che è la prima materia, per non avere in sè forma alcuna che le dia perfezione, e ascendendo insino a le più perfette, che sono i cieli e le Intelligenzie che gli muovono; non è, dico, maraviglia se in ciascuna di queste cose, e nel tutto ancora, risplende in alcuna maniera la sua cagione, la quale è Dio ottimo e grandissimo; e in chi più e in chi meno, secondo la capacità e perfezione della loro natura, e in varii modi e diversa guisa, secondo che a lui medesimo è piaciuto.</p>
<p>Risplende primieramente Dio in questo universo per la grandissima potenzia sua; con ciò sia che, come scrive Mosè nel <title>Genesi</title>, ch'egli lo creasse di niente. La qual cosa certamente non poteva fare altri che egli. Imperò che non essendo altro il creare, che dare lo essere simplicemente a una cosa, la quale non era prima in modo alcuno; ed essendo lo essere uno effetto universalissimo, e che si ritruova primieramente in tutte le cose, sotto la quale considerazione elle sono da' filosofi chiamate <emph>enti</emph>; debbe anco ridursi in una cagione universalissima, la quale non può essere altro che Dio; così come lo essere particulare, cioè in questo modo o in quell'altro, si riduce a le cagioni particulari, come sono la natura o l'arte. E se bene si truovano alcuni, tra i quali pare che fusse Avicenna, i quali hanno tenuto che la prima sustanzia insieme col suo cielo abbia solamente creata la seconda, e la seconda la terza, e così conseguentemente discendendo insino a la materia di questi corpi inferiori; questa opinione non di manco è stata riprovata dottissimamente da' nostri teologi, e particularmente da S. Tomaso nella prima parte della sua <title>Teologia</title>, a la quistione XLV, dove egli chiarissimamente dimostra che tutto quello che operano le cause seconde, lo operano come instrumenti, e in virtù della causa prima, sì come fanno tutti gl'instrumenti in virtù della mano dello artefice. Laonde quando noi vedessimo creare qualche cosa di nuovo da qual si voglia creatura, dobbiamo fermamente credere (come scrive il Maestro delle sentenzie nella quinta distinzione del IIII), che ella lo facci instrumentalmente, e per potenzia concessale da Dio, al quale solamente si appartiene il creare, e non per autorità o virtù propria. Imperò che in questo è differente Dio, il quale è agente universalissimo, da gli agenti particulari, che quegli nelle operazioni loro ricercano la materia, ed egli non ha bisogno di materia alcuna. Questa grandissima potenzia di Dio sono sforzati a confessare i filosofi ancora, per una proposizione ch'egli hanno cavata delle cose naturali, e certissima appresso di loro, la quale dice, che in ogni genere di cose se ne dà una massima e principale, la quale è tale per essenzia, quali sono l'altre dipoi per participare di lei; come si vede verbigrazia nelle cose calde, fra le quali per principalissima si dà il fuoco, che è solamente caldo per propria essenzia, dove tutte l'altre sono calde solamente per participare di lui, chi più e chi meno. Bisogna dunque, secondo la dottrina di costoro, che fra gli enti ancora se ne dia uno massimo e primo, il quale sia per propria essenzia, e tutti gli altri poi siano per participazione di quello; sì come apertamente ne dimostrarono Parmenide e Melisso, filosofi antichissimi, dicendo ch'egli si dava solamente uno vero e perfetto <emph>Ente</emph>, e che tutte l'altre cose erano quasi una ombra di quello, e solamente <emph>erano</emph> tanto quanto elle participavano di quello. E questo vero Ente non può essere certamente altri che Dio ottimo e grandissimo. Il quale ha solamente lo essere da sè stesso e per propria essenzia, e non per partecipazione d'altri, come l'hanno tutte l'altre cose per participare di lui. E che questo sia il vero, ce lo manifestò egli stesso, allora che dimandato da Mosè (come si legge nel III capitolo dello <title>Esodo</title>), che da lui era mandato a Faraone a dirgli che lasciasse il suo popolo, chi egli avesse a dire che lo mandasse, rispose: <foreign lang="lat">Hehièh</foreign>: la qual voce propriamente significa Colui il quale veramente è, e che è per propria essenzia, e depende solamente da sè medesimo. Imperò che questo nome, secondo che referiscono alcuni gramatici ebrei, è composto della terza persona del tempo passato del verbo sustantivo, cioè del verbo <emph>Sono</emph>, il quale denota <emph>essere</emph>, e di quella del tempo presente, e di quella del futuro; per il che propriamente suona: Colui il quale fu, è e sarà. La qual cosa si può dire di Dio solamente, e della divinissima essenzia di quello, che fu sempre, sempre è e sempre sarà ancora; perchè impermutabilmente, e senza variazione alcuna, è sempre in sè stessa quella medesima, come bene cantava David profeta, dicendo: Ecco, tutte le cose, e i cieli ancora, si mutano e invecchiano, e tu solo sei sempre il medesimo, e gli anni tuoi non mancheranno mai. La qual cosa dottissimamente considerando S. Ieronimo, avendo a tradurre essa voce <foreign lang="lat">Hehièh</foreign>, tradusse <emph>Io che sono</emph>. Imperò che, se bene si considera, nessuna altra cosa che Dio solo può dire assolutamente: <emph>Io sono</emph>. Con ciò sia cosa che ciascuna cosa, eccetto lui, sia sempre in continuo flusso e in continovo movimento, camminando sempre a la corruzione. Per il che non può ella dire <emph>io sono</emph> nel tempo presente, atteso che prima ch'ella abbia finito di proferire la parola, quello instante o momento del tempo presente è passato via, ed enne venuto un altro che non la lascia più essere quella medesima. Laonde saviamente dicono coloro che tengono che quella sanità stessa, che in me si ritruova al presente, non sia la medesima che quella ch'era in me due ore sono; perchè, essendo mutato il subbietto ove ella è fondata, che sono io, forza è ch'ella ancora sia mutata, e non sia veramente quella medesima. E così non può già mai cosa alcuna mortale dire fermamente: <emph>io sono</emph>, ma più tosto: <emph>io fui</emph>. Nè ancora le divine e immortali veramente lo possono dire; con ciò sia cosa che, se bene elle non sono sottoposte al tempo, e non vengono a variarsi o mutarsi già mai, non sono però tali da loro stesse, ma hanno lo essere da lo Ente primo; per il che non possono elle dire <emph>io sono</emph>, veramente e semplicemente, ma con questa aggiunta: <emph>perchè Dio mi ha dato l'essere</emph>. Il che non avviene a lui, che ha lo essere da sè medesimo, ed è veramente, come abbiam detto. Questa cosa ben conobbero quegli antichi sapienti greci, che (secondo che scrive Plutarco, autore gravissimo) avevano scritto nel tempio di Apollo <emph>Tu sei</emph>, e con questo detto solo l'onoravano. Essendo egli dunque solamente il primo e vero Ente, come abbiam detto, ne segue per la dottrina de' filosofi, che tutte le altre cose abbino lo essere da lui. Il che chiaramente ne dimostrò la infallibile verità Iesu Cristo Salvator nostro, quando nel sacro Evangelio ne disse ch'era la vita del mondo; nel qual mondo, nella maniera che abbiam veduto, risplende chiarissimamente la sua potenzia, come in opera e in effetto delle sue potentissime mani. Il che voleva inferire il Profeta, quando diceva: La destra del Signore è esaltata sopra a tutte le cose.</p>
<p>Risplende ancora Dio in questo universo per la sapienzia, come conoscer può molto bene chiunche vuole, considerando la maravigliosa bellezza, che da' Greci e da' Latini parimente chiamare lo ha fatto con voce che significa adornamento, chiamandolo quelli <foreign lang="grc">Cosmos</foreign>, e questi <foreign lang="lat">Mundus</foreign>. E certamente chi bene lo considera non lo può giudicare nè effetto nè opera d'altra mano, che di Dio solamente, il quale (come diceva il Profeta) con somma sapienzia ha fatto ogni cosa. Imperò che, se bene si considera l'ordine mirabilissimo che in quello si ritruova, e donde tutta la sua bellezza depende, si vedrà certamente che egli e non altri poteva farlo, per essere non solamente sapientissimo, ma la sapienza stessa; onde lo chiamano ancora gli Ebrei <foreign lang="heb">Hocmà</foreign>, il qual nome s'interpreta <emph>Sapienzia</emph>; denotandoci che la sapienzia ch'è in Dio è esso Dio, con ciò sia (come diceva Agostino) che ciò che si truova in Dio sia Dio stesso. La qual cosa chiaramente ne dimostrano le parole di Salomone, quando in persona della Sapienza dice: Mentre che lo Altissimo poneva i fondamenti della terra, e ordinava i termini alle acque, fuor de' quali non avessero a trapassare, io era seco, componendo e assettando tutte le cose. L'ordine maravigliosissimo di questa divina sapienza primieramente si mostra ne' cieli; i quali con tanto varii moti così ordinatamente si muovono, portandone da levante a ponente i mirabili corpi celesti, e particularmente i sette pianeti, per il cerchio obliquo (dal moto de' quali per esso cerchio obliquo è causata qua giuso in terra la generazione e la corruzione delle cose) in maniera tanto maravigliosa, che sforza chiunque la attende a esclamare col Profeta: I cieli narrano la gloria tua. E considerando il cielo stellato, di tanti lumi ornato e dipinto, i diversi influssi de' quali sì regolatamente governano le cose più basse, e il moto di lui sì saldo e sì fermo, che in ogni XXIIII ore si gira tutto intorno a la terra, e portandone seco gl'inferiori, inviolabilmente ci fa questo ordine, che dopo il verno sia primavera, e dopo la primavera la state, e gli altri tempi di mano in mano, è ancora sforzato nuovamente a dire col Profeta: E il firmamento annunzia e manifesta l'opere delle tue mani. Chi dipoi, descendendo più basso, considera il maraviglioso ordine de gli elementi, e la mirabile proporzione e armonia che insieme concatena tutte le cose miste, così perfette come imperfette, e così le senz'anima come le animate, è costretto a dire col Profeta: O Signore, tu hai fatto tutte le cose con somma sapienza. Ma per non essere più lungo in una materia, che ciascuno per sè medesimo può discorrerla, concludiamo finalmente che la somma sapienza di Dio chiaramente risplende e si manifesta in questo universo, come ampiamente ci dimostra questo nostro divin Poeta nel canto decimo del <title>Paradiso</title>, dicendo che
<quote rend="block"><l>Lo primo ed ineffabile valore</l>
<lg><l>Ciò che per mente o per occhio si gira</l>
<l>Con tanto ordine fe', ch'esser non puote</l>
<l>Senza gustar di lui, che ciò rimira.</l></lg></quote></p>
<p>Risplende ancora Dio in questo universo per la bontà, e primieramente nello averlo creato; con ciò sia che, essendo egli il sommo bene e il suo fine medesimo, e avendo la felicità e beatitudine sua da sè stesso, non avesse bisogno di creare altre creature. Laonde ben dice Dionisio nel IIII capo della divina <title>Ierarchia</title>, e Damasceno nel II libro della sua <title>Teologia</title>, che nessuna altra cagione mosse Dio a creare questo universo, se non la immensa e incomprensibile bontà sua, essendo egli il sommo e il vero bene. Imperò che così come la natura della luce è d'illuminare e diffondere il lume suo, la natura del bene è di comunicare sè stesso, e far parte di sè ad altri. Per il che non avviene di Dio, come de gli altri agenti; i quali operano tutti per qualche mancamento, aspettando qualche perfezione o qualche diletto, o veramente qualche utilità, da le loro operazioni; ove Dio, al quale nulla manca, e che non può ricevere perfezione alcuna da altri che da sè stesso, e come diceva il regio Profeta: <foreign lang="lat">bonorum nostrorum non eget</foreign>, non fu mosso da altra cagione alcuna a creare il mondo, che dalla stessa bontà sua; per la quale gli piacque di fare tante varie creature, solamente per avere a chi far bene, e comunicare sè medesimo, e dimostrare la perfezione e la bellezza sua, come dottissimamente ne dichiara il Poeta nostro nel canto settimo del <title>Paradiso</title>, dicendo:
<quote rend="block"><lg><l>La divina bontà, che da sè sperne</l>
<l>Ogni livore, ardendo in sè sfavilla</l>
<l>Sì, che dispiega le bellezze eterne.</l></lg></quote></p>
<p>Per questo i sapientissimi Cabalisti fra le dieci annumerazioni o vero attributi, ch'e' pongono in Dio (chiamate da loro <emph>le vestimenta</emph> di quello, perchè elle non significano la essenzia sua separata e nuda, ma certe proprietadi, per le quali egli si manifesta alle creature), pongono la bontà e la clemenzia; e dicono quella essere la fimbria di esse sue vestimenta, e che ciascuno che la tocca ne sente uscire una virtù che lo fa perfetto; come avvenne ancora a quella feminetta, della quale scrivono gli Evangelisti, che toccando la fimbria delle vesti di Cristo fu sanata da la sua gravissima infirmitade. Conoscesi secondariamente la bontà di Dio, oltre a lo avere creato le cose e dato loro l'essere, nello averle create buone e perfette ciascuna nel genere suo. Imperò che, sì come egli non solamente è, ma è perfettissimo e beatissimo sopra ogni credenza e sopra ogni imaginazione umana, così non ha voluto dare alle cose lo essere semplicemente, mediante il quale elle fussero solamente, ma ha loro dato il bene, anzi il perfettamente essere, quanto la natura di ciascuna poteva capere il più. La qual cosa manifestissimamente ne dimostrano le parole di Mosè nel primo del <title>Genesi</title>, dove egli nella creazione delle cose dice: Dio vide tutte le cose che egli aveva create, ed erano molto buone. E se bene non sono da lui replicate queste parole nella operazione del secondo giorno, la cagione è che vi si fa menzione de la creazione delle acque, le quali non ebbero allora la perfezione loro, ma solamente nel III giorno, quando le chiuse Dio ne' termini loro, e apparì sulla terra. Non dice dunque Mosè quelle parole il secondo giorno, per essere l'acque ancora imperfette, e non per alcuna imperfezione del binario, come vogliono alcuni. Con ciò sia che, se bene detto numero è posto da' Pittagorici tra i principii imperfetti, e da' Matematici è similmente reputato imperfetto per la divisione ch'e' può ricevere, egli è nondimeno nelle sacre lettere assai onorato; con ciò sia che <emph>in due mandati soli</emph>, secondo le parole del Salvator nostro Iesu Cristo, consista tutta la Legge. Per il che possiamo finalmente concludere, che tutte le cose siano perfette nello essere loro, pure ch'elle siano usate bene; imperò che tutte (come ben disse il nostro Petrarca) <emph>Uscir buone di man del mastro eterno.</emph></p>
<p>E così abbiamo chiaramente veduto come in tutte le cose, per potenzia, sapienzia e bontà, risplende la imagine e similitudine di Dio, in quale più e in qual meno, secondo la nobiltà e capacità della natura loro; nè la imagine solo di Dio universalmente, come di primo motore e di prima e universalissima cagione di tutte le cose, ma della stessa Trinità santissima (come bene referisce Augustino nel libro <title lang="lat">de Trinitate</title>), distinta in tre persone, e unità in una essenzia. La cognizione della quale hanno potuto avere solamente coloro, che hanno camminato con il lume santissimo della fede. Imperò che, se voi considerate bene, in ciascuna creatura è primieramente lo <emph>essere</emph>, per il quale ella è; dipoi vi è la <emph>forma</emph>, per la quale ella è determinata nella sua spezie; e ultimamente vi è l'<emph>ordine</emph>, per il quale ella è indirizzata al fine suo. Lo <emph>essere</emph> semplicemente rappresenta la potenzia del Padre, che di niente ha creato tutte le cose: la <emph>forma</emph> rappresenta la sapienza del Figliuolo, e del Verbo eterno, sì come le forme artificiali rappresentano la idea e concetto dello artefice: e l'<emph>ordine</emph>, per il quale ella ha in sè il principio delle sue operazioni, onde ella può conseguire il suo fine, rappresenta la bontà dello Spirito Santo; il quale, non essendo altro che amore, ha voluto che ciascuna creatura possa pervenire al fin suo, e acquistare quella perfezione che si conviene alla sua natura.</p>
<p>Non è adunque maraviglia, essendo in tutte le cose Dio, se l'anima, che d'altro che di lui non cerca, sentendo il sapore del picciol bene che in quelle si ritruova (il quale però, come dice il Poeta nostro nel vigesimosesto del <title>Paradiso</title>, <emph>Altro non è che di suo lume un raggio</emph>), corre dietro a quelle; e credendosi quivi trovare il suo vero e ultimo fine, s'inganna in quelle, come suonano le parole dello autore. La qual cosa come le avvenga, lo dimostra egli stesso nel terzo trattato del suo <title>Convivio</title>, dicendo: "E sì come peregrino che va per una via, per la quale mai non fu, che ogni casa che da lungi vede, crede che sia lo albergo, e non trovando ciò essere, drizza la credenza a l'altra; e così fa di casa in casa, tanto che a lo albergo viene; così l'anima nostra, incontinente che nel nuovo e mai non fatto cammino di questa vita entra, dirizza gli occhi al termine del suo sommo bene; e però qualunque cosa vede, che paia avere in sè alcun bene, crede ch'e' sia esso. E perchè la sua conoscenza prima è imperfetta, per non essere esperta nè dottrinata, i piccoli beni le paiono grandi; e però quegli comincia prima a desiderare. Onde veggiamo i parvoli desiderare massimamente un pomo, e poi più oltre procedendo, desiderare uno uccellino, e poi più oltre procedendo, desiderare un bel vestimento, poi il cavallo, poi una donna, poi ricchezza non grande, poi più grande, e poi più. E questo incontra, perchè in nessuna di queste cose truova quello ch'ella va cercando, e credelo trovare più oltre. Per il che vedere si può, che l'uno desiderabile sta dinanzi a l'altro agli occhi della nostra anima, per modo quasi piramidale, che 'l minimo gli cuopre prima tutti, ed è quasi punta dell'ultimo desiderabile, ch'è Dio, quasi base di tutti; sì che quanto da la punta verso la base più si procede, maggiori appariscono gli desiderabili, e da essere più desiderati." Per questa cagione corre dunque l'anima nostra dietro a' piccoli beni mondani, non per colpa di Dio che la muove, ma di sè stessa che più avanti non cerca del vero bene, ma fermandosi in questi, si lascia ingannare da' sensi, i quali continovamente l'allettano co' diletti e piaceri mondani, e la spingono ad amare le cose terrene e caduche, secondo che manifestissimamente ne dimostra il nostro Poeta, quando scusandosi con la sua Beatrice nel XXXI del <title>Purgatorio</title>, dice:
<quote rend="block"><l>le presenti cose</l>
<l>Col falso lor piacer volser miei passi.</l></quote>
E però dice egli ora in questo testo: <emph>Quivi s'inganna, e dietro ad esso corre.</emph> Dove con arte grandissima e, come egli è sempre solito, molto propriamente usò questa voce <emph>corre</emph>, e non usò <emph>va</emph>, per essere il <emph>correre</emph> un movimento assai più veloce che non è lo <emph>andare</emph> naturale, causato nello animale da gran desiderio ch'egli ha, o di conseguire prestamente qualcosa che gli paia utile o dilettabile, o di fuggirne qualche altra che gli paia dannosa e molesta. Volendo il Poeta dunque mostrarci come l'anima nostra segue bene spesso questi beni mondani, che non son veri ma apparenti, e seguegli molto più ch'ella non doverrebbe, dice <emph>corre</emph>; perchè sì come il <emph>correre</emph> nello animale non è quel modo di muoversi che ordinariamente se gli conviene, così il seguire le cose terrestri non è quella operazione che propriamente si converrebbe all'anima nostra, con ciò sia ch'ella sia creata a maggior dignità e a più nobile operazione.</p>
<p>Ma perchè, essendo ella uno agente libero, e che opera per elezione della stessa volontà propria, e non guidata dalla natura, come fanno gli agenti naturali, puote a ogni sua posta rivolgere i passi altrove, che dove prima gli aveva indiritti, soggiugne e dice: <emph>Se guida o fren non torce il suo amore.</emph> Quello che intenda in questo luogo il Poeta per <emph>freno</emph> è cosa manifestissima, esponendosi egli medesimo nel verso che segue, ov'egli dice: <emph>Però convenne legge per fren porre.</emph> Ma non è già manifesto quello ch'egli intenda per <emph>guida</emph>, interpretandolo variamente gli espositori. Con ciò sia che messer Pietro, suo figliuolo, intenda per guida il Papa; la qual cosa non mi piace punto. E il medesimo pare ancora che senta Benvenuto da Imola, che comentò Dante in lingua latina, dicendo egli: SE GUIDA, <foreign lang="lat">id est Pastor</foreign>. Francesco da Buti espone: "<emph>se guida</emph>, cioè se uomo alcuno saputo, che insegni quel bene a che si corre non essere vero bene, e non doversi amare oltre a modo, aggiunta ancora la grazia illuminante di Dio, che conviene esser guida delle menti umane." Con costui pare che in una parte convenga il Vellutello, dicendo: <emph>se guida</emph>, cioè <emph>se ammonizione o amaestramento</emph> d'altri. Il Landino, che in prima dice: <emph>se guida</emph>, cioè, se lo intelletto nostro destandosi, o precetto di più dotto uomo ammonendoci; si riduce finalmente egli ancora a la grazia, dicendo: <emph>se la grazia di Dio illuminandoci</emph>. La quale esposizione, se bene è verissima (con ciò sia che, come dice Iesu Cristo nello <title>Evangelio</title>, che nessuno vadi a lui, che è la somma e perfetta verità, se il Padre suo, cioè la grazia, non lo tira), a me niente di manco non piace molto. Perchè, se bene noi siamo tutto quello che noi siamo per grazia di Dio, come ben diceva S. Paulo, e ogni bene e ogni dono ottimo viene da lui, come afferma Iacopo Apostolo; questa è una cagione troppo universale, e che la sa adducere ognuno, essendo sempre costume di coloro che non sanno, ricorrere a le cause universali. Per questo dunque, discendendo a più particulare cagione, dico che io penso che il Poeta in questo luogo intenda per <emph>guida</emph> quel lume naturale, che Dio ha dato all'uomo, perchè e' possa condursi a 'l fine suo. Il che volle forse significare il Landino, quando disse <emph>lo intelletto</emph>; ancora che lo intelletto, propriamente parlando, secondo che noi abbiamo dal Filosofo nel VI della <title>Etica</title>, si eserciti solamente circa a la intellezione de' primi principii. Intende dunque il Poeta per <emph>guida</emph>, non lo intelletto proprio, ma il discorso che nasce da quello, cioè quel lume e quel giudizio ch'è scritto nel cuore di ciascuno, chiamato da alcuni <emph>conscienza</emph>, che riprendendo ciascuno de gli errori suoi, e lodandolo de le buone opere, serve (come scrive Paulo) per legge a quelle genti che non l'hanno; laonde, come si conviene a creature ragionevoli, vivono politicamente e moralmente, come si legge che fecero già tanti filosofi e tanti nobilissimi Romani. Ma chi volesse esporlo più particularmente ancora per noi Cristiani, potrebbe intendere per <emph>guida</emph> il lume della sacra Scrittura, come altrove accennò il Poeta stesso, dicendo:
<quote rend="block"><lg><l>Avete il vecchio e 'l nuovo Testamento,</l>
<l>E il Pastor della Chiesa, che vi guida:</l>
<l>Questo vi basta a vostro salvamento.</l></lg></quote>
E chi volesse penetrare più adentro, potrebbe intendere il lume santissimo della fede, dato da Dio a tutti coloro, che non si credendo potere sapere ogni cosa con il loro lume naturale, umiliati nel suo cospetto gliela chieggono con gran fiducia, dicendo insieme col Profeta: Signore, illumina gli occhi miei, acciò che io consideri le opere tue maravigliose. Le quali (secondo ch'egli stesso confessa, ringraziandone il Padre) sono celate e ascose ai sapienti del mondo, e revelate ai pargoletti, cioè a' semplici e agli umili di cuore. E della <emph>guida</emph> ci basti questo.</p>
<p>Per il <emph>freno</emph> (come noi dicemmo di sopra) intende egli la legge; nè ha questo dubbio alcuno, esponendosi egli medesimo. Sì che io non so donde si cavi messer Pietro, che il <emph>freno</emph> sia lo Imperatore. Ma dobbiamo bene considerare per qual cagione egli chiami la legge per questi due nomi <emph>legge</emph> e <emph>freno</emph>, non essendo egli uomo (come abbiamo detto più volte) che dica nulla a caso. E però si debbe avvertire che la legge, e massimamente la divina (de la quale parla il Poeta, favellando egli de l'anima, come di creatura ordinata a la eterna beatitudine, e non de l'uomo, come animale sociabile e politico, al bene essere del quale sono ordinate le leggi civili), si può considerare in due modi. Primieramente ella si può considerare come cosa che ci manifesta quello che sia bene, e quello che sia male; per il che diceva lo Apostolo: Se non fusse la legge, io non conoscerei il peccato. E in questo modo considerata, viene ella ad essere quasi un lume che ci guida, e insegna per qual via dobbiamo camminare. E così considerandola David profeta diceva: I mandati tuoi sono la lucerna a' piedi miei. E in questa considerazione ella si può chiamare veramente <emph>legge</emph>, che altro non è che dire <emph>lume</emph>, il quale dimostra e insegna a gli uomini quello ch'e' debbino fare. Nè mi curo io qui di alcuna altra etimologia data da gli uomini, avendone dato questa la Verità infallibile nel S. Evangelio, quando dimandato in che modo si dovesse operare, rispose: <emph>Voi avete la legge e i profeti</emph>; intendendo per la <emph>legge</emph> que' precetti legali che insegnano la via a gli uomini, e per i <emph>profeti</emph> le promesse dolcissime, fatte da Dio, di dare al mondo lo unigenito suo figliuolo, ne' meriti del quale si avessino a salvare tutti quegli che credevano in lui. Secondariamente si può considerare la legge come uno comandamento, che ispaventando e minacciando gli uomini col timore delle pene, gli ritiene quasi per forza dal malvagio operare, come il freno ritiene il cavallo. E in questo modo considerandola Paulo Apostolo, la chiamo <emph>ministra della morte</emph>. Il Poeta dunque considerandola in questo modo medesimo, la chiamò <emph>freno</emph>, volendo significare che l'anima umana correva agevolmente dietro a' beni mondani, se la legge col suo lume, il che solo interviene a' buoni, i quali (come diceva Orazio) operano bene solamente per amore della virtù, o col timore quasi per forza, il che avviene a' rei, i quali operano bene solamente per la paura della pena, <emph>non torce il suo amore</emph>, ritirandola nel diritto e vero sentiero della salute. E che la legge abbia in sè queste due proprietà, lo dimostra il modo col quale si legge nello <title>Esodo</title> ch'ella fu data da Dio al popolo ebreo nel monte Sinai; dove dice che apparì uno splendore grandissimo, e insieme con quello furono uditi tuoni e romori spaventosissimi. La qual cosa certamente non voleva significare altro, se non ch'ella sarebbe a' buoni un lume che insegnerebbe loro la vera via della salute, e a' rei uno spavento e un timore, il quale quasi per forza ritrarrebbe molti di loro da la via de' vizii e de' peccati. E questo basti per la interpretazione di questo luogo; che tutto però sia detto come nostra opinione, e non perchè io mi persuada che altri non si truovi che lo possa esporre ancora molto meglio di quello che ho fatto io: il quale, per non tediarvi più, fo qui fine a questa lezione.</p></div3></div2></div1>
<div1 type="sezione" n="Lettura undicesima sul canto XXVII del Purgatorio"><head>LETTURA UNDECIMA SOPRA UN LUOGO DEL XXVII CANTO DEL PURGATORIO FATTA ALL'ACCADEMIA FIORENTINA NEL CONSOLATO DI BERNARDO CANIGIANI MDLI</head>
<div2 type="dedica" n="Dedica">
<opener><salute>AL MOLTO ONORANDO FRANCESCO DI GIANNOZZO DA MAGNALE CITTADINO FIORENTINO E AMICO SUO CARISSIMO</salute></opener>
<p>Egli non è dubbio alcuno, carissimo e cortesissimo mio Francesco, che l'uomo (come si vede nella mia <title>Circe</title>) non abbia bisogno di molte più cose, e non sia sottoposto a molti più mali, che qual si voglia altro animale. E oltre a questo è ancora certissimo, che se gli uomini fussino amici degli altri uomini, in quel modo che doverrebbono, e che ricerca la natura loro (essendo nato, come diceva Platone, l'uno uomo per giovare a l'altro), che eglino ne fuggirebbono e schiferebbono la maggior parte. Il che non saprei io con modo alcuno miglior provare, che con lo esempio mio stesso, avendo, oltre a lo stato nel quale io fui posto dalla fortuna, avuto tanti colpi da lei, che se non fussero stati gli amici, sarebbe stata la mia vita infelicissima; dove io sono vivuto e vivo, prima per grazia di Dio, e dipoi mercè loro, così contento quanto forse qual si voglia altro uomo che sia oggi a 'l mondo. Ma quello che mi è stato cagione di sommo piacere è l'avere veduto molti di questi miei amici, quando la fortuna mi ha dato o ha voluto darmi qualcuno de' colpi suoi, essersi mossi spontaneamente, e senza esserne ricerchi da me, a rimediare a 'l male ch'ella mi aveva fatto, o a farsi scudo e riparo a quel che ella voleva farmi. Infra i primi de' quali siate stato uno voi, che tenendo quella cura di me, la quale si suol tener delle cose sue più care, vi moveste già da voi stesso ad aiutarmi portare di quei pesi, i quali sarebbono stati a le mie forze sole gravi e difficili oltre a modo. Della quale liberale cortesia non volendo io essere reputato ingrato appresso di voi, nè avaro appresso a gli altri, ho, per sodisfare in parte a voi, e giovare il più che io posso a loro, deliberato di mandar fuori questa lezione (fatta da me nel consolato del nobilissimo e virtuosissimo Bernardo Canigiani) sotto l'onorato nome vostro; acciò che voi, conoscendo qual sia l'animo mio, mi reputiate conoscente e ricordevole de' benifizii de gli amici; ed eglino, veggendo come e' sono signori e padroni delle azioni loro, s'ingegnino con lo esempio vostro di giovare il più ch'e' possono l'uno a l'altro. Accettatela adunque voi come cosa dovuta a la bontà e a la liberalità vostra, e loro come utile a la vita e a la conversazione umana; e vivete felice a voi e a gli amici vostri.</p>
<closer><signed>Il tutto vostro GIOVAMBATISTA GELLI.</signed></closer></div2>
<div2 type="parte" n="CANTO XXVII">
<div3 type="capitolo"><head>LEZIONE UNICA <add resp="ed">[vv. 127-142]</add></head>
<p>Se bene que' soldati, i quali eron chiamati già anticamente appresso ai Romani <emph>militi emeriti</emph>, erono esenti, rispetto all'età, e assoluti dalle leggi de l'obbligo dello andare alla milizia, e' non era però tolto lor da quelle, che quando il popolo romano faceva guerra alcuna, ch'e' non potesser, se e' volevano, andare insieme con gli altri a esercitarsi in essa arte militare; onde furono già molti, i quali, ancor ch'egli avessino passato il prescritto termine, che, o per amor della patria, o per onorar qualche imperadore o capitano loro amico, si vestirono di nuovo l'armi, e non si curando di godere il benificio delle leggi, si esposero per tali cagioni a sopportar nuovamente le fatiche della guerra. Questo medesimo avviene oggi propiamente a me, uditori nobilissimi; con ciò sia cosa che non essendo io più obligato, rispetto all'età nella quale io mi truovo, a far più prova di me publicamente in questo luogo, e intendendo che quello a chi toccava oggi tale offizio, da legittima e giusta cagione impedito, non può sadisfare a tal obligo, vengo, per onorare il meritissimo Consol nostro, senza esserne stato ricerco da lui (per parermi che così richiegga l'amicizia intrinseca la quale è infra di noi, dicendo il nostro Dante, che quello amico il qual non soccorre l'altro,
<quote rend="block"><l>...... e l'uopo vede,</l>
<l>Malignamente già si mette a 'l niego),</l></quote>
a sadisfare io per lui. Per il che fare ho deliberato discorrere alquanto con voi familiarissimamente, e per modo di ragionamento, senza arte o ornamento alcuno di parole (per essermi occorso tal cosa quasi che a l'improvviso), sopra un luogo del XXVII capitolo del <title>Purgatorio</title> del sopradetto nostro divinissimo poeta Dante. Prestatemi adunque, per cortesia vostra, quella udienza che voi siate soliti altra volta fare; e io con l'aiuto d'Iddio, leggendo prima i versi che io ho presi a esporvi, comincerò dipoi a espedirmi più brevemente che io potrò, e più facilmente che io saprò, da quanto io vi ho promesso.
<quote rend="block"><lg><l>E disse: il temporal fuoco e l'eterno</l>
<l>Veduto hai, figlio, e sei venuto in parte,</l>
<l>Dove io per me più oltre non discerno.</l></lg>
<lg><l>Tratto ti ho qui con ingegno e con arte;</l>
<l>Lo tuo piacere omai prendi per duce;</l>
<l>Fuor sei dell'erte vie, fuor sei dell'arte.</l></lg>
<lg><l>Vedi là il sol che in fronte ti riluce,</l>
<l>Vedi l'erbette, i fiori e gli arbucelli,</l>
<l>Che questa terra sol da sè produce.</l></lg>
<lg><l>Mentre che vegnan lieti gli occhi belli,</l>
<l>Che lacrimando a te venir mi fenno,</l>
<l>Seder ti puoi, e puoi andar tra elli.</l></lg>
<lg><l>Non aspettar mio dir più, nè mio cenno;</l>
<l>Libero, dritto, sano è tuo arbitrio,</l>
<l>E fallo fora non fare a suo senno;</l></lg>
<lg><l>Perchè io te sopra te corono e mitrio.</l></lg></quote></p>
<p>Avendo il divinissimo poeta nostro Dante, mediante il lume naturale e le scienze umane, conosciuti tutti i vizii (chè questo volse significare il suo descendere a l'Inferno, guidato da Virgilio, cioè da 'l discorso umano, mosso da Beatrice, cioè da quella providenza, la quale è nella mente divina, della salute di ciascuno), ed essendosene di poi purgato; essendo, come tengono tutti i filosofi morali, nella podestà e facultà nostra (ancor che sia cosa alquanto difficile) fuggire e' vizii e seguitare le virtù, e vivere, in quanto uomini, come si conviene all'uomo, secondo la ragione (chè questo significa il suo passare per il Purgatorio, guidato similmente da Virgilio, cioè da 'l lume naturaie, per la via insegnatagli da Catone, cioè da le scienze morali, essendo stato Catone uomo molto lodato di santità di vita e di onestà di costumi), venne per tali cagioni a tornare nello stato della innocenza. La quale cosa volendo egli poeticamente dimostrare, finge che nella cima del monte del Purgatorio sia posto il Paradiso terrestre. Il quale monte, come e' nascesse di quella terra la quale fu spinta fuori della rotondità di essa Terra nell'altro emisperio da Lucifero, cadendo giù nel centro del mondo da questa banda del cielo, non fa mestieri al presente che io vi racconti, essendone stato tanto dottamente e sufficientemente parlato da 'l nostro studiosissimo messer Pier Francesco Giambullari, onor di questa nostra felicissima Accademia, in quel trattato ch'egli fa <title>Del sito dell'Inferno</title>, e in quella lezione ch'egli fece particularmente <title>Del sito del Purgatorio</title> sotto il Consolato di messer Giovanni Strozzi; bastandoci per ora sapere che volendo, come si è detto, il Poeta nostro dimostrare l'innocenza, nella quale tornono quegli uomini i quali conoscono i vizii e purgonsi di quegli, egli pone il Paradiso terrestre; il quale Paradiso è quel luogo nel quale fu portato da Dio il primo uomo nostro padre Adamo, da poi ch'egli l'ebbe creato, acciò che egli abitasse e operasse quivi; il che dimostra manifestamente il Poeta, chiamandolo nel canto seguente il luogo eletto <emph>A l'umana natura per suo nido;</emph> nel qual luogo dimorò solamente tanto il primo nostro padre, quanto egli stette sotto l'obbedienza di Dio. Volendo adunque dimostrare il Poeta nostro qual fusse questo stato, si fa dire, subito ch'egli vi arrivò, queste parole da Virgilio:
<quote rend="block"><lg><l>il temporal fuoco e l'eterno</l>
<l>Veduto hai, figlio, e sei venuto in parte,</l>
<l>Ove io per me più oltre non discerno;</l></lg></quote>
intendendo per il <emph>fuoco eterno</emph> lo Inferno, nel quale, come è scritto nelle sacre lettere, non è redenzione alcuna; e per il <emph>temporale</emph>, le pene del Purgatorio, nelle quali si sta solamente quel tanto del tempo, che merita la gravezza delle colpe, o che piace alla giustizia divina. Dalle quali parole del Poeta si cava come l'uomo, mediante il lume naturale e il discorso umano, può pervenire insino a la cognizione della immortalità dell'anima, avendogli dimostrato Virgilio il fuoco <emph>eterno</emph>; il quale sarebbe eterno invano, se ei non fussino eterne l'anime, le quali hanno a esser punite in quello; avendo noi nelle sacre lettere che il mondo ha a finire, e mancare di nascer più nuovi uomini. E di ciò rendono chiara testimonianza Socrate e Platone e molti altri filosofi, i quali cognobbero per via naturale come l'anima nostra era immortale ed eterna; e Lucrezio stesso, il quale prese tanto empiamente a voler provare ch'ella era mortale, spinto al fine da un certo instinto naturale e da quella forza che ha il vero, disse: <foreign lang="lat">Morte carent animae;</foreign> e volendone poi render la ragione di tale immortalità, soggiunse:
<quote lang="lat" rend="block"><l>Cedit idem retro de terra quod fuit ante</l>
<l>In terras; et quod missum est ex aetheris oris,</l>
<l>Id rursum caeli relatum templa receptant.</l></quote></p>
<p>E se bene Aristotile (l'autorità del quale potette tanto appresso il Poeta, ch'egli lo chiamò il <emph>maestro di coloro che sanno</emph>, e ch'è tanto stimata universalmente da ciascuno) non lo dice egli espressamente, e' non dice espressamente ch'ella sia mortale, ma si dimostra in tal cosa tanto ambiguo e inrisoluto, ch'e' sono stati alcuni, sì come fu il Petetto, il Cardinal Gaetano e molti altri, i quali hanno tenuto che secondo la sua dottrina ella sia mortale; e alcuni altri, come sono il Pio, il Romeo, generale oggi dell'Ordine di S. Domenico, in quella opera ch'egli fa <title lang="lat">De necessitate operum et libertate arbitrii</title>, e molti altri, che hanno tenuto che secondo la sua dottrina ella sia immortale. Ma qui non è il luogo atto a disputare tal cosa; bastici per ora solamente questo, per dichiarazion del testo, che il lume naturale può condur l'uomo, da poi ch'egli, avendo conosciuto il vizio ed essendosene purgato, è diventato innocente, nella cognizione e certezza della immortalità dell'anima; ma non già più su, nè a cognizione di cose più alte e più divine. E però soggiugne Virgilio, cioè essa ragion naturale:
<quote rend="block"><l>e sei venuto in parte</l>
<l>Dove io per me più oltre non discerno.</l></quote>
Imperò che, a pervenire alla cognizione della ultima e vera felicità nostra, bisogna altro lume che quel dello intelletto umano, come si vedrà chiaramente di sotto. Dipoi, per dimostrare il modo come questa cognizion naturale ci conduca, passando per il conoscimento e per il purgamento de' vizii, sino a questo termine, soggiugne:
<quote rend="block"><lg><l>Tratto ti ho qui con ingegno e con arte;</l>
<l>Lo tuo piacere omai prendi per duce;</l>
<l>Fuor sei dell'erte vie, fuor sei dell'arte.</l></lg></quote>
Dove è necessario sapere, a chi vuole intendere il senso di questi versi, che l'intelletto nostro (come noi dicemmo già nella esposizione di quel sonetto del Petrarca, <emph>Io son da l'aspettare omai sì vinto</emph>), così come in quanto a quel lume ch'egli ha, con il quale egli intende i primi principii e le prime notizie delle cose, egli si chiama <emph>agente</emph>, si chiama ancora di poi, in quanto a quella potenza e a quell'attitudine ch'egli ha d'intendere e apprendere quelle cose, la cognizione delle quali si fa discorrendo, con esso lume dello intelletto agente, o con l'opera de' precettori, o con lo studio, da le cose conosciute a quelle che non si conoscono, <emph>possibile</emph>. E questo, come io vi dissi già altra volta, credo io che sia quello che noi chiamiamo vulgarmente nella lingua nostra <emph>ingegno</emph>, chiamando noi comunemente <emph>aver buono ingegno</emph> coloro, i quali noi veggiamo esser più atti a imparare e a intendere le cose, che non sono gli altri. Il che non vuol dire altro, che aver l'<emph>intelletto possibile</emph>, o per la qualità degli strumenti, o per cagione della temperatura della complessione, più atto a imparare, che gli altri; con ciò sia cosa che quegli che hanno i sangui e gli spiriti più sottili, o più caldi e umidi, imparino più facilmente, che que' che gli hanno più grossi, e più freddi e secchi, essendo la natura del secco di pigliare con più difficultà, se bene egli ritiene poi più lungamente. Conduce adunque il lume naturale e la sapienza umana l'uomo a fuggire i vizii e a cognoscere la immortalità dell'anima, mediante quelle cognizioni ch'egli acquista con l'<emph>intelletto possibile</emph>, mediante lo <emph>agente</emph>, delle buone arti; onde dice: <emph>Tratto ti ho qui con ingegno e con arte;</emph> cioè con l'<emph>intelletto possibile</emph>, mediante lo studio delle <emph>arti liberali</emph>, non manco utili che necessarie a chi vuol vivere civilmente, e come si conviene a chi è veramente uomo. E se bene egli è alquanto difficile l'arrivare a uno stato e a un grado simile d'innocenza, da poi che l'uomo vi è arrivato, egli opera mediante gli abiti fatti per le frequenti operazioni, con facilità grandissima; non essendo difficultà alcuna al giusto far l'opere della giustizia, o a 'l temperato il vivere temperatamente; anzi sente, per essere perfette tali operazioni, nell'operarle piacer grandissimo. Con ciò sia cosa che a ogni operazione perfetta (come scrive il Filosofo nel X della <title>Etica</title>) consegua la voluttà e il piacere, intendendo per <emph>operazioni perfette</emph> quelle, quando la potenza è ben disposta, e l'obbietto è nobilissimo, come si vede verbigrazia nella operazione della virtù visiva, quando l'occhio è ben disposto e l'obbietto ch'e' riguarda è bellissimo, che ne segue un piacer grandissimo; segno certo e manifestissimo, che tale operazione è perfetta. E questo è quel che volse significare il Filosofo, quando disse in quel luogo: <foreign lang="lat">voluptas perficit operationem</foreign>, non come abito o forma interna, la quale le dia cotale esser perfetto, ma come un certo fine che resulta da essa perfezione, in quel modo che fa la bellezza (per usare lo esempio medesimo del Filosofo) in coloro i quali sono nel fiore della loro età; la quale bellezza non è dalla essenza propia di essa età, ma resulta dalla buona disposizione di quella; e in questo medesimo modo resulta dalla perfezione delle operazioni la voluttà e il diletto, e così in quelle della mente, come in quelle de' sensi. Conoscendo adunque il Poeta che chi è in questo stato della innocenza, per avere scacciati da sè i vizii, opera perfettamente, per il che opera con delettazione e con piacere, seguita nel testo: <emph>Lo tuo piacere omai prendi per duce;</emph> cioè: opera quelle operazioni nelle quali tu sei guidato da 'l piacere, chè quelle saranno le vere e lodevoli operazioni. Imperò che tu hai sottoposti di maniera i sensi e lo appetito a la ragione, che tu puoi far sicuramente tutto quello che tu vuoi e quello che più ti piace; chè tutto sarà bene, nè ti sarà più, come prima, fatica alcuna a viver virtuosamente, perchè <emph>Fuor sei dell'erte vie, fuor sei dell'arte;</emph> le quali vie <emph>erte</emph> e strette non sono altro che quelle delle virtù, sì come voi avete da tutti gli scrittori morali, e particularmente da Esiodo, dottissimo poeta greco. Il quale, secondo che referisce il divino Basilio in quella operetta ch'egli fa <title>Dell'insegnare i costumi</title>, usava dire che andando ne gli anni della sua adolescenza Ercole errando per il mondo per acquistare gloria, si riscontrò in due vie, l'una delle quali era quella della virtù, e l'altra quella del vizio; e che quella della virtù si dimostrava molto erta e faticosa nel suo principio, e quella del vizio per il contrario dilettevole e facile. Il che volse ancor significar Pittagora, quando assimigliando la vita umana a quella lettera che noi chiamiamo vulgarmente <emph>fio</emph>, disse che di quelle due vergole, che nascon di quella prima la quale va diritta insino a l'inforcatura del <emph>fio</emph> (che significa quei primi nostri anni, ne' quali noi viviamo, seguitando la natura, quasi tutti in uno modo e secondo un costume medesimo), quella che va in su, ed è erta, è quella della virtù, e quella che va in giù, ed è china, è quella del vizio. Onde fu di poi detto da 'l Poeta latino, il quale aveva fra i suoi opusculi trattato di questa finzione pittagorica, nel VI dell'<title>Eneide</title>:
<quote lang="lat" rend="block"><l>facilis descensus Averni;</l>
<l>Sed revocare gradus, superasque evadere ad auras,</l>
<l>Hoc opus, hic labor.</l></quote>
Niente di manco, se bene questa via della virtù è erta e stretta, ella conduce finalmente l'uomo in quella felicità e in quel contento, ch'egli può aver come uomo, e ch'egli può acquistare umanamente e con le forze sue sole; e oltre a di questo gli dimostra ancora poi la via e il modo ch'egli ha a tenere, se egli vuol salire a maggiore e più alto grado, e che gli conviene camminare con altro lume, se egli vuol andare a la somma e vera felicità, cioè a l'eterna beatitudine. Imperò che dimostrando la sapienza umana a l'uomo insino a dove si estendono solamente le forze della natura, gli viene ancora a dimostrare in un medesimo tempo ch'egli è di necessità ch'e' sia in questo universo una potenza maggior della natura; con ciò sia cosa che si sieno veduti nel mondo e si vegghino ancora bene spesso di molti effetti, i quali superono quella forza, la quale ci fa conoscere essa sapienza umana, che ha la natura, onde rimette l'uomo a maggiore e a più alto lume. E con queste ragioni provò già il Conte della Mirandola quella conclusione, la quale fu reputata in que' tempi tanto difficile, che non era scienza alcuna (intendendo di quelle le quali sono state trovate e che si acquistono umanamente), la quale certifichi più l'uomo della divinità di Cristo, che la Magìa naturale e la Cabala. Con ciò sia cosa che, a volere essere certo che i miracoli di Cristo furono fatti da lui in virtù divina, bisogni prima saper ch'e' non potevono esser fatti in virtù umana; al che fare è necessario sapere l'ultimo termine insino al quale si estendono le forze della natura, e chi non sapessi questo, potrebbe sempre dubitare che fussino stati fatti da lui per virtù naturale; e questo insegnono solamente la Magìa e la Cabala. Insegnono adunque le scienze umane, principalmente e per sè, le cose naturali, e accidentalmente e <foreign lang="lat">per aliud</foreign>, a modo de' logici, le divine; e però dice qui Virgilio a Dante, <emph>Che io per me più oltre non discerno;</emph> se tu vuoi salire a più alto grado e andare a maggior cognizione, <emph>Vedi là il sol che in fronte ti riluce,</emph> cioè la scrittura sacra e la dottrina evangelica, mandata da Dio al mondo per il suo unigenito Figliuolo, il quale è luce che inlumina <foreign lang="lat">omnem hominem venientem in hoc mundo</foreign>: e questo lume ti guiderà a la cognizione delle cose divine; con ciò sia cosa che dalla lezione delle sacre scritture nascerà in te il lume della fede, mediante il quale tu verrai di poi in cognizione di quelle cose, alle quali non può aggiugnere per sè stessa la cognizione naturale. Il che dimostra di poi il Poeta nostro nel XXIIII capitolo del <title>Paradiso</title> essergli avvenuto, quando essendogli dimandato da San Pietro donde fosse venuta in lui questa cara gioia della fede, rispose:
<quote rend="block"><l>la larga ploia</l>
<l>Dello Spirito Santo, che è diffusa</l>
<l>In su le vecchie e in su le nuove cuoia,</l>
<lg><l>È sillogismo, che la m'ha conchiusa</l>
<l>Acutamente sì, che in verso d'ella</l>
<l>Ogni dimostrazion mi pare ottusa;</l></lg></quote>
volendo inferire che il lume della fede fa molto più chiaro l'intelletto umano delle cose divine, che non lo fa qual si voglia dimostrazione delle naturali. E di poi soggiugne:
<quote rend="block"><lg><l>Vedi la terra e vedi gli arbucelli,</l>
<l>Che questa terra sol da sè produce.</l></lg></quote>
Nascevano nel Paradiso terrestre gli arbori e l'erbe, come dice largamente il Poeta nel canto seguente, solamente per propietà della terra e per virtù del cielo, senza aiuto e senza arte alcuna umana. Il che dimostrando Virgilio a 'l Poeta, non vuole dirgli altro, se non che in chi cammina con lume di quel Sole, cioè della fede, nascono le virtù solamente per grazia di Dio principalmente, e di poi per disposizione sua, e non per aiuto alcuno delle scienze umane. Onde chi considererà bene le virtù de' Santi e del vecchio e del nuovo Testamento, le conoscerà molto maggiori e più perfette, essendo elleno da miglior principio cagionate, che non sono quelle de' filosofi e quelle de' Gentili; e altra constanza e altra fortezza troverrà essere quella delle nostre vergini, e di quelle femmine che sopportorono il martirio per Cristo, che quella delle più chiare e famose donne, delle quali scrivessero mai Plutarco, Valerio Massimo, il nostro Petrarca o qual si voglia altro scrittore. E però dice quasi che con maraviglia grandissima:
<quote rend="block"><lg><l>Vedi l'erbette, i fiori e gli arbucelli,</l>
<l>Che quella terra sol da sè produce;</l></lg></quote>
cioè, che fa l'uomo per sè stesso, <foreign lang="lat">idest</foreign> senza la sapienza umana, ma per disposizione sua propia, con la virtù, cioè con la grazia di quel Sole del quale dice la Chiesa: <foreign lang="lat">Sol iustitiae Christus Deus noster</foreign>. E perchè quello uomo il quale non opera è reputato nella religione cristiana servo inutile, sì come ne dimostra chiaramente la parabola di colui che sotterrò quel talento, che gli era stato dato dal suo signore, senza cercar di far con esso guadagno alcuno, egli soggiugne:
<quote rend="block"><lg><l>Mentre che vegnan lieti gli occhi belli,</l>
<l>Che lacrimando a te venir mi fenno,</l>
<l>Seder ti puoi, e puoi andar tra elli.</l></lg></quote>
La sentenza de' quali versi secondo me è questa: che sino a che quegli <emph>occhi begli</emph> che mi mandorno lacrimando a te, cioè insino che quella pietà divina, la quale non può conoscersi quanto ella sia sollecita e pietosa de l'uomo se non per gli effetti (onde disse che <emph>lacrimando mi fece venire a te</emph>), tornino lieti, cioè ti si dimostrino <emph>lieti</emph> e pieni d'ogni gioia; il che sarà nel regno di vita eterna e nello stato della beatitudine, quando noi vedremo Dio a faccia a faccia; e' bisogna che l'uomo purgato operi sempre, e si eserciti nelle virtù cristiane. E perchè tutte le virtù, così cristiane come civili e umane, sono o speculative o pratiche, egli soggiunse: <emph>Seder ti puoi, e puoi andar tra elli;</emph> intendendo, per <emph>sedere</emph> fra essi fiori, lo esercitarsi nelle virtù speculative e che appartengono a l'intelletto solo, come sono le meditazioni, le orazioni e simili; e per lo <emph>andare</emph>, lo esercitarsi in quelle che appartengono alla <emph>vita attiva</emph>; sì come egli si espone poco innanzi, dove Lia, posta da lui per la <emph>vita attiva</emph>, dice:
<quote rend="block"><lg><l>Sappia qualunche il mio nome domanda,</l>
<l>Che io mi son Lia, e vo movendo intorno</l>
<l>Le belle mani a farmi una ghirlanda.</l></lg>
<lg><l>Per piacermi allo specchio qui mi adorno;</l>
<l>Ma mia suora Rachel mai non si smaga</l>
<l>Da 'l suo ammiraglio, e siede tutto il giorno.</l></lg></quote>
E perchè chi è condotto in questo luogo del Paradiso terrestre, cioè nello stato della innocenza, non ha più bisogno delle scienze umane, avendo il lume delle divine scritture e il sole della fede che gli riluce <emph>in fronte</emph>, cioè nell'anima (la quale, così come la fronte è la più nobil parte del corpo umano, è ancora ella la più nobil parte de l'uomo), egli dice di poi: <emph>Non aspettar mio dir più, nè mio cenno.</emph> E ultimamente, per dimostrar qual fusse questa innocenza del padre nostro Adam, nella quale può tornare l'uomo, purgandosi prima dai vizii, e dipoi camminando con il lume della fede, mediante però quella grazia che dà Iddio a chiunche vuole camminar per le vie sue, egli dice:
<quote rend="block"><l>Libero, sano e dritto, è tuo arbitrio,</l>
<l>E fallo fora non fare a suo senno;</l>
<lg><l>Perchè io te sopra te corono e mitrio.</l></lg></quote>
Per intendimento delle quali cose è da sapere che, come dice quel non manco dottissimo filosofo e interpetre di Aristotile, che divinissimo teologo ed espositore delle sacre lettere, San Tommaso d'Aquino, che di quelle cose le quali si ritruovono in questo universo, alcune sono le quali operono senza giudicio alcuno; e queste sono tutte le cose inanimate; onde se l'una va al centro e l'altra saglie verso il concavo della luna, lo fanno guidate da uno instinto e propietà naturale, e non con giudicio o conoscimento alcuno. Alcune altre ne sono di poi, le quali operono con giudicio, ma non libero; e questi sono tutti gli animali bruti; onde se ben la pecora, veggendo il lupo, lo giudica inimico e fuggelo, questo suo giudicio non è libero; con ciò sia cosa ch'ei non nasca in lei da discorso, o da 'l conferire più cose insieme, ma da uno instinto naturale, onde non può far di non lo fuggire. E che sia il vero, ella fugge così un lupo legato, come ella fa uno sciolto; il che non le avverrebbe, se il giudicio suo fusse libero. E però nasce negli animali, subito ch'egli è appresentato loro uno obbietto, il moto a conseguirlo o a rifiutarlo. E ultimamente se ne ritruovono alcune altre, le quali operono con giudicio libero; e questo è l'uomo; il quale giudica con la potenza sua cognoscitiva una cosa doversi seguitare e un'altra fuggire, non per istinto naturale, ma per il discorso della ragione; la quale non sta e non si ferma in un particular solo, ma discorre ed esamina diverse cose, considerando in ciascheduna così l'un contrario come l'altro, cognoscendosi sempre i contrarii con una cognizione medesima. Non essendo adunque determinata la ragion de l'uomo più a un contrario che a l'altro, egli può rifiutare e seguire, e operare e non operare, secondo che piace a lui; e così viene a essere in lui il libero arbitrio. E perchè ciascuno intenda meglio quel che sia propiamente questo <emph>libero arbitrio</emph> de l'uomo, è da sapere che, come ha nuovamente scritto l'eccellentissimo filosofo messer Simone Porzio napoletano in un trattato ch'egli ha fatto (tradotto da noi nella lingua nostra, acciò ch'e' sia partecipe della dottrina e utilità di quello maggior numero d'uomini), il titol del quale è <title>Se l'uomo diventa buono o cattivo volontariamente</title>, che l'uomo nelle sue operazioni procede in questo modo. La prima cosa, egli intende e conosce la cosa; e da poi ch'egli l'ha conosciuta, l'appetisce (e questo tale appetito, il quale è cosa naturale, è chiamato da Aristotile, perchè egli è del fine, <emph>volontà</emph>), e impone a l'intelletto che esamini i mezzi a conseguir tal cosa. La quale esaminazione è fatta da l'intelletto per via della ragione; la quale, discorrendo, propone e dimostra le ragioni e in favore e in contrario; dopo la qual cosa è di poi in podestà sua il fuggire e lo eleggere, secondo che ne detta la ragione. E questa elezione è propiamente quello che i teologi chiamono <emph>azione libera</emph>, o veramente <emph>libero arbitrio</emph>. E in questo modo non operono gli animali bruti; ma subito ch'egli appetiscono una cosa, si muovono a quella, non avendo la ragione, con la quale ei consultino quello che debbino fare, e di poi elegghino. Sono adunque in noi due <emph>appetiti</emph>; uno innanzi a la consultazione, e questo si chiama <emph>appetito naturale</emph>, o vero <emph>volontà</emph> secondo Aristotile; e uno dopo la consultazione, e questo si chiama da' Latini <emph>libero arbitrio</emph>; il quale non è ancora egli altro, secondo che dicono i nostri teologi, e particularmente il dottissimo Damasceno nel terzo, che essa volontà, ma diversamente considerata. Imperò chè così come nella parte nostra cognoscitiva sono l'<emph>intelletto</emph> e la <emph>ragione</emph>, che sono realmente una cosa medesima, ma distinti solamente di considerazione (chiamando noi l'intelletto <emph>intelletto</emph>, quando egli intende semplicemente una cosa; onde si dice che l'intelletto è solamente de' <emph>primi principii</emph>, i quali sono intesi da lui subitamente senza pensamento alcuno; e <emph>ragione</emph> di poi, quando ei va da la cognizione d'una cosa nella cognizione d'un'altra, il che è proprio <emph>raziocinare</emph> e discorrere), così sono ancor nella parte nostra appetitiva la <emph>volontà</emph> e il <emph>libero arbitrio</emph>, le quali sono ancora elleno realmente una cosa medesima; ma chiamasi <emph>volontà</emph> in quanto ella desidera e vuole semplicemente una cosa con quel primo <emph>appetito naturale</emph> che si ha delle cose; e di poi <emph>libero arbitrio</emph>, quando, dopo il consiglio e la esamina della ragione, ella la rifiuta o ella la elegge, e cerca de' mezzi per conseguirla. E perchè a far tale operazione concorre dalla <emph>parte cognoscitiva</emph> il discorso e il consiglio, mediante il quale si giudica se una cosa debbe proporsi a una altra o no, e dalla <emph>parte appetitiva</emph> il rifiutare e lo eleggere quel che ha giudicato e consigliato il discorso, sono stati alcuni i quali hanno dubitato se questo <emph>libero arbitrio</emph> è potenza cognoscitiva o veramente appetitiva. E Aristotile stesso par che non ne fussi molto risoluto, avendo lasciato scritto nel sesto dell'<title>Etica</title>, che la elezione non appartiene più a la facultà appetitiva che a la cognoscitiva, ma dicendo ch'ella è o uno <emph>intelletto appetitivo</emph> o uno <emph>appetito intellettivo</emph>. Niente di manco, secondo la determinazione de' teologi, e particularmente di San Tommaso, il libero arbitrio è <emph>potenza appetitiva</emph>, e non <emph>cognoscitiva</emph>. Opera adunque l'uomo liberamente nel modo che si è detto, avendo la ragione, e non essendo le potenze ragionevoli, come scrive il Filosofo nel nono della <title>Metafisica</title>, determinate più a l'un contrario che a l'altro, e a una operazione sola, come son le naturali. Perchè essendo altrimenti, egli non sarebbe uomo; con ciò sia cosa ch'egli non arebbe la ragione, e se e' l'avessi, o ella non sarebbe ragione, non avendo ella la facultà e la via, nelle cose opposte, così a l'una come a l'altra; o ella gli sarebbe stata data in vano dalla natura (il che non suole ella però far mai), non potendo egli operare secondo il consiglio di quella. E così verrebbe ancora a destruggersi tutta la filosofia, così la sopranaturale come la naturale e morale, non si dando potenze razionali, come scrive il Filosofo nel nono della <title>Metafisica</title>, e facendo la natura delle cose vane e superflue, come egli niega nella <title>Fisica</title>, e non si potendo acquistar quelle virtù e que' costumi ch'egli insegna nell'<title>Etica</title>. E le leggi sarebbono ancor similmente una espressa ingiustizia, non meritando gli uomini pena o premio alcuno di quelle opere ch'ei fanno sforzatamente. Onde è di necessità dire che l'uomo operi secondo la libertà dello arbitrio suo. Nientedimanco questa sua libertà ha molti e molti nimici; e sono molte le occasioni e le cagioni che continuamente la impediscono. Le principali e più potenti delle quali (per non le raccontar tutte) sono primieramente l'alterazioni e le passioni del senso; le quali, come scrivono tutti i filosofi morali, impediscono e perturbono tanto la ragione, ch'e' non la lasciono spesse volte scorgere il vero. Sono di poi oltre a queste gli abiti, i quali essendo confirmati per il lungo uso, non ci lascion volgere in altra parte, che dove ei ci tirono gli obbietti loro; ancora che, essendo molte volte ricoperti da qualche ombra di bene, non ci dimostrono qual sia propiamente e veramente la natura loro. Aggiugnesi ancora a questo la temperatura della complessione, la quale ci rende atti, e ci fa piacer più una cosa che un'altra; e ultimamente la forza de' cieli, i quali se bene e' non ci sforzono, ci inclinono con gl'influssi loro variamente. E questo nasce perchè, governando eglino con la potenza loro e alterando la materia della quale noi siamo composti, in quel modo ch'e' fanno quella di tutte l'altre cose naturali, vengono a disporre i corpi nostri quando in un modo e quando in un altro; il che non conferisce di poi poco a le operazioni dell'anima. Le quali cose tutte (lasciando andare le molte e varie opinioni de' filosofi, e parlando come cristiano, e come è conveniente, esponendo noi un poeta il quale non fu solamente cristiano, ma teologo divinissimo, e come è finalmente la verità) sono tutte discese in noi per il peccato del primo nostro padre Adamo, avendoci egli tolto, mediante la disubbidienza sua, quella rettitudine e quell'ordine, il quale aveva posto Dio nell'anima di esso Adamo, chiamata dai nostri teologi la <emph>giustizia originale</emph>; mediante la quale, stando le parti sue inferiori sotto il governo delle superiori, e il senso sotto l'imperio della ragione, la libertà sua dello arbitrio era molto maggiore e più potente della nostra. Imperò che incominciandoci dalla prima cagione, la quale impedisce non poco la libertà nostra, che sono le perturbazioni del senso, la maggior parte di quelle non erono in quello stato della innocenza. Con ciò sia cosa che, essendo elleno fondate nella parte nostra sensitiva, la quale ha per obbietto il male e il bene, non essendo in quello stato male alcuno, veniva primieramente a non essere ancora passione alcuna di quelle che ragguardono il male, come sono il dolore e il timore; e quelle di poi che ragguardono il bene, come sono verbigrazia il desiderio e la speranza, eron tanto moderate, per istare (come si è detto) il senso sotto la ragione, ch'elle eron più tosto utili e cagione di diletto, che dannose e cagione di alterazione o di perturbazione alcuna. Gli abiti di poi similmente non potevono farsi nell'uomo, se non regolati e moderati, essendo regolate e moderate l'operazioni, e nascendo eglino (come è noto a ciascuno) da 'l frequente uso di quelle. Gli obbietti erono ancora eglino molto meglio, e più secondo la vera natura loro propia, conosciuti da Adam nella sua innocenza, ch'e' non sono ora da noi. E questo nasceva, perchè l'intelletto suo non poteva esser così facilmente ingannato, come è il nostro. Imperò che l'intelletto non s'inganna mai per sè stesso, ma è sempre per sua natura vero; e quando pure ei s'inganna, nasce da qualche cosa esteriore, o da qualche potenza inferiore (come è verbigrazia la fantasia), la qual non fa perfettamente l'uffizio suo. Il che non poteva avvenir se non difficilmente a l'intelletto di Adamo, avendo egli avuto da Dio più perfetta cognizione delle cose, che non abbiamo noi da le scienze, che sono invenzioni de gli uomini, i quali possono errare, e stando in lui (come noi abbiamo più volte detto) tutte le potenze inferiori sotto il governo delle superiori. La temperatura della complessione era ancor molto migliore in lui, ch'ella non è in noi; e questo ne dimostra chiaramente la lunghezza della vita sua. E i cieli ultimamente non avevono tanta forza sopra la materia, della quale era composto il suo corpo, quanto egli hanno sopra la nostra. Nè nasceva tal cosa perchè la materia, della quale siamo composti noi, non sia la medesima che quella della quale era composto e fatto egli, ma dall'imperio il quale gli aveva dato Dio sopra tutte le creature; mediante il quale (come riferisce Agostino nel libro <title>Della città di Dio</title>) egli usava, mentre che egli stette sotto l'obedienza di Dio, la virtù e lo aiuto di tutte senza impedimento alcuno; il che non ha potuto far di poi così facilmente la sua prole. Con ciò sia cosa che in quel medesimo tempo ch'egli si ribellò da Dio, si ribellarono ancor dal dominio suo, in certo modo, tutte l'altre creature. E questo era il tranquillo e felicissimo stato, nel quale si ritrovava nella sua innocenza l'umana natura; il quale stato volendo dimostrare Dante a gli uomini, acciò che si sforzino, purgandosi da' vizii e camminando col lume della fede nel paradiso delle meditazioni, mediante la grazia di Dio, di riacquistarlo, fa dire a Virgilio queste parole:
<quote rend="block"><l>Libero, dritto, sano è tuo arbitrio,</l>
<l>E fallo fora non fare a suo senno;</l>
<lg><l>Perchè io te sopra te corono e mitrio;</l></lg></quote>
cioè: lo arbitrio tuo, e il potere eleggere quel che giudica la ragione, è <emph>libero</emph>; con ciò sia cosa che, stando il senso obediente a la ragione, non possino gli affetti e le passioni di quello condurti a far quel che tu non vorresti. Ed è, oltra di questo, <emph>sano</emph>, per potere operare sicuramente secondo la natura sua, non potendo i mali abiti disporlo a 'l male operare. È di poi <emph>diritto</emph>, cioè retto, per non poter gli obbietti, dimostrandosi sotto false apparenze, o la temperatura del corpo e gl'influssi celesti, piegarlo fuor del sentier diritto della ragione. Onde sarebbe <emph>fallo</emph> ed errore a operare altrimenti che come ti detta la ragione tua stessa, non potendo lo intelletto (come noi dicemmo di sopra) errare per sè stesso, e non avendo cosa alcuna, per le cagioni dette, la quale possa farlo errare. Per il che io <emph>corono e mitrio te sopra te</emph>, cioè do a te medesimo il governo di te stesso, così nelle cose contemplative e spirituali, come nelle attive e familiari; intendendo per la <emph>corona</emph>, la quale è uno ornamento di color che reggono gli Stati temporali, le <emph>cose attive</emph>; e per la <emph>mitria</emph>, la quale è uno ornamento dei pontefici e di coloro ai quali è commessa la cura delle cose spirituali, le <emph>cose contemplative</emph>. E questo è quanto mi è occorso degno di considerazione, da dirvi per dichiarazione di questo testo; onde ringraziando prima Dio dello aiuto prestatomi, e di poi voi, cortesissimi uditori, della benigna udienza vostra, fo qui fine.</p></div3></div2></div1>
<div1 type="sezione" n="Lettura dodicesima sul canto XXVI del Paradiso"><head>LETTURA DUODECIMA SOPRA UN LUOGO DEL XXVI CANTO DEL PARADISO FATTA ALL'ACCADEMIA FIORENTINA NEL CONSOLATO DI LORENZO BENIVIENI MDXLI</head>
<div2 type="dedica" n="Dedica">
<opener><salute>"AL MOLTO ONORANDO" ANTONMARIA LANDI AMICO SUO CARISSIMO GIOVAN BATISTA GELLI ACCADEMICO FIORENTINO</salute></opener>
<p>Avendo il Doni, Antonmaria mio carissimo, quando egli mi tolse que' primi <title>Capricci</title>, ch'egli stampò senza ch'io lo sapesse, toltomi ancora insieme con quegli una bozza della mia prima lezione che io feci ne la nostra Accademia, e mandatola così imperfetta insieme con alcune altre di nostri Accademici a la stampa, non ho potuto sopportare, ch'essendo pure mio parto, ella vadia così manca e lacera fuori, avendo fatto il medesimo de' <title>Capricci</title>; onde l'ho ricorretta e fatta nuovamente stampare. E perchè io desiderava, così come ella era uno de' miei primi frutti, donarla ancora a un de' miei primi amici, benchè molti mi se ne offerissero a la memoria, ho eletto finalmente voi. Al che fare mi ha mosso il trattarsi in quella come l'anima nostra, per la maravigliosa unione ch'ella ha (mentre ch'ella sta seco) con questo nostro corpo, composto d'una materia la quale è governata e sottoposta a i cieli, pare che operi il più de le volte secondo la disposizione di quello, e il dilettarvi voi, oltre a l'altre scienze matematiche, a le quali voi avete dato con non poco vostro onore molti anni opera, oltre a modo di quella parte de l'Astrologia, dove si tratta quali sieno le inclinazioni de' corpi e moti celesti, e quanto possino in noi gl'influssi loro. Accettatela adunque con quello animo che io ve la dono, tenendola per memoria che il Gello, da' primi e suoi e vostri anni ch'egli vi conobbe, vi ha sempre per le buone qualità vostre tenuto nel numero de' più stretti e cari amici ch'egli abbia. E vivete felicemente e a lui e a gli altri.</p></div2>
<div2 type="parte" n="CANTO XXVI">
<div3 type="capitolo"><head>LEZIONE UNICA <add resp="ed">[vv. 124-138]</add></head>
<p>Io non credo, magnifico signor Consolo, prudentissimi Consiglieri, e voi altri virtuosissimi Accademici e maggiori miei onorandi, che con voi, i quali sapete i nostri ordini, e come più per imparare esercitandomi, che per insegnare ad altri, io sia salito oggi in questo luogo, sia di bisogno che io ne faccia scusa alcuna. Ma perchè forse qualcun di quest'altri uditori potrebbe ingiustamente incolparmi di presunzione, essendo io il primo che dopo due sì dottissimi e famosissimi uomini, messer Francesco Verini filosofo eccellentissimo, e Andrea Dazi tanto nella greca e latina lingua celebrato, sia salito sopra questa onorata cattedra, non vi sarà grave comportare che in escusazione e scarico mio io dica loro alquante parole.</p>
<p>Nobilissimi uditori, i quali tirati dalla fama dei valenti uomini che insino a questo giorno hanno letto in questa nostra Accademia siate venuti qui, se il ritrovarci in cambio di quegli oggi me, il quale sarei molto più atto a tacere che a parlare, vi arrecherà maraviglia, non dovete perciò incolparmi di presunzione. Imperò che avendo ordinato questi miei maggiori Accademici, che per esercizio nostro, per esaltazione di questa nostra lingua nativa, e per imparare a esprimere in quella i nostri concetti, ciascuno di noi legga una volta quello che più gli piace, ha voluto la sorte che io sia il primo a dar principio a così lodevole, e se io non me ne inganno, utilissimo esercizio. Nè debbe certamente esser preso questo se non per buono e felicissimo augurio di questa nostra Accademia. Perciò che se le cose che fa la natura sono più ferme e più stabili che quelle della fortuna, per procedere quella con ordine e questa senza, ed essendo l'ordine della natura andare sempre dallo imperfetto al perfetto (sì come noi manifestamente veggiamo verbigrazia nella creazione dell'uomo, dove ella fa primieramente un pezzo di carne, il quale è solamente animato d'anima vegetativa come le piante, da i medici chiamato <emph>embrione</emph>, e secondariamente infondendovi l'anima sensitiva lo fa animale, e finalmente gli dà l'anima razionale, la quale è l'ultima perfezione sua), dovrà senza dubbio questa nostra impresa aver anch'ella felice successo, da che io, che sono il più insufficiente di sì bel numero, sono il primo a darle principio.</p>
<p>Se dunque voi non udirete oggi da me cosa degna de' passi spesi da voi a venire in questo luogo, non mancherete però di venire a udire quest'altri che dopo me leggeranno; da i quali, per esser quegli e per natura e per professione di gran lunga più sufficienti che non sono io, caverete tal frutto, che di questi e di quelli vi ristorerà largamente. La lezione nostra sarà un luogo di Dante nel XXVI capitolo del <title>Paradiso</title>; il quale, per trattare alcune cose del parlare, mi è parso molto al proposito nostro, essendo questa nostra Accademia stata principalmente ordinata per utilità di questa lingua, o per dir meglio, usando le parole stesse del nostro Boccaccio nella quarta giornata, di questo nostro <emph>fiorentino volgare</emph>. Presterretemi adunque grata udienza come avete cominciato, se non per altro, almeno per dare animo a coloro che dopo me leggeranno; da i quali senza comparazione caverete maggiore diletto e maggior frutto. Ma vegnamo alla nostra lezione.</p>
<p>Avendo il divino nostro poeta Dante, poeticamente parlando, nel suo discendere allo Inferno conosciuto tutti i vizii e i peccati, che così per malizia e per matta bestialità come per umana incontinenza e fragilità si possono commettere, ed essendosene nel passare del Purgatorio in cotal modo purgato, ch'egli era tornato in quello stato della innocenza nel quale fu creata da Iddio l'umana natura; là dove la parte nostra inferiore, irrazionale e mortale, alla superiore, razionale e immortale, stava obbediente, nè punto ardiva la sensitiva e carnale, dalla originale giustizia regolata, levarsi e combattere contro allo spirito; tal che dal suo precettore gli fu detto:
<quote rend="block"><l>Libero, sano e dritto è tuo arbitrio,</l>
<l>E fallo fora non fare a suo senno;</l></quote>
conosciuti, dico, i vizii e purgatosi da essi, ascese per contemplazione sopra i cieli alla gloria de' beati. Intra i quali trovato il primo nostro padre Adamo, come desideroso di sapere, lo dimandò di alcune cose; fra le quali fu questa, che io oggi ho preso per materia del nostro ragionamento, cioè qual fusse lo idioma o vero il linguaggio nel quale, quando ei fu fatto da Dio, egli primieramente parlò. Alla quale dimanda rispose Adamo in questa maniera:
<quote rend="block"><lg><l>La lingua ch'io parlai fu tutta spenta</l>
<l>Innanzi che all'opra inconsumabile</l>
<l>Fosse la gente di Nembrot intenta.</l></lg>
<lg><l>Che nullo effetto mai razionabile</l>
<l>Per lo piacer uman, che rinnovella,</l>
<l>Seguendo il cielo, fu sempre durabile.</l></lg>
<lg><l>Opera di natura è ch'uom favella;</l>
<l>Ma, così o così, natura lascia</l>
<l>Poi fare a voi, secondo che v'abbella.</l></lg>
<lg><l>Pria ch'io scendessi all'infernale ambascia,</l>
<l><emph>Un</emph> s'appellava in terra il sommo bene,</l>
<l>Donde a vien la letizia che mi fascia.</l></lg>
<lg><l><emph>Elle</emph> si chiamò poi, e ciò conviene;</l>
<l>Però che l'uso umano è come fronda</l>
<l>In ramo, che sen va, ed altra viene.</l></lg></quote></p>
<p>Da queste parole di Adamo caviamo noi oggi tre principali conclusioni. La prima è, come la sua lingua si spense e mancò tutta, innanzi che Nembrot cominciasse a edificar la torre; cosa molto contraria alla volgare oppenione. La seconda, la ragione perchè si mutino i parlari. La terza, la risposta a una obiezione che se gli potrebbe fare, dove egli adduce alcuni esempli in confermazione di quanto egli ha detto, come largamente si vedrà nel nostro ragionamento. Cominciamo ora adunque a esaminare la prima, con l'aiuto di Colui dal quale depende ogni nostra sufficienzia.</p>
<p>Avendo l'onnipotente Iddio, nella produzione del mondo, creato tutte le cose insieme con l'uomo, non perchè elle fossero in lor medesime solamente, ma perchè elle fossero ancor principio dell'altre, ciascheduna di quelle della sua specie, non tanto nel generarle, quanto nell'instruirle e governarle, bisognò ch'egli le creasse nel loro perfetto essere. Dalla quale ragione mossi dissero alcuni dottori ebrei che il mondo fu creato di settembre; perciò che allora pare che tutti gli alberi, insieme con l'erbe, abbiano condotto a perfezione i frutti loro. Fu adunque (lasciando stare l'altre cose) creato l'uomo da Dio nel suo stato più perfetto, e in quanto al corpo e in quanto all'anima. In quanto al corpo, sano, bene complessionato, e di età di trenta o trentacinque anni, secondo la maggior parte dei dottori, acciò che ei fusse atto alla generazione. E in quanto all'anima, ripieno di tutte quelle scienze, alla cognizione delle quali si può naturalmente pervenire, acciò chè ei potesse insegnare a quegli che nascessero di lui tutte quelle cose che sono necessarie alla vita e al bene esser nostro. Con questa cognizione pose Adamo i nomi convenienti a tutte le cose, secondo la loro natura; e formò uno idioma, o vogliam dire uno parlare, con il quale ei potette manifestare a i descendenti i suoi concetti. Ma qual fusse questa lingua, non si sa già manifestamente per alcuno scrittore. Gli Ebrei, come si legge ne' loro dottori sopra lo XI del <title>Genesi</title>, ove il testo dice che alla edificazione della torre di Nembrot si parlava in terra d'una sola lingua, dicono questa essere stata la loro, ed essersi così dal principio del mondo miracolosamente conservata intera e incorrotta (la qual cosa a nessun'altra è avvenuta giammai), per avere parlato Iddio sempre mai a Moisè e agli altri suoi profeti in quella; e questo è ancora confermato da loro con l'autorità dei loro Cabalisti, la quale può molto appresso di loro. Il che nasce dalla opinione ch'egli hanno, che quando Iddio dette la legge a Moisè sopra il monte Sinai, egli gli desse ancora la interpretazione di quella, e gli manifestasse molti altri profondi misterii, contenuti e nascosi sotto la lettera di quella, sì come scrive Esdra nel suo primo libro. Ma dicano ch'egli gli comandò ch'ei non scrivesse altro che la Legge, e l'altre cose dicesse a bocca a quelli che reggevano il popolo. Per la qual cosa, disceso dal monte, solamente le rivelò a Iosuè; e Iosuè dipoi a i settantadue più vecchi del popolo; e quelli dipoi per ordine successivo le revelarono a i loro discendenti. E questa dicano essere la scienza Cabala, che non vuol dire altro che <emph>ricevuta a bocca per successione</emph>. Questa oppenione ebrea ha molte difficultà. Primieramente, sì come scrivano i loro Talmudisti, e' non pare ch'ei sia vero che questa lingua ch'egli usano, e nella quale è scritta la Legge, sia la lor prima e antica lingua. Imperò che Esdra, loro sommo sacerdote, nella restaurazione del tempio dopo la servitù Babilonica, temendo che se gli avveniva loro un'altra avversità simile, la Legge totalmente non si perdesse, ragunò tutti i savi loro; e fece scrivere quella, e ciò ch'ei sapevano appartenente a quella, in settantadue volumi. Ne' quali si legge che, per essere stati tanto tempo in quella servitù, mutarono molto il modo dello scrivere e dell'antica favella loro, e trovarono nuovi caratteri e nuovi punti, i quali sono quelli ch'egli usano oggi; e questo ancora pare che senta S. Girolamo nel prologo sopra i <title>Libri dei Re</title>. La ragione, per la quale ei dicano che Iddio parlò in quella, non è d'alcuno valore; imperò chè quasi tutti i loro scrittori, o la maggior parte, sopra i Profeti dicano Iddio non aver parlato mai a quelli vocalmente, ma quando egli ha voluto manifestare qualcosa o a Moisè o agli altri, avere loro formato nella mente uno concetto, per il quale egli hanno inteso pienamente la volontà sua. L'autorità Cabalistica, dalla servitù Babilonica in qua, non ha avuta molta fede; imperò che allora molti di loro, e per la servitù, e per la loro natura ch'è molto superstiziosa, come scrive Apuleio nel primo libro de' <title>Floridi</title>, scrissero di molte cose (dicendo di averle avute da i loro Cabalisti), che sono manifestamente contro alla lor legge e contro alla ragione naturale; come si legge nel loro <title>Talmut Babilonico</title>, il quale non è altro che uno raccolto di sentenzie dei loro sapienti di quel tempo. Aggiugnesi ultimamente a questo, che secondo essi medesimi la loro lingua, con loro insieme, ebbe così nome da Eber figliuolo di Sem, figliuolo di Noè, al quale nella divisione della terra toccò la Giudea; il che fu circa trecento anni dopo il diluvio. Sì che ei pare più ragionevole, ch'ella avesse principio allora quando ella ebbe il nome, ch'ella si fusse parlata prima tanto tempo. E così, come voi vedete, questa loro oppenione è molto dubbiosa.</p>
<p>I Caldei, o vero Assirii, dall'altra parte dicono similmente che la lor lingua fu la prima che si parlasse mai; e certamente ella è tanto simile alla ebrea, come dice San Girolamo nel prologo di sopra allegato, ch'ei si potrebbe fare coniettura ch'elle fussero già state una medesima. E in confermazione di questo adducano queste ragioni, con l'autorità di Beroso Caldeo, e di Mnasea e Damasceno, e d'Ieronimo Egizio. Primieramente e' dicano che non si truovano scritture innanzi al diluvio, se non nella lingua loro; e queste esser certe cose di astronomia, insieme con la predizione del diluvio scritta da Enoc, figliuolo di Iared, bene cinquecento anni innanzi a quello, in certi pezzi di terra cotta, acciò che le acque non l'offendessero. E similmente dicano essere nel Monte Gordeo in Armenia, in certi sassi, dove dopo quello si fermò l'arca, scritte in quel luogo da Noè in memoria di tanto caso alcune cose; e il luogo ancor nella loro lingua chiamarsi <foreign lang="arm">Mirmi Noa</foreign>, che tanto vale <emph>uscita di Noè</emph>. Aggiungano a questo, che Abramo, il quale fu primo a dare principio al popolo ebreo, fu da Dio primamente cavato di Caldea. Plinio pare che fusse ancor egli di questa oppenione, scrivendo che le lettere assirie sono eterne: la quale non di manco non è senza molte difficultà. Imperò che molti istoriografi degni di fede, e particularmente Iustino nel secondo della sua <title>Istoria</title>, tengono che la prima terra che fusse abitata sia la Scizia, e conseguentemente la lor lingua parimente sia stata la prima.</p>
<p>Il nostro Dante, parendogli che ciascuna di queste oppenioni fusse dubbiosa e incerta, sì come per il testo si vede, fu d'un altro parere diverso; e a ciò lo indusse la esperienzia, maestra delle cose. Imperò che vedendo egli per le scritture le lingue di tempo in tempo variarsi, in modo tale che (come egli scrive nel suo <title>Convito</title>) se quei che morirono cinquecento anni sono, risuscitati tornassero alle loro cittadi, ei crederebbono che quelle fossero da strane genti occupate, per la lingua da loro discordante. E non potendo però per questo persuadersi che dal principio del mondo alla edificazione della torre di Nembrot, dove corsero circa due mila anni, sempre si conservasse un medesimo modo di parlare, induce Adamo a rispondere che quella lingua, la quale ei primieramente parlò, si spense e mancò tutta, innanzi che le genti di Nembrot cominciassero a edificare la torre. Per la quale risposta si può chiaramente vedere che il libro <title>Della volgare eloquenza</title>, tanto da alcuni Lombardi lodato, e tradotto (per dire come loro) <emph>in lingua italiana</emph>, non è di Dante, ma da qualcuno altro stato così composto, e col nome di esso Dante mandato fuora. Con ciò sia cosa che quivi si dica che la prima lingua, che parlasse Adamo, fu quella che usano oggi gli Ebrei, e che ella durò insino alla edificazione della torre di Nembrot; dove qui dice Dante il contrario. Oltr'a di questo, quivi si biasima il parlare fiorentino, il quale Dante nel suo <title>Convito</title> loda massimamente. Le quali contradizioni non credo io mai che Dante non avesse vedute, o vedutole, acconsentite e scritte. E questo basti per intelligenza della nostra prima conclusione. Or vegniamo alla seconda:
<quote rend="block"><lg><l>Che nullo effetto mai razionabile,</l>
<l>Per lo piacere uman, che rinnovella</l>
<l>Seguendo il cielo, fu sempre durabile.</l></lg></quote></p>
<p>Rende la ragione Adamo perchè si mutino e variino i parlari; e comincia da questa dizione <emph>che</emph>, dicendo che <emph>nullo effetto razionabile</emph>, cioè nessuna cosa fatta dall'uomo, il quale si chiama <emph>animal razionale, per lo piacere umano</emph>, cioè per il desiderio e per lo appetito umano: questo vocabolo <emph>piacere</emph> ha nella nostra lingua duoi significati; primieramente e' si piglia per ogni sorte di diletto; e appresso, perchè a tutte quelle cose che noi desideriamo, ottenute che noi le abbiamo, ne seguita la dilettazione e il piacere, ei si piglia ancora per il desiderio e per lo appetito che noi abbiamo di una cosa; sì come noi veggiamo usarlo dal Boccaccio in molti luoghi, e particularmente nella novella di Rustico e di Alibec, dove ei dice: <emph>che per disporla a' suoi piaceri</emph>, cioè alle sue voglie: ed in questo significato l'usa qui Dante, dicendo: <emph>per lo piacere umano</emph>, cioè per il desiderio umano, che si rinnova e si muta, seguendo il moto del cielo, <emph>fu sempre durabile</emph>. E qui con grandissima arte egli aggiunse <emph>sempre</emph>; imperò che ei si truovano molti effetti dell'uomo, sì come sono le scritture, le statue e la fama, <emph>Che trae l'uom del sepolcro e 'n vita il serba,</emph> come disse il nostro Petrarca, le quali durano tanto tempo, che gli uomini, per non vedere il fine loro, l'hanno chiamate eterne; ma non però sono durabili <emph>sempre</emph>. La qual cosa mirabilmente espresse Dante medesimo in un altro luogo, dicendo:
<quote rend="block"><lg><l>Tutte le vostre cose hanno la morte</l>
<l>Come che voi; ma celasi in alcuna</l>
<l>Che vive molto, e le vite son corte.</l></lg></quote></p>
<p>E così ha renduto la ragione perchè i parlari si mutino. Ma per maggiore intelligenza di questa sua ragione, è di necessità vedere per quello che l'uomo si chiami <emph>razionabile</emph>, e in che modo le sue voglie, seguendo i moti del cielo, si mutino. Devete dunque sapere che il Creatore di questo universo, per farlo più bello ch'ei poteva, fece in quello di ogni sorte creature; e quelle dispose tra loro con tanto ordine, cominciandosi dalla prima materia che riceve lo essere di tutte le cose, e salendo di grado in grado insino all'ultima forma, ch'è Iddio, il quale dà l'essere a tutte, che i filosofi l'assimigliarono a i numeri; i quali sono tra loro disposti con tanto ordine, ch'ei non si può tra loro inframettere unità alcuna senza variargli. Intra queste cose, alcune furono da lui fatte perfette, e alcune imperfette. <emph>Perfette</emph> si chiamono quelle che furono da lui create incorruttibili, e in certo modo eterne, ed ebbero tutte le perfezioni che si convengono alla loro natura insieme con lo essere, sì come sono, infra i corpi, i cieli, e infra gl'intelletti, quello dell'angelo. <emph>Imperfette</emph> poi si chiamon quell'altre, che furono da lui create corruttibili e mortali, e che non ebbero da principio tutta la loro perfezione, ma se l'hanno acquistata con il moto e con il tempo, e oltr'a questo sono sottoposte a tutte le alterazioni che arrecano seco i moti celesti; sì come sono, tra i corpi, le piante e gli animali, e tra gl'intelletti, quello dell'uomo, per essere col suo corpo mirabilmente unito. E questo fece il sommo Fattore, perchè a questo universo non mancasse alcuna sorte di creature, acciò che le perfette con la loro bellezza e perfezione di natura ci tirassino alla contemplazione di esso Iddio sommo, e le imperfette, poste a lato a quelle, ci rendessino la loro bellezza più maravigliosa e più desiderabile. La qual cosa veggiamo noi che usano ancora nei loro canti i musici, mescolandovi delle consonanze imperfette, perchè quelle rendino poi le perfette più dolci e più grate a gli orecchi de gli ascoltanti. Ma perchè questo sommo benefattore e padre volle che ogni cosa potesse acquistare la perfezione sua, dette a ciascuna un valore e una virtù per la quale ad essa si conducessi, e una voglia e un desiderio ardentissimo che a quella le tirassi; sì come agli elementi uno valore che gli spigne a quei luoghi dove ei sono sempre perfetti, come alla terra lo andare al centro, e al fuoco al concavo della luna, là dove egli è veramente fuoco; (imperò che, come noi abbiamo da Aristotile nel primo delle <title>Meteore</title>, questo che noi veggiamo non è fuoco, ma è una soprabbondanza di calore, sì come è il ghiaccio nell'acqua una soprabbondanza di freddo); e alle piante uno principio intrinseco, per il quale elle si nutrissero ed aumentassero e potessero generare dell'altre simili a loro; e agli animali uno principio di moto intrinseco, per il quale ei potessero fuggire quelle cose che fossero nocive e disconvenienti alla natura loro, e seguir quelle che fosser loro salutifere e convenienti, insieme con un desiderio innato che gli spingesse a cercarle. Questo principio nelle piante e negli animali è stato chiamato dai filosofi <emph>natura</emph>, che altro non vuol dire, che quella potenza onde ha origine e principio quel moto, per il quale egli acquistano le loro perfezioni. E desiderando similmente ancor che l'intelletto dell'uomo acquistasse la sua perfezione, gli diede una potenza o vero facultà, con la quale ei potesse similmente acquistarla, chiamata dai filosofi <emph>discorso</emph> o vero <emph>ragione</emph>. Imperò che l'intelletto dell'uomo non ha da natura altra cognizione che quella dei primi principii, insieme con il desiderio dello intendere, ch'è la sua perfezione: i quali, sì come noi abbiamo da Aristotile nel quarto della sua <title>Prima filosofia</title>, sono le conclusioni che sono parimente chiare e note a tutti gl'intelletti, subito ch'egli hanno inteso i termini loro, come sarebbe questa: <emph>egli è impossibile che in un medesimo tempo una cosa medesima sia e non sia;</emph> perchè ciascuno intelletto, subito ch'ei sa che cosa è <emph>essere</emph>, e che cosa è <emph>non essere</emph>, sa che questa conclusione è vera per proprio lume intellettuale, e non l'impara per esperienza o per esercizio alcuno. Onde ben disse il nostro Dante nel suo <title>Purgatorio</title>:
<quote rend="block"><l>Però là onde nasca l'intelletto</l>
<l>Delle prime notizie, uomo non sape.</l></quote></p>
<p>Da questa cognizione intellettuale de i primi principii, come da cosa nota, partendosi l'intelletto dell'uomo, con una potenzia ch'egli ha va discorrendo e raziocinando (se così dir si puote) all'intelligenzia delle cose ch'ei non intendeva, ed empiesi di intelligibili, dove prima era come una tavola rasa; e così viene ad acquistare la sua perfezione. Questa potenzia nella nostra lingua si chiama <emph>ragione</emph>; e da lei è l'uomo poi chiamato <emph>razionale</emph>, così come quell'altre cose, che io prima vi dissi, per acquistare la loro perfezione con la natura, son chiamate <emph>naturali</emph>. Questo nome <emph>razionale</emph> non si può dare all'Angelo, ancora ch'egli abbia lo intelletto, per essere quello d'una natura pura intellettuale; la quale fu creata da Dio con tutte le sue perfezioni, cioè piena di tutte le specie intelligibili (onde non se l'ha acquistare con alcuna sua operazione, come l'uomo); e che oltra di questo è di tanta virtù, che quando Iddio gli appresentasse qualche nuovo intelligibile, ei lo intenderebbe subito per semplice lume dell'intelletto, nel modo che intendiamo noi i primi principii, e senza alcun discorso, e tutto perfettamente in uno instante e in uno tempo indivisibile; e non prima una parte e poi l'altra, sì come fa l'intelletto nostro ne l'intender suo, per non essere di tanta perfezione; ma farebbe in quel modo che fa uno lume, quando egli è portato in una stanza buia, che la illumina tutta in uno istante, e non prima una parte e di poi un'altra. E per questo dicano alcuni teologi che gli Angeli che peccarono non si sono mai potuti pentire; imperò che intendendo quegli ciò ch'egl'intendano per semplice apprensione d'intelletto, lo intendano immutabilmente, e senza mai potere variare e mutare il loro intendimento; sì come ancora noi non possiamo mutarci di quelle cose che noi intendiamo per semplice lume d'intelletto, come sono i primi principii; il che non avviene di poi di quelle che noi intendiamo per discorso di ragione. E però si chiama l'Angelo <emph>creatura intellettuale</emph>, e l'uomo <emph>creatura razionale</emph> e discorsiva. E perchè, in quanto al corpo, l'uomo è composto di questa materia elementare della quale sono composte tutte le altre cose sotto la luna, la quale materia è obligata e sottoposta alle alterazioni che inducano i moti celesti in lei, egli è da quegli insieme con l'altre cose diversamente disposto. Onde così come la terra altra disposizione riceve dai cieli il verno, quando ella ha a corrompere i semi e generare le cose, e altra la primavera, quando ella si ha a vestire di erbe e di fiori, così la complessione nostra altrimenti è disposta in uno tempo, e altrimenti in un altro; onde l'anima nostra razionale, in quanto ella è fondata in su questa nostra complessione corporale, altre voglie ha in un tempo, e altre in un altro. Imperò ch'ella è tanto mirabilmente unita con quello, che l'operazioni che ancor totalmente dependono da lei mentre ch'ella è in esso corpo, si attribuiscano al tutto; onde dice il Filosofo nel primo <title>Dell'anima</title>, che chi dicesse: <emph>l'anima mia odia</emph>, o <emph>l'anima mia ama</emph>, sarebbe come dire: <emph>l'anima mia fila</emph>, o <emph>l'anima mia tesse</emph>. E se ciò non fusse, cioè che l'anima seguisse la disposizione del corpo, egli ne avverrebbe, sì come apertamente pruova Galeno in una operetta ch'ei fa di questa materia, che l'operazioni degli uomini sarebbero tutte a un modo medesimo; di che manifestamente si vede il contrario. Imperò che le anime nostre nella loro sustanzia, e, come dicono questi teologi, <foreign lang="lat">in puris naturalibus</foreign>, sono tutte in un medesimo modo e d'una medesima virtù; ma pigliano poi diversi costumi, secondo la complessione de' corpi ne' quali elle sono incluse, e hanno diverse voglie, secondo che quegli si variano per i moti celesti. E questo basti per la seconda parte del nostro ragionamento. Or vegniamo alla terza e ultima.</p>
<p>Risponde dottissimamente in questa ultima parte Adamo a una tacita obiezione, che se gli sarebbe potuto fare; la quale è questa.</p>
<p>Potrebbe dire alcuno: A me non pare che questa tua ragione, Adamo, conchiuda e sia bastante; imperò che tu di' che il tuo parlare mancò per essere <emph>effetto dell'uomo</emph>, e gli effetti dell'uomo col tempo mancano tutti, per esser esso uomo, ch'è la loro causa, caduco e mortale; e nessuno effetto può essere di maggior perfezione che la sua causa. Questo è ben vero, che gli effetti che procedano semplicemente dall'uomo non sono sempre durabili; ma il parlare non è di questi. Imperò che non è suo effetto totalmente, ma è sua propietà naturale; le quali così fatte propietà non si separano mai dalla specie loro, sì come la calidità dal fuoco, e la frigidità dall'acqua. Dunque come di' tu ch'ei mancasse per esser <emph>suo effetto</emph>? Alle quali parole così risponde Adamo:
<quote rend="block"><lg><l>Opera di natura è ch'uom favella;</l>
<l>Ma, così o così, natura lascia</l>
<l>Poi fare a voi secondo che v'abbella.</l></lg></quote></p>
<p>Per le quali parole voi avete a considerare che l'uomo è composto di due nature, o vogliam dire di due parti; con l'una delle quali, la quale è l'anima incorporea, immortale, razionale e libera, egli è simile alle Intelligenzie celesti; e con l'altra, la quale è il corpo mortale e irrazionale, è simile a gli animali bruti. E ciò fu dalla natura fatto con mirabile artificio; imperò che avendo ella fatto in questo universo delle creature irrazionali, corporee e mortali, e delle razionali, incorporee ed immortali, e non volendo che si andasse da l'uno estremo all'altro senza mezzo, le fu necessario fare l'uomo, che con una parte communicasse con queste, e con un'altra con quelle. E però il parlar suo, insieme con l'altre sue operazioni, si può similmente considerare in due modi. Primieramente si può considerare come sua <emph>proprietà naturale</emph>; e questo è il parlare istesso in genere, non si ristrignendo più a uno modo che a uno altro; e in questo modo egli non mancherà mai all'uomo, ma sempre che saranno uomini, sempre parleranno; e di questo non parla qui Adamo. Secondariamente si può considerare come cosa dependente dalla parte libera e razionale dell'uomo; e questo è il modo del parlare (e non il parlare), come sarebbe greco, latino, o toscano; e in questo modo è egli <emph>effetto dell'uomo</emph>, e variasi e mutasi secondo che pare a gli uomini. E però disse il Filosofo che i nomi sono stati posti alle cose, secondo ch'è piaciuto a gli uomini. E questo è quello che dice qui Adamo, che mancò e mutossi. Onde dice nel testo: <emph>Opera di natura ch'uom favella,</emph> cioè: egli è cosa naturale all'uomo il parlare; ma <emph>così</emph> o <emph>così</emph>, ma più in questo modo che in quello, <emph>natura lascia poi fare a voi, secondo che vi abbella</emph>, cioè secondo che vi piace; chè così significa questo verbo. Il quale è verbo provenzale, che a quei tempi era in uso; e dal medesimo Poeta ancora fu usato, nella medesima significazione, nel <title>Purgatorio</title> in persona di Arnaldo di Provenza, che fu nei tempi suoi compositore molto famoso, sì come noi veggiamo per le parole del Petrarca ne' suoi <title>Trionfi</title>. E così è soluta questa obiezione. Ma per maggiore dichiarazione di questo testo, voglio che noi veggiamo per quello che il parlare sia stato dato dalla natura solamente all'uomo, e non ad alcun'altra creatura, e se egli è necessario o no; imperò che la natura, così com'ella non manca mai nelle cose necessarie, non abbonda ancora mai nelle soverchie.</p>
<p>Avendo la natura fatto l'uomo, in quanto al corpo, il più imperfetto e debole di alcun altro animale (il che forse le fu forza, per volerlo fare più prudente che alcun altro, donde gli bisognò farlo di più temperata complessione), ne avviene che ogni minima cosa l'offende; il che non fa così agli altri animali. Oltr'a di questo, avendogli dato lo intelletto in certo modo imperfetto e il minimo tra le intelligenze, come noi abbiamo dal Filosofo nel libro <title>Dell'anima</title>, e desiderando ch'ei potesse conseguire la perfezione e dell'uno e dell'altro, le fu necessario concedergli il parlare, con il quale ei potesse chiedere i bisogni del corpo, e apparare le cose necessarie alla perfezione dell'anima. Voi vedete, in quanto al corpo, ch'ei nasce ignudo, e hassi a vestire della pelle degli altri animali, a procacciarsi il cibo, e a fabricare le case, dov'ei possa difendersi da quegli incommodi che arrecano seco le varie stagioni de' tempi. Vedete ancora di poi, in quanto all'anima, che gli bisogna apparare molte cose, se non necessarie allo essere, almanco al bene essere della sua vita, senza le quali ella sarebbe misera e infelice. Il che non avviene a gli altri animali; perciò che ei sono vestiti dalla natura, e per tutto truovano i cibi convenienti alla lor vita; e senza alcuno maestro, ma solamente da naturale instinto guidati, si sanno fare le case, e ciò che fa loro di mestieri a conservarsi. Vedete la rondine, che quando viene il tempo di fare i suoi figliuoli, sa per natura fare il nido; e di poi, veggendogli nati ciechi, va a cercare la celidonia per guarirgli. E le formiche similmente sono da lei spinte, quando i frumenti sono sparsi su per l'aie, a pigliarne e riporgli nelle lor buche. Che bisogno adunque avevano gli animali di parlare? Chè, se ei sono d'una specie medesima, hanno bisogno di sì poche cose, e tutti a un modo, e son spinti dalla natura a cercarle: e se ei sono di varie specie, non convengono insieme. Ma all'uomo è egli certamente stato necessario; imperò che egli ha bisogno di tante cose, e quanto al corpo e quanto all'anima, che nessuno se le può procacciare per sè solo; e però è stato bisogno che si accozzino insieme molti, e che l'uno sovvenga al bisogno dell'altro. Il che non si saria potuto fare senza questo mezzo del parlare, con il quale l'uno possa manifestare all'altro i suoi bisogni; e per questo la natura l'ha dato solamente all'uomo, come quella che non manca mai nelle cose necessarie. E però è qui chiamato dal Poeta il parlare operazione <emph>naturale</emph> dell'uomo, cioè necessaria alla natura sua. E se alcuno mi opponesse, dicendo che ci sono ancora de gli animali che parlano, sì come gli stornegli, le gazze, i papagalli, e non solamente l'uomo, si risponde che il loro non è parlare, ma è una imitazione di voce; imperò che ei non intendono ciò che ei dicano, e dicano sempre quelle parole che egli hanno nell'udire imparate, o a proposito o no ch'elle si sieno. E se alcun altro dicesse: Come di' tu che il parlare è solamente dell'uomo? non abbiamo noi nelle sacre lettere, in molti luoghi, ch'e' parlano ancora gli angeli? dico che il parlare non s'appartiene all'angelo, come angelo. Imperò che gli angeli sono spiriti, e sono loro manifesti i concetti l'uno dell'altro; ma se eglino alcuna volta hanno parlato, ei l'hanno fatto per manifestarsi a noi e per bisogno nostro, e hanno preso corpi, dal ripercotimento de i quali hanno formate le voci o vero suoni, e con la lor virtù le hanno poi terminate e fatte significative; sì come ei fecero nell'asina di Balaam, la quale coi suoi strumenti naturali faceva la voce, e l'angelo la terminava e faceva significativa.</p>
<p>Avete dunque veduto come il parlare è solamente dell'uomo, e com'ei sia sua operazione e proprietà naturale. Della qual conclusione io probabilmente cavo una particular lode della nostra lingua; e questa si è, ch'ella sia più propria all'uomo, che alcun'altra che si parli. E che questo sia il vero, lo pruovo così. Tanto quanto una operazione è all'uomo più propria e secondo la sua natura, tanto gli è anco più facile e men faticosa; il parlare nostro gli è men faticoso e più facile che alcun altro; adunque gli è più proprio, e più secondo la natura sua. E che questo sia il vero, ponete mente che nessuna lingua è più facile a imparare, che la nostra. Pigliate uno che non sappia altra lingua che la sua, e menatelo in Turchia, nella Magna, fra Spagnuoli, Francesi o Schiavoni, o tra quale altra gente si voglia; e poi lo menate tra noi. Voi vedrete (e questo ne dimostra la esperienzia) ch'ei non imparerà di qual si voglia lingua tanto in uno anno, quanto ei farà della nostra in uno mese. Il che non avviene per altro, che per la facilità d'essa, e per la proprietà ch'ella ha con la natura umana. Un'altra cagione si potrebbe forse ancor dire che fusse quella, per la quale questa nostra lingua s'impara così facilmente. E questa si è, per avere tutte le sue parole che finiscono in lettere vocali; le quali per essere, come scrive Macrobio, quasi che naturali all'uomo, si mandon più facilmente alla memoria che l'altre, e ancora più lungamente si ritengono. Donde nasce forse ancora quella maravigliosa bellezza ch'ella ha, scrivendo Quintiliano, che quante più lettere vocali ha una parola, tanto è più dolce e più grato il suo suono.</p>
<p>Seguita Adamo il parlar suo; e per confermazione delle cose ch'egli ha dette adduce per esemplo, che innanzi ch'ei morisse, gli uomini mutarono il nome a Dio; e dove prima lo chiamavano <emph>Uno</emph>, gli posero nome <foreign lang="heb">El</foreign>. Nelle quali parole ei fa quella bella argomentazione che i logici chiamano <foreign lang="lat">a maiori</foreign>; la quale io credo che noi potremo chiamare <emph>dalla parte più importante</emph>. Fa dunque Adamo questa argomentazione, per volere provare che la sua lingua mancò, dicendo: Se Iddio, il quale è solamente stabile e immutabile in tutto questo universo, a mio tempo mutò nome, che credete voi che facessero l'altre cose, le quali sono in sempiterno moto e continuamente si variano? Di poi dice che noi non ci debbiamo maravigliare di questo; con ciò sia cosa che l'uso umano continuamente si muti e si varii in ciascuna operazione nostra. E assomigliandolo alle frondi, fa una comparazione tanto dotta e tanto bella, che io per me non saprei che altra lode darmele, se non dire ch'ella è di Dante; perciò che io non ho mai visto ancora autore alcuno che in questo l'avanzi. Dice adunque il testo: <emph>Pria ch'io scendessi all'infernale ambascia,</emph> cioè: prima ch'io morissi e discendessi nel Purgatorio, o vero nel Limbo, dove andavano tutte l'anime di coloro che credevano l'avvenimento di Cristo. <emph>Ambascia</emph> è quella infermità che i Greci e i Latini chiamano <emph>asma</emph>, e ancora da noi toscanamente si chiama <emph>asima</emph>; la quale è una difficultà di alitare, che, secondo Aezio nell'ottavo, nasce dall'avere ristretti i meati del polmone (cioè quei luoghi dove passa lo spirito a rinfrescamento del cuore), e ripieni di materie grosse e viscose; o veramente nasce da debolezza di virtù naturale. Galeno nel quarto libro <title>De' luoghi infetti</title> dice ch'ella può ancor procedere da infiammazione di cuore; e dà lo esemplo di coloro che hanno la febbre, e di coloro che si sono affaticati nel correre, i quali, per avere acceso il calore nel cuore ed eccitatolo, patiscono questa difficultà di respirare. E perchè ancora coloro che sono rinchiusi in luoghi che non abbino esito, o son ripieni di vapori grossi, patiscano questa difficultà, si dice per similitudine che gli hanno <emph>l'ambascia</emph>.</p>
<p>Ora perchè il Limbo, come voi avete da Dante medesimo, è un luogo appiccato con l'Inferno nel ventre della Terra; e ne' luoghi che sono sotterra, per esser ripieni di vapori, che il sole continuamente tira da quella, si respira con difficultà, dice qui Adamo: <emph>Pria ch'io scendessi</emph> all'infernale ambascia, cioè, al Limbo tra gli altri santi padri. Questo luogo ancora nelle sacre lettere è chiamato il <emph>seno di Abramo</emph>; e la cagione è, perchè Abramo fu il primo, che lasciati gl'Idoli venissi al culto di Dio; onde gli fu promesso che del seme suo uscirebbe la redenzione del mondo. E però coloro che morivano, andando in questo luogo, si diceva che gli andavano a riposarsi nel <emph>seno di Abramo</emph>, cioè nella promissione che fu data da Dio ad Abramo. Dice adunque Adamo: pria ch'io scendessi a questo luogo, <emph>il sommo bene</emph>, cioè Iddio, <emph>Donde vien la letizia che mi fascia,</emph> cioè, da cui viene la mia beatitudine (imperò che, come noi abbiamo in San Giovanni al XVII capitolo, altro non è vita eterna che vedere Iddio), era chiamato dagli uomini <emph>Uno</emph>. Il quale nome gli fu posto da quegli per similitudine, e per alcune proprietadi che ha l'unità con Dio, sì come è, essere semplice, indivisibile, non essere numero, ma principio di tutti, e mantenere tutte le cose in essere; perchè, come voi avete da Boezio, tanto è una cosa, quanto ella è una; le quali tutte cose sono in Dio. Imperò che egli è semplice e indivisibile; non è alcuna di queste cose che noi veggiamo, ma principio di tutte, e mantienle in essere continuamente; e molte altre proprietà simili a l'unità, come si legge nella dottrina pitagorica. E però gli posero gli uomini questo nome <emph>Uno</emph>; perchè non potendo porgli nomi che significassero la sua sustanzia (perchè nessuno conosce il Padre, se non il Figliuolo, come noi abbiamo in San Matteo allo XI), gli ponevano di quegli che significano qualche sua proprietà. Di poi, lasciando questo nome <emph>Uno</emph>, lo chiamarono <foreign lang="heb">El</foreign>, cioè Dio; il quale nome gli fu ancora posto per una proprietà sua. Imperò che considerando gli uomini la maravigliosa potenza de le opere sue, lo assimigliarono a l'ardere del fuoco, non si ritrovando infra l'operazioni delle cose naturali potenzia alcuna che superi quella del fuoco. Onde dice il testo: <emph>Elle si chiamò poi</emph>. Avvertite che tutti i testi che io ho visti dicano: <emph>Eli si chiamò poi</emph>; il che non può stare; imperò che <foreign lang="heb">Eli</foreign> vuol dire <emph>Iddio mio</emph>; donde la sentenza non quadrerebbe a dire: ei si chiamò poi <emph>Iddio mio</emph>. Anzi si chiamò <foreign lang="heb">El</foreign>, che vuol dire <emph>Iddio</emph>. E per fare il verso intero disse <emph>Elle</emph>, e non <foreign lang="heb">El</foreign>, come ei devea; e usò qui lo <emph>Elle</emph> in quel modo ch'egli usò nel XXIII canto del <title>Purgatorio</title> lo <emph>m</emph>, dicendo <emph>Ben avria quivi conosciuto l'emme.</emph> Questo nome <foreign lang="heb">El</foreign> fu ancora posto a Dio per una sua proprietà; perchè tanto è a dire <foreign lang="heb">El</foreign>, quanto potente e conservatore. E per questa cagione una gran parte degli angeli, per essere stati da Dio ordinati e deputati a governare e mantenere questo universo, hanno incluso nel nome loro questo nome di Iddio <foreign lang="heb">El</foreign>; nè senza quello si possono nella ebraica lingua proferire, sì come è Gabriel, che vuol dire <emph>grazia</emph> o vero <emph>virtù di Dio</emph>, Raffael, <emph>medicina di Dio</emph>, e così va discorrendo de gli altri. La qual cosa non è senza gran misterio, come potrà ben vedere chi vorrà diligentemente esaminarla nel santissimo Reuclino e nell'universalissimo Agrippa. Di poi seguita il testo: <emph>e ciò conviene</emph>, e questa è cosa conveniente; però che l'uso umano
<quote rend="block"><l>è come fronda</l>
<l>In ramo, che sen va, ed altra viene.</l></quote>
Dottissimamente e con grande artificio assomiglia il Poeta i costumi dei mortali alle fronde. Imperò che, come voi sapete, le fronde si generano e cascano da gli alberi per la disposizione che fa il sole con l'altre stelle, appressandosi o discostandosi da quegli; e così le nostre voglie, sì come noi abbiamo a sufficenzia di sopra dichiarato, si mutano e si variano secondo la disposizione che il cielo induce ne i nostri corpi. E questo basti per dichiarazione di questo testo. Se altra volta ne fia data occasione, noi c'ingegneremo di sodisfarvi maggiormente per la grata audienza che voi ne avete prestata; della quale sommamente vi ringraziamo.</p></div3></div2></div1>
</body>
</text>
</TEI.2>
