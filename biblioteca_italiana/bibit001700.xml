<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Le Muse napolitane</title>
      <author>Giovan Battista Basile</author>
    </titleStmt>
    <extent>225 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001700</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Lo cunto de li cunti overo Lo trattenemiento de peccerille</title>
        <title type="part">Le muse napolitane e le lettere</title>
        <author>Basile, Giovan Battista</author>
        <editor id="ed">Petrini, Mario</editor>
        <publisher>Laterza</publisher>
        <pubPlace>Roma; Bari</pubPlace>
        <date>1976</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Narrativa</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2004-03-15T00:00:00.000+02:00</date>
      <respStmt>
        <name>Marco Fucini, Sonia Sabelli</name>
        <name>BIBIT</name>
      </respStmt>
      <item>Codifica XML</item>
    </change>
    <change>
      <date>2004-03-25T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<head>
Le muse napolitane
Egloche di Gian Alesio Abbattutis
</head></front>
<body>
<div1>
<head>DE L’AUTORE ’NTUORNO A LI TITOLI DE L’EGROCHE</head>
<p>Mentre voleva l’autore mettere mano a fierre, dare fuoco a lo piezzo e varare ’sta varca, se sentie siscare l’arecchie da cierte pierde–iornate, decenno, a che fine s’erano ’mpizzate ’st’Egroche sotto l’ascelle de le Muse, che crapiccio, che omore malenconeco era stato lo suio? A li quale benché se poteva responnere francamente ca non s’era apparecchiata ’sta tavola pe scauzacane, né fatta ’sta colata pe stracce vecchie de spogliampise, ma ped uommene de ciappa che se rentenneno de le menestre che le so’ messe ’nanze e hanno buon gusto, tuttavota, perché lo ’mezzare a chi non sa è cosa da ommo da bene, l’è parzeto de fare ’na recercata pe le ragiune che l’hanno muoppeto a chiammarele Muse.</p>
<p>La primma è che le Muse non sulo so’ chiammate de ’sta manera da la Museca, e da lo cantare, tale che ogne canzone, ogne vierzo se pò ’norare de lo nome loro, ma da l’acconciare e componere medemme li costume e l’affette de l’uommene: e perzò essenno stata primma e principale ’ntenzione de lo poeta de regolare le passiune de l’anemo, come se vede in tutte ’st’Egroche, mostra d’avere sale ’n cocozza chiammannole Muse.</p>
<p>La seconna, le Muse so’ chiamate zitelle zite perché so’ contente de lo decoro naturale senza cercare arteficie e marcangegne, e lo poeta avenno voluto a scrivere ’ste composte la semprece bellezza de la lengua napolitana, senza la ’nzalata ’mescata che semmenaro li Varvare e cogliettero li Toscanise, perzò l’è parzeto co gran ragione ’ntitularele Muse.</p>
<p>La terza, le Muse so’ figliole de la Mammoria: accossì, conservannose in cheste Egroche una bella mammoria de l’antichetà de la lengua napolitana no le potea dare nomme chiù a mesura che de le Muse.</p>
<p>E perché ad ogne Musa fu da l’antiche poete appricato quacche soprantennenzia de ’n’azzione omana, e ogn’una de chelle è posta ne l’arma de ’no chianeta celeste secunno la ’nfroenzia de chella sfera, perzò perzò ha voluto lo poeta de ’st’Egroche mettere ogn’una d’esse secunno chello che tratta sotto lo nomme de chella Musa c’aggia quacche totela sopra lo soggetto de che se descorre.</p>
<div2>
<head>I</head>
<p>Trattannose adonca de smargiassarie e de costiune nella primma Egroga, va muto a siesto sotto lo nomme de <hi rend="sc">CLIO</hi>, Musa posta ne l’arma de Marte, lo quale canta li fatte e le prove granne de l’uommene ’lustre.</p>
</div2>
<div2>
<head>II</head>
<p>Parlanno de le femmene mercenarie, ’nce va de seviglia le nomme d’<hi rend="sc">EUTERPE</hi>, che sta ne l’arma de Mercurio, perché l’una segnifeca delettare assai, l’autro è tutore de l’accorda–messere e de li mariuole, che so’ carne ed ogne co le pottane.</p>
</div2>
<div2>
<head>III</head>
<p>Contanno li guste de lo Cerriglio, ’nc’è appropriato lo nomme de <hi rend="sc">TALIA</hi>, sì perché è posta sopra li banchette e cose lascive, comme ped essere ne l’anema de la Luna, che move l’omure e li descienze, comme move la ’mbriachezza a chi la piglia.</p>
</div2>
<div2>
<head>IV</head>
<p>Cantanno lo greciglio e la illaiò che fanno le fonnachere, ped essere cose trageca e de male annunzio ’nc’è ’ncasciato lo nomme de <hi rend="sc">MELPOMENE</hi>, soprantennente de le tragedie, la quale essendo ne l’anema de lo Sole cola a pilo sopra ’sta razza de femmene, che ped ogne picciola cosa se ’ngriccano e sautano comm’a gallo dedicato a ’sto chianeta.</p>
</div2>
<div2>
<head>V</head>
<p>V. Descorrenno de le bellezze de ’na zita l’ha dato con grano de sale lo nomme de <hi rend="sc">TERSICORE</hi>, soprastante a li balle e a li saute, che so’ propie de le nozze; tanto chiù ped essere posta ne l’anema de Giove, chianeta de gusto e d’allegrezza.</p>
</div2>
<div2>
<head>VI</head>
<p>Rapresentanno ’no giovane ’nzoraturo, ’nce va de truono lo nomme de <hi rend="sc">ERATO</hi>, posta ne l’arma de Venere, desiderio de bellezza e patina de li zite novielle.</p>
</div2>
<div2>
<head>VII</head>
<p>Descrevenno ’no vecchio che se vo’ ’nzorare, l’è colata a chiummo lo nomme de <hi rend="sc">POLINNIA</hi>, posta ne l’arma de Saturno, ch’è simmolo de la vecchiezza, otra che segnificanno Polinnia moltetudine de canto quatra assai bono a ’st’Egroca, dove se fa <hi rend="italic">a lo lupo a lo lupo</hi> e se dà la baia a ’no viecchio che vo’ mogliere.</p>
</div2>
<div2>
<head>VIII</head>
<p>Raggionannose de lo sfuorgio de ’no giovane, ’nce vace a modiello lo nomme de <hi rend="sc">URANIA</hi>, posta ne lo Cielo Stellato, perché non è cosa chiù appropriata a lo cielo quanto lo sfuorgio e l’ornamiento e l’isce belle.</p>
</div2>
<div2>
<head>IX</head>
<p>E decennose a l’utemo le laude de lo cantare, le sta de spanto lo nomme de <hi rend="sc">CALLIOPE</hi>, ch’è anima de lo munno e segnifeca bona voce. Chi ne vo’ chiù se l’accatta, chi no le piace torneme lo caparro, chi la sente d’autra manera faccia meglio lavore ca ’nce lo pago. </p>
</div2>
</div1>
<div1>
<head>CAP. I<lb/>
A LI LEGGETURE</head>
<p>Si l’Aurora che semmenai tante shiure de conciette napolitane è iuta a spaluorcio e s’ha pigliato le zaravattole, non avite ragione de trivoliare e farene lo sciabacco, cortise Leieture, mentre lo Sole, che de benepraceto suio ha voluto stare per fi’ a mo ’ncaforchiato dinto a le nuvole de lo respetto, pe compassione de li lamiente vuostre e pe levareve lo nsavuorrio che v’hanno causato certe freddure napoletane ’sciute dapò la morte de lo Cortese a la stampa, se contenta che da oie ’nnante esca quacche lampetiello de la luce soia a scompetare la perdeta fatta; e pe primmo relanzo ve refonne ’st’Ecroche, ne le quale sotto varie azzediente stregne ’nsiemma tutte le forme de lo parlare napoletano, che servarà pe conserva de la bella antichetà de Napole, comme ne facette lo medesemo autore ’n’autro scampolo a chelle lettere che fecero cammarata co la <title>Vaiasseide</title>, da le quale comme robba propria se n’ha pigliato l’accoppatura. Leitele adonca, gustatele, e pregate lo Cielo pe Gian Alesio, mentre isso ve prega da chi pò buono appetito e male da magnare, ch’è sanetate de cuorpo.</p>
</div1>
<div1>
<head>EGROCA PRIMA<lb/>
CLIO overo LI SMARGIASSE</head>
<stage>
Cienzo, Mase, Cola
</stage>
<sp><speaker><hi rend="sc">CIEN.</hi></speaker>
<l>Non c’è chiù gran pazzia</l>
<l>ca perdere lo tiempo:</l>
<l>tiempo perduto non s’acquista maie.</l>
<l>Perzò, Mase mio bello, allerta, aiosa,</l>
<l>spennimmolo a quaccosa,</l>
<l>spassammolo ioquanno,</l>
<l>c’aggio frisole frische,</l>
<l>mo sciute da la zecca,</l>
<l>cognate nuove nuove;</l>
<l>saccio ca ne le pische e ne le shiushie,</l>
<l>ma lo vizio me scanna,</l>
<l>e lo iuoco me tene pe la canna.</l>
</sp>
<sp><speaker><hi rend="sc">MAS.</hi></speaker>
<l>Si vuoi ioqua’, ioquammo:</l>
<l>sempre me truove lesto,</l>
<l>e pure aggio fellusse,</l>
<l>laudato sia lo Cielo, e bianche e russe.</l>
</sp>
<sp><speaker><hi rend="sc">CIEN.</hi></speaker>
<l>Saccio ca vaie provisto</l>
<l>de cuoccole, de sbruonzole e de purchie.</l>
</sp>
<sp><speaker><hi rend="sc">MAS.</hi></speaker>
<l>Ma dove so’ le pezze?</l>
</sp>
<sp><speaker><hi rend="sc">CIEN.</hi></speaker>
<l>Le porto ’n sacca, e so’ nove de trinca.</l>
</sp>
<sp><speaker><hi rend="sc">MAS.</hi></speaker>
<l>A che iuoco ioquammo?</l>
</sp>
<sp><speaker><hi rend="sc">CIEN.</hi></speaker>
<l>A lo più spedetivo, a vaga tutto,</l>
<l>a chiammare, ca t’enchie, o ca t’annetta,</l>
<l>o trenta, o lo quaranta, o a la cartetta.</l>
</sp>
<sp><speaker><hi rend="sc">MAS.</hi></speaker>
<l>Chisto n’è iuoco de trattenemiento,</l>
<l>ma da spogliare ’n’ommo,</l>
<l>da scannare la gente,</l>
<l>da mannare ’na casa</l>
<l>a sfonderio, a sfracasso:</l>
<l>lo iuoco è fatto sulo pe ’no spasso!</l>
</sp>
<sp><speaker><hi rend="sc">CIEN.</hi></speaker>
<l>Ioquammo a la smammaria,</l>
<l>a scartare, a tre sette, a celentrone,</l>
<l>a bazzeca, a chiarchiullo,</l>
<l>a lo banco falluto, a la gabella,</l>
<l>a le vinte fegure, a reverzina,</l>
<l>ca ioco da la sera a la matina.</l>
</sp>
<sp><speaker><hi rend="sc">MAS.</hi></speaker>
<l>’Sto iuoco saria buono, c’ogne cosa</l>
<l>oie vace a la reverza.</l>
</sp>
<sp><speaker><hi rend="sc">CIEN.</hi></speaker>
<l>Meglio iuoco è sbracare.</l>
</sp>
<sp><speaker><hi rend="sc">MAS.</hi></speaker>
<l>E’ iuoco da fegliule,</l>
<l>perzò saria chiù buono a trionfiello,</l>
<l>ca chi arrobba trionfa.</l>
</sp>
<sp><speaker><hi rend="sc">CIEN.</hi></speaker>
<l>Commo vuoi me contento,</l>
<l>ecco l’affizio.</l>
</sp>
<sp><speaker><hi rend="sc">MAS.</hi></speaker>
<l>Bravo.</l>
<l>Ma vi’ non fare pizza,</l>
<l>ioquammo a la reale.</l>
</sp>
<sp><speaker><hi rend="sc">CIEN.</hi></speaker>
<l>E che te cride,</l>
<l>c’aggio ioquato mai sotto a le nave,</l>
<l>o dintro a quarche tenna co li zingare?</l>
</sp>
<sp><speaker><hi rend="sc">MAS.</hi></speaker>
<l>Non dico chesso, frate,</l>
<l>ma me ioco lo sango, ed è ragione</l>
<l>c’apra l’uocchie, e che vea lo fatto mio;</l>
<l>e perzò, arma toia, maneca toia.</l>
</sp>
<sp><speaker><hi rend="sc">CIEN.</hi></speaker>
<l>De quanto nui ioquammo?</l>
</sp>
<sp><speaker><hi rend="sc">MAS.</hi></speaker>
<l>Tre caalle la carta.</l>
</sp>
<sp><speaker><hi rend="sc">CIEN.</hi></speaker>
<l>Auzammo pe la mano.</l>
</sp>
<sp><speaker><hi rend="sc">MAS.</hi></speaker>
<l>Cavallo.</l>
</sp>
<sp><speaker><hi rend="sc">CIEN.</hi></speaker>
<l>Asso, pe Dommene!</l>
<l>Aggio io la mano, nmesca.</l>
</sp>
<sp><speaker><hi rend="sc">MAS.</hi></speaker>
<l>Aggio nmescato.</l>
</sp>
<sp><speaker><hi rend="sc">CIEN.</hi></speaker>
<l>Io auzo.</l>
</sp>
<sp><speaker><hi rend="sc">MAS.</hi></speaker>
<l>Auza buono pe mene.</l>
</sp>
<sp><speaker><hi rend="sc">CIEN.</hi></speaker>
<l>Asso previta mia!</l>
</sp>
<sp><speaker><hi rend="sc">MAS.</hi></speaker>
<l>O Parasacco, affrontala! e quant’asse!</l>
<l>Si l’avesse allogate?</l>
</sp>
<sp><speaker><hi rend="sc">CIEN.</hi></speaker>
<l>E la vi’ ca lo marcio corre duppio?</l>
</sp>
<sp><speaker><hi rend="sc">MAS.</hi></speaker>
<l>Non mo che te si’ auzato,</l>
<l>ma corra a l’autra mano;</l>
<l>piglia le carte toie.</l>
</sp>
<sp><speaker><hi rend="sc">CIEN.</hi></speaker>
<l>E una, e doie, e tre, e quattro, e cinco.</l>
</sp>
<sp><speaker><hi rend="sc">MAS.</hi></speaker>
<l>E una, e doie, e tre, e quattro, e cinco.</l>
</sp>
<sp><speaker><hi rend="sc">CIEN.</hi></speaker>
<l>A l’autra: e una, e doie, e tre, e quattro.</l>
</sp>
<sp><speaker><hi rend="sc">MAS.</hi></speaker>
<l>Appriesso: e una, e doie, e tre, e quattro.</l>
<l>Io voto.</l>
</sp>
<sp><speaker><hi rend="sc">CIEN.</hi></speaker>
<l>Vota nietto.</l>
</sp>
<sp><speaker><hi rend="sc">MAS.</hi></speaker>
<l>Lo caallo de coppa.</l>
</sp>
<sp><speaker><hi rend="sc">CIEN.</hi></speaker>
<l>Vi’ s’arruobbe.</l>
</sp>
<sp><speaker><hi rend="sc">MAS.</hi></speaker>
<l>Mmardetta sia la carta</l>
<l>che n’aggio!</l>
</sp>
<sp><speaker><hi rend="sc">CIEN.</hi></speaker>
<l>Aggio lo Re!</l>
</sp>
<sp><speaker><hi rend="sc">MAS.</hi></speaker>
<l>Prode te faccia.</l>
</sp>
<sp><speaker><hi rend="sc">CIEN.</hi></speaker>
<l>Vi’ si ’nce n’è quacc’autra.</l>
</sp>
<sp><speaker><hi rend="sc">MAS.</hi></speaker>
<l>Lo doie coppa,</l>
<l>e lo cinco, e lo quattro.</l>
</sp>
<sp><speaker><hi rend="sc">CIEN.</hi></speaker>
<l>Io scarto: e una, e doie, e tre, e quattro.</l>
<l>Pozzo ioquare?</l>
</sp>
<sp><speaker><hi rend="sc">MAS.</hi></speaker>
<l>Ioca.</l>
</sp>
<sp><speaker><hi rend="sc">CIEN.</hi></speaker>
<l>Afforza,</l>
</sp>
<sp><speaker><hi rend="sc">MAS.</hi></speaker>
<l>Afforza.</l>
</sp>
<sp><speaker><hi rend="sc">CIEN.</hi></speaker>
<l>Afforza.</l>
</sp>
<sp><speaker><hi rend="sc">MAS.</hi></speaker>
<l>E chi n’ha chiune?</l>
</sp>
<sp><speaker><hi rend="sc">CIEN.</hi></speaker>
<l>Afforza.</l>
</sp>
<sp><speaker><hi rend="sc">MAS.</hi></speaker>
<l>Tornace!</l>
</sp>
<sp><speaker><hi rend="sc">CIEN.</hi></speaker>
<l>Denare!</l>
</sp>
<sp><speaker><hi rend="sc">MAS.</hi></speaker>
<l>Io piglio, e ioco ’no sei mazza.</l>
</sp>
<sp><speaker><hi rend="sc">CIEN.</hi></speaker>
<l>Io piglio, e ioco spata.</l>
</sp>
<sp><speaker><hi rend="sc">MAS.</hi></speaker>
<l>Io piglio, e ioco mazza.</l>
</sp>
<sp><speaker><hi rend="sc">CIEN.</hi></speaker>
<l>’Nce schiaffo ’sto triunfo, e torno afforza.</l>
</sp>
<sp><speaker><hi rend="sc">MAS.</hi></speaker>
<l>Tu l’hai pigliata mo troppo auta a cuollo</l>
<l>co tanta afforze!</l>
</sp>
<sp><speaker><hi rend="sc">CIEN.</hi></speaker>
<l>Avisse da pigliare</l>
<l>chisto asso de denare?</l>
</sp>
<sp><speaker><hi rend="sc">MAS.</hi></speaker>
<l>Non serve ’sto dellieggio,</l>
<l>vi’ ca ’nce n’è pe tutte,</l>
<l>e se 1a rota vota</l>
<l>’nce rieste pe lo pede.</l>
</sp>
<sp><speaker><hi rend="sc">CIEN.</hi></speaker>
<l>Venco meza de cinco.</l>
</sp>
<sp><speaker><hi rend="sc">MAS.</hi></speaker>
<l>Pagatella.</l>
</sp>
<sp><speaker><hi rend="sc">CIEN.</hi></speaker>
<l>Tocca a me de mescare.</l>
</sp>
<sp><speaker><hi rend="sc">MAS.</hi></speaker>
<l>Mescale, chi te tene?</l>
</sp>
<sp><speaker><hi rend="sc">CIEN.</hi></speaker>
<l>Ecco mescato: or auza.</l>
</sp>
<sp><speaker><hi rend="sc">MAS.</hi></speaker>
<l>Lo tre mazze.</l>
</sp>
<sp><speaker><hi rend="sc">CIEN.</hi></speaker>
<l>La forca!</l>
</sp>
<sp><speaker><hi rend="sc">MAS.</hi></speaker>
<l>Che te ’mpenna!</l>
<l>Ch’auzasse mai ’na carta pe deritto!</l>
<l>Co che male chianeta</l>
<l>so’ sporchiato a ’sto munno!</l>
</sp>
<sp><speaker><hi rend="sc">CIEN.</hi></speaker>
<l>Hai tu pigliato?</l>
</sp>
<sp><speaker><hi rend="sc">MAS.</hi></speaker>
<l>Malannaggia lo mastro che l’ha fatte!</l>
<l>so’ squagliate li Ri, non veo mai ’n’asso!</l>
</sp>
<sp><speaker><hi rend="sc">CIEN.</hi></speaker>
<l>Mo c’haie ’nchiuse li puorce me coffie:</l>
<l>saccio ca te si’ chino com’a ’n’uovo.</l>
</sp>
<sp><speaker><hi rend="sc">MAS.</hi></speaker>
<l>Tant’aggie bene mai, né sanetate!</l>
</sp>
<sp><speaker><hi rend="sc">CIEN.</hi></speaker>
<l>Tiene mente ca voto asso de mazza,</l>
<l>Re de coppa, tre mazza, asso de spata,</l>
<l>Re de spata, dui mazze, asso de coppa,</l>
<l>Re de mazza, sei mazza.</l>
</sp>
<sp><speaker><hi rend="sc">MAS.</hi></speaker>
<l>O delluvio, o sfonderio!</l>
<l>Chioveno a cielo apierto,</l>
<l>veneno co la lava!</l>
</sp>
<sp><speaker><hi rend="sc">CIEN.</hi></speaker>
<l>Chesta vota si’ marcio!</l>
</sp>
<sp><speaker><hi rend="sc">MAS.</hi></speaker>
<l>Io mora ’no cornuto,</l>
<l>si chesta non è pizza!</l>
</sp>
<sp><speaker><hi rend="sc">CIEN.</hi></speaker>
<l>E lo guaie che te stocca!</l>
</sp>
<sp><speaker><hi rend="sc">MAS.</hi></speaker>
<l>’Sta vota m’hai cecato.</l>
</sp>
<sp><speaker><hi rend="sc">CIEN.</hi></speaker>
<l>E lo guaie che t’afferra!</l>
</sp>
<sp><speaker><hi rend="sc">MAS.</hi></speaker>
<l>’Ste carte so’ segnate.</l>
</sp>
<sp><speaker><hi rend="sc">CIEN.</hi></speaker>
<l>E lo guaie che te ’mbrocca!</l>
</sp>
<sp><speaker><hi rend="sc">MAS.</hi></speaker>
<l>Le vedaria le singhe ’no cecato!</l>
<l>mo me n’adono!</l>
</sp>
<sp><speaker><hi rend="sc">CIEN.</hi></speaker>
<l>E puro</l>
<l>tridece co lo gallo!</l>
</sp>
<sp><speaker><hi rend="sc">MAS.</hi></speaker>
<l>Và c’hanno apierto l’uocchie li gattille!</l>
</sp>
<sp><speaker><hi rend="sc">CIEN.</hi></speaker>
<l>Tu t’hai cauzato l’uocchie</l>
<l>a la ’merza, non vide?</l>
</sp>
<sp><speaker><hi rend="sc">MAS.</hi></speaker>
<l>N’aggio né cataratte né bottelle.</l>
</sp>
<sp><speaker><hi rend="sc">CIEN.</hi></speaker>
<l>Comm’è ’nocente! miettele lo dito</l>
<l>’m mocca a ’sto peccerillo!</l>
</sp>
<sp><speaker><hi rend="sc">MAS.</hi></speaker>
<l>Ca l’haie trovato scauzo,</l>
<l>comm’avive trovato lo piccione,</l>
<l>bello scorcoglia, e fidale–’na–vorza!</l>
</sp>
<sp><speaker><hi rend="sc">CIEN.</hi></speaker>
<l>Parla comme se deve.</l>
<l>e stipate ’ssa vocca pe le fico,</l>
<l>e miettete ’no taccaro a ’ssa lengua,</l>
<l>ca songo ommo da bene, e pozzo ire</l>
<l>co la fronte scopierta!</l>
</sp>
<sp><speaker><hi rend="sc">MAS.</hi></speaker>
<l>’Ste carte ne so’ buono testemmonio!</l>
</sp>
<sp><speaker><hi rend="sc">CIEN.</hi></speaker>
<l>Tanto avisse lo shiato!</l>
</sp>
<sp><speaker><hi rend="sc">MAS.</hi></speaker>
<l>’Nsomma non c’è ’no parmo</l>
<l>de nietto.</l>
</sp>
<sp><speaker><hi rend="sc">CIEN.</hi></speaker>
<l>Non te serve</l>
<l>venire co ’sta rasa,</l>
<l>ca ’ste sonate l’aggio sotta coscia,</l>
<l>e la sgarre, si a Chiappe</l>
<l>vai pe vennere fune!</l>
<l>Io non aggio abesuogno de viscaglia!</l>
<l>Su, pagame lo marcio!</l>
</sp>
<sp><speaker><hi rend="sc">MAS.</hi></speaker>
<l>A me co lo cortiello!</l>
<l>Lo mariuolo secota lo sbirro!</l>
<l>Tu a me? Iettate ’nnante</l>
<l>pe no cadere, chiano,</l>
<l>fà buono, pe tua fé, che non te taglie,</l>
<l>corrucciate, e fatt’utele,</l>
<l>scompimmo ’sto remmore,</l>
<l>vommeca lloco mo meza de cinco!</l>
</sp>
<sp><speaker><hi rend="sc">CIEN.</hi></speaker>
<l>Hai bella mamma?</l>
</sp>
<sp><speaker><hi rend="sc">MAS.</hi></speaker>
<l>A lo servizio mio!</l>
</sp>
<sp><speaker><hi rend="sc">CIEN.</hi></speaker>
<l>Prestamella.</l>
</sp>
<sp><speaker><hi rend="sc">MAS.</hi></speaker>
<l>’No cuorno!</l>
</sp>
<sp><speaker><hi rend="sc">CIEN.</hi></speaker>
<l>Parole vo’ la zita!</l>
<l>Io parlo, e tu me sische!</l>
<l>Damme meza de cinco.</l>
<l>ca si niente me va pe cellevriello</l>
<l>te levo lo cappiello!</l>
</sp>
<sp><speaker><hi rend="sc">MAS.</hi></speaker>
<l>Me levarasi ’na zubba, o ’na caionza!</l>
<l>Elà, tu iesce da lo semmenato,</l>
<l>tu passe troppo ’nnante,</l>
<l>e bello me lo ’nsonno,</l>
<l>ca ’no scompe ’sta museca</l>
<l>senza doglia de capo:</l>
<l>«ca chi crapa se face,</l>
<l>lo lupo se la magna».</l>
</sp>
<sp><speaker><hi rend="sc">CIEN.</hi></speaker>
<l>Mase, fatte a correiere,</l>
<l>sborza ’sto grano e miezo.</l>
</sp>
<sp><speaker><hi rend="sc">MAS.</hi></speaker>
<l>Chiù presto mo te sborzo ’na lanterna.</l>
</sp>
<sp><speaker><hi rend="sc">CIEN.</hi></speaker>
<l>Te caccio ’n’uecchio, e po’ ’nce piscio dintro.</l>
</sp>
<sp><speaker><hi rend="sc">MAS.</hi></speaker>
<l>Chiano, ca li brocchiere so’ de chiuppo!</l>
</sp>
<sp><speaker><hi rend="sc">CIEN.</hi></speaker>
<l>Ca te faccio magnare</l>
<l>’no muoio de terreno.</l>
</sp>
<sp><speaker><hi rend="sc">MAS.</hi></speaker>
<l>Ca te piso ’ssa faccie comm’a purpo!</l>
</sp>
<sp><speaker><hi rend="sc">CIEN.</hi></speaker>
<l>Se non paghe averrai</l>
<l>carestia de terreno.</l>
</sp>
<sp><speaker><hi rend="sc">MAS.</hi></speaker>
<l>Vi’ ca te faccio stare</l>
<l>co dui piede a ’na scarpa!</l>
</sp>
<sp><speaker><hi rend="sc">CIEN.</hi></speaker>
<l>Saie tu quanto te stimmo?</l>
<l>quanto vi’ ’sta pagliuca.</l>
</sp>
<sp><speaker><hi rend="sc">MAS.</hi></speaker>
<l>Sai tu quanto te prezzo?</l>
<l>quanto vi’ ’sta sputazza.</l>
</sp>
<sp><speaker><hi rend="sc">CIEN.</hi></speaker>
<l>Fusse ommo!</l>
</sp>
<sp><speaker><hi rend="sc">MAS.</hi></speaker>
<l>Tiente razza!</l>
</sp>
<sp><speaker><hi rend="sc">CIEN.</hi></speaker>
<l>Fusse maie tu lo Chireco de Troia?</l>
</sp>
<sp><speaker><hi rend="sc">MAS.</hi></speaker>
<l>Fusse mai tu lo Sinneco de Chiunzo?</l>
</sp>
<sp><speaker><hi rend="sc">CIEN.</hi></speaker>
<l>Mme ’nce voglio legare</l>
<l>’na mano quanno vuoie,</l>
<l>tu co la spata, io co ’na sarcenella.</l>
</sp>
<sp><speaker><hi rend="sc">MAS.</hi></speaker>
<l>Che spata, ca te scorgio co ’ste mmano!</l>
</sp>
<sp><speaker><hi rend="sc">CIEN.</hi></speaker>
<l>Ca te sgarreso e sgongolo!</l>
</sp>
<sp><speaker><hi rend="sc">MAS.</hi></speaker>
<l>Affé, ca te l’acconcio ’n cordovana!</l>
</sp>
<sp><speaker><hi rend="sc">CIEN.</hi></speaker>
<l>E vole essere bona, che da vero</l>
<l>te ne zuche la deta!</l>
</sp>
<sp><speaker><hi rend="sc">MAS.</hi></speaker>
<l>Non serve a sbraviare,</l>
<l>ca te tengo a la cammara de miezo.</l>
</sp>
<sp><speaker><hi rend="sc">CIEN.</hi></speaker>
<l>Tu non cride a lo Santo</l>
<l>si non vide la festa,</l>
<l>e non te n’auze cierto senza pulece.</l>
</sp>
<sp><speaker><hi rend="sc">MAS.</hi></speaker>
<l>Và viene, muro muro,</l>
<l>e schiaffame ’sso naso</l>
<l>dove me sputai mammama,</l>
<l>e co la varva tozzola!</l>
</sp>
<sp><speaker><hi rend="sc">CIEN.</hi></speaker>
<l>’Nce schiaffo</l>
<l>chello che ’nce abbesogna!</l>
<l>Lo veo ca ’nce vuoi stennere li piede.</l>
</sp>
<sp><speaker><hi rend="sc">MAS.</hi></speaker>
<l>Và legame li puorce a le cetrola!</l>
</sp>
<sp><speaker><hi rend="sc">CIEN.</hi></speaker>
<l>Te caccio ’sse stentine</l>
<l>da cuorpo, e ’n canna po’ te l’arravoglio!</l>
</sp>
<sp><speaker><hi rend="sc">MAS.</hi></speaker>
<l>Curre, e famme ’na cura co lo ’muto!</l>
</sp>
<sp><speaker><hi rend="sc">CIEN.</hi></speaker>
<l>Io te caccio lo sango e me lo vevo!</l>
</sp>
<sp><speaker><hi rend="sc">MAS.</hi></speaker>
<l>Attaccame ’no nudeco a la coda!</l>
</sp>
<sp><speaker><hi rend="sc">CIEN.</hi></speaker>
<l>Cierto te sfecateo, e te scocozzo.</l>
</sp>
<sp><speaker><hi rend="sc">MAS.</hi></speaker>
<l>Accusame si vuoi a la Bagliva!</l>
</sp>
<sp><speaker><hi rend="sc">CIEN.</hi></speaker>
<l>Ca t’ammatonto buono lo caruso.</l>
</sp>
<sp><speaker><hi rend="sc">MAS.</hi></speaker>
<l>Damme ’na cortellata a ’sto tallone!</l>
</sp>
<sp><speaker><hi rend="sc">CIEN.</hi></speaker>
<l>Tu contare ne vuoie, ma non tornise!</l>
</sp>
<sp><speaker><hi rend="sc">MAS.</hi></speaker>
<l>Famme ’na secotata</l>
<l>co ’na coda de vorpa!</l>
</sp>
<sp><speaker><hi rend="sc">CIEN.</hi></speaker>
<l>Te sfraveco ’ssa faccie!</l>
</sp>
<sp><speaker><hi rend="sc">MAS.</hi></speaker>
<l>Và famme ’na quarela</l>
<l>a ’ssa Zecca!</l>
</sp>
<sp><speaker><hi rend="sc">CIEN.</hi></speaker>
<l>Io lo veo</l>
<l>Ca tanto tronarà pe fi’ che chiove.</l>
<l>Fermate bene mio quanto le parlo.</l>
</sp>
<sp><speaker><hi rend="sc">MAS.</hi></speaker>
<l>Uh che doglia de chiocche!</l>
<l>Troppo me fruscie, ed io,</l>
<l>quanto ched è ched è, t’abuffo e sbozzo.</l>
</sp>
<sp><speaker><hi rend="sc">CIEN.</hi></speaker>
<l>L’autr’iere t’accordaste, e mo vuoi fare</l>
<l>prociesso nuovo? dì lo vero, Mase,</l>
<l>fuste così colerico</l>
<l>co la primma mogliere ?</l>
<l>Comme subeto volle lo pegnato,</l>
<l>comme priesto te ’nzurfe,</l>
<l>comme priesto te saglie lo senapo!</l>
</sp>
<sp><speaker><hi rend="sc">MAS.</hi></speaker>
<l>Saie ca non porto ’n groppa,</l>
<l>né me lasso passare</l>
<l>la mosca pe lo naso;</l>
<l>perzò non te pensare</l>
<l>ca me miette a ’no sacco,</l>
<l>ca mme ’nchiude co l’uocchie,</l>
<l>ca ’nce faccio ’na chianca,</l>
<l>e te scippo ’ssa varva a pilo ’mierzo.</l>
</sp>
<sp><speaker><hi rend="sc">CIEN.</hi></speaker>
<l>Legalo a curto! fuorze tu te pienze</l>
<l>ca m’hai trovato sulo?</l>
<l>n’aggio puro a le mano cinco deta?</l>
</sp>
<sp><speaker><hi rend="sc">MAS.</hi></speaker>
<l>Io me ne faccio stuppolo.</l>
</sp>
<sp><speaker><hi rend="sc">CIEN.</hi></speaker>
<l>Me t’appilo dereto.</l>
</sp>
<sp><speaker><hi rend="sc">MAS.</hi></speaker>
<l>Autr’uommene de tene</l>
<l>faccio stare a sticchetto!</l>
</sp>
<sp><speaker><hi rend="sc">CIEN.</hi></speaker>
<l>Autr’uommene de tene</l>
<l>aggio puosto a la lista,</l>
<l>chiù stimate e baliente,</l>
<l>e si tu non me paghe te ne piente.</l>
</sp>
<sp><speaker><hi rend="sc">MAS.</hi></speaker>
<l>Adaso, chi ha paura</l>
<l>se faccia sbirro, e zuoppo sia chi fuie!</l>
</sp>
<sp><speaker><hi rend="sc">CIEN.</hi></speaker>
<l>Oh Dio se non ce fosse</l>
<l>iostizia a ’sto paese!</l>
</sp>
<sp><speaker><hi rend="sc">MAS.</hi></speaker>
<l>Perzò vattenne, e dattela ’n tallune,</l>
<l>mo c’haie la capo sana.</l>
</sp>
<sp><speaker><hi rend="sc">CIEN.</hi></speaker>
<l>Saie tu che me dispiace?</l>
<l>ca subeto corrimmo a lo scrivano.</l>
</sp>
<sp><speaker><hi rend="sc">MAS.</hi></speaker>
<l>Chi corre a lo scrivano?</l>
<l>M’accido co la Morte,</l>
<l>e mai faccio quarela.</l>
</sp>
<sp><speaker><hi rend="sc">CIEN.</hi></speaker>
<l>Bella lamma secura!</l>
</sp>
<sp><speaker><hi rend="sc">MAS.</hi></speaker>
<l>Cchiù meglio de la toia.</l>
</sp>
<sp><speaker><hi rend="sc">CIEN.</hi></speaker>
<l>Saccio ca puorte sempre</l>
<l>a ’no piecoro appesa</l>
<l>’na lamma de lo lupo a tutte botte,</l>
<l>e mai non se la gliotte.</l>
</sp>
<sp><speaker><hi rend="sc">MAS.</hi></speaker>
<l>Non tanto coffiare,</l>
<l>ca t’ammacco ’sse nasche!</l>
</sp>
<sp><speaker><hi rend="sc">CIEN.</hi></speaker>
<l>Che pane d’ammaccare,</l>
<l>ca non vale pe quaglia de ’no cane?</l>
</sp>
<sp><speaker><hi rend="sc">MAS.</hi></speaker>
<l>Non vale tu a lo iuoco de la neve.</l>
</sp>
<sp><speaker><hi rend="sc">CIEN.</hi></speaker>
<l>Mocchione, cacavrache, arranca–e–fuie!</l>
</sp>
<sp><speaker><hi rend="sc">MAS.</hi></speaker>
<l>Coniglio, votafaccie, ommo da niente!</l>
</sp>
<sp><speaker><hi rend="sc">CIEN.</hi></speaker>
<l>Iodio, quaglia pelata!</l>
</sp>
<sp><speaker><hi rend="sc">MAS.</hi></speaker>
<l>Core de polecino,</l>
</sp>
<sp><speaker><hi rend="sc">CIEN.</hi></speaker>
<l>Che parle, ca te cache</l>
<l>perzì de l’ombra toia?</l>
</sp>
<sp><speaker><hi rend="sc">MAS.</hi></speaker>
<l>Creo ca pe non vedere</l>
<l>sango la primma notte che te ’nzure,</l>
<l>senza dubbio t’aspetta</l>
<l>’na mogliere ’ncignata a la Chiazzetta.</l>
</sp>
<sp><speaker><hi rend="sc">CIEN.</hi></speaker>
<l>Creo ca si a caso t’esce</l>
<l>lo sango da lo naso,</l>
<l>sorriesseto, atterruto,</l>
<l>t’esce l’arma pe culo e si’ speduto.</l>
</sp>
<sp><speaker><hi rend="sc">MAS.</hi></speaker>
<l>M’hai cera ca si cazzeca ’na frasca,</l>
<l>quanto ca tu me vide e non me vide,</l>
<l>subbeto allicce, scurre, e dice «<hi rend="italic">A Dio</hi>!</l>
<l>ca le fave so’ chiene,</l>
<l>aiutame tallone ca te cauzo!»,</l>
<l>e te suole le scarpe,</l>
<l>e affuffe, e sbigne, e sparafunne e assarpe.</l>
</sp>
<sp><speaker><hi rend="sc">CIEN.</hi></speaker>
<l>E si ’na gatta strilla, o arraglia ’n’aseno,</l>
<l>te sarve e te ’ncafuorchie,</l>
<l>t’accuve, e te ’mpertuse, e ’ntane e aguatte,</l>
<l>e sfile, e spurchie, e ammarce, e squaglie e sfratte.</l>
</sp>
<sp><speaker><hi rend="sc">MAS.</hi></speaker>
<l>Io ’nguaggiarria la vita</l>
<l>ca schitto ’na lacerta che se fricceca,</l>
<l>anniette lo paese e appaluorcie,</l>
<l>miette l’ascelle, e tocca ca t’è notte,</l>
<l>auze lo fierro, e tuocche de carcagne,</l>
<l>tanto fossero longhe le campagne.</l>
</sp>
<sp><speaker><hi rend="sc">CIEN.</hi></speaker>
<l>E io mecco ’no dito de ’sta mano</l>
<l>ca sulo che se cotola lo viento</l>
<l>tu te muore de iaio,</l>
<l>e te viene lo spireto a li diente,</l>
<l>li tallune te toccano le spalle,</l>
<l>et uno passo non aspetta l’autro</l>
<l>correnno pe li viche,</l>
<l>com’avisse a la coda le vessiche.</l>
</sp>
<sp><speaker><hi rend="sc">MAS.</hi></speaker>
<l>Bello scarponiare!</l>
</sp>
<sp><speaker><hi rend="sc">CIEN.</hi></speaker>
<l>Bello talloniare!</l>
</sp>
<sp><speaker><hi rend="sc">MAS.</hi></speaker>
<l>Saccio ca spisso spisso</l>
<l>piglie le zaravattole.</l>
</sp>
<sp><speaker><hi rend="sc">CIEN.</hi></speaker>
<l>Saccio ca spisso iuoche</l>
<l>lo spatone a doi gamme.</l>
</sp>
<sp><speaker><hi rend="sc">MAS.</hi></speaker>
<l>Appila, ch’esce feccia!</l>
</sp>
<sp><speaker><hi rend="sc">CIEN.</hi></speaker>
<l>Agge poco parole!</l>
</sp>
<sp><speaker><hi rend="sc">MAS.</hi></speaker>
<l>Zitto, non pipitare!</l>
</sp>
<sp><speaker><hi rend="sc">CIEN.</hi></speaker>
<l>Và stipate ’ssa vocca pe le fico!</l>
</sp>
<sp><speaker><hi rend="sc">MAS.</hi></speaker>
<l>Tu me fiete de vrognola.</l>
</sp>
<sp><speaker><hi rend="sc">CIEN.</hi></speaker>
<l>Ancora n’è corcato chi ha d’avere</l>
<l>la mala sera.</l>
</sp>
<sp><speaker><hi rend="sc">MAS.</hi></speaker>
<l>Ah, c’hai trovato apunto</l>
<l>la forma de la scarpa!</l>
</sp>
<sp><speaker><hi rend="sc">CIEN.</hi></speaker>
<l>Io e tico simmo dui.</l>
</sp>
<sp><speaker><hi rend="sc">MAS.</hi></speaker>
<l>Chello che non me puoi</l>
<l>mannare cuotto, mannamello crudo.</l>
</sp>
<sp><speaker><hi rend="sc">CIEN.</hi></speaker>
<l>Comme l’hai sotta, affocalo.</l>
</sp>
<sp><speaker><hi rend="sc">MAS.</hi></speaker>
<l>No me mozzecai cane,</l>
<l>che non ne avesse pile;</l>
<l>né ponse scorpione,</l>
<l>che non ne avesse l’uoglio.</l>
</sp>
<sp><speaker><hi rend="sc">CIEN.</hi></speaker>
<l>Scompimmo ’sto taluorno,</l>
<l>ca m’abbotta ’sto mafaro.</l>
</sp>
<sp><speaker><hi rend="sc">MAS.</hi></speaker>
<l>Abbotta a boglia toia,</l>
<l>tu te piglia, e tu lassa,</l>
<l>ca n’aggio filatiello, e no me spanto,</l>
<l>ca so’ de bona razza e meglio stommaco,</l>
<l>e chi niente me fruscia io te lo ’ntommaco.</l>
<l>Sai buono ca Messere</l>
<l>era fore de iosta,</l>
<l>’no smargiasso a doi sole,</l>
<l>ommo de tutto core,</l>
<l>lione scatenato, che ’mesteva</l>
<l>comm’a ’no caperrone, e se schiaffava</l>
<l>’n’aserceto de ’nante;</l>
<l>lo sape la Dochesca e tutto Puerto,</l>
<l>lo sape la Chiazzetta e lo Pennino</l>
<l>si fu bravo e mancino,</l>
<l>s’isso fu malefele, e sbotacapo,</l>
<l>e se n’ha fatto chiù de Berlechenche,</l>
<l>ca le ieva cercanno co lo spruocco</l>
<l>le costiune e arrisse,</l>
<l>e s’arrancava ’nce venea l’agrisse.</l>
<l>Or io, core mio bello,</l>
<l>aggio a chi semigliare,</l>
<l>ca mai do passo arreto,</l>
<l>e si me ’nzurfo va lo munno a fieto.</l>
</sp>
<sp><speaker><hi rend="sc">CIEN.</hi></speaker>
<l>E tu sai chi è Ceccone,</l>
<l>patremo, Dio lo guarde sano e sarvo?</l>
<l>Dicalo ’sso Mercato,</l>
<l>Dimanna a li Mannise;</l>
<l>sallo la Conciaria, la rua Francesca,</l>
<l>si se fa respettare, e si è toccuso,</l>
<l>ca se 1a pigliaria co lo Zifierno;</l>
<l>tremma ogne capoparte,</l>
<l>fila ogne spartegiacco,</l>
<l>schitto che te lo sente mentovare:</l>
<l>a chi dà, a chi promette,</l>
<l>e ha primmo le mano</l>
<l>che le parole; ogn’ommo che lo vede,</l>
<l>a lo naso ’ngriccato,</l>
<l>a lo mostaccio auzato,</l>
<l>a chella ’ncornatura,</l>
<l>le veneno li curze de paura.</l>
<l>Và toccale lo naso,</l>
<l>và tilleca ’no poco,</l>
<l>e vide che te siente: a chiù de quatto</l>
<l>puosto ha lo filatorio,</l>
<l>puosto ha la vermenara,</l>
<l>piglia ’n’ommo pe miezo e te lo sbara.</l>
<l>Or io so’ tutto a isso spiccecato,</l>
<l>buon mostaccio de giovane,</l>
<l>ca lassaie la paura ’n cuorpo a mannama,</l>
<l>e tristo chi co mico se la piglia,</l>
<l>ca ’nce perde la scrimma;</l>
<l>perzò non tellecare,</l>
<l>’nanze che chiova tirate a l’asciutto,</l>
<l>ca se si’ sano te ne tuorne rutto.</l>
</sp>
<sp><speaker><hi rend="sc">MAS.</hi></speaker>
<l>Vantate sacco mio si non te scoso!</l>
</sp>
<sp><speaker><hi rend="sc">CIEN.</hi></speaker>
<l>Ne vederai la prova.</l>
</sp>
<sp><speaker><hi rend="sc">MAS.</hi></speaker>
<l>Venerai pe la decema,</l>
<l>e lassarai lo sacco.</l>
</sp>
<sp><speaker><hi rend="sc">CIEN.</hi></speaker>
<l>Si te mecco ’sse mmano</l>
<l>a duosso, ne averai</l>
<l>pe le beate Paole!</l>
</sp>
<sp><speaker><hi rend="sc">MAS.</hi></speaker>
<l>Tu vuoi che te la piglie la mesura</l>
<l>de lo ieppone!</l>
</sp>
<sp><speaker><hi rend="sc">CIEN.</hi></speaker>
<l>Vide, Mase, vide</l>
<l>ca te le meno affé ’sse pettorine!</l>
</sp>
<sp><speaker><hi rend="sc">MAS.</hi></speaker>
<l>Che me porrisse mai</l>
<l>fare da cà a cient’anne?</l>
</sp>
<sp><speaker><hi rend="sc">CIEN.</hi></speaker>
<l>Te caccio da ’sto munno.</l>
</sp>
<sp><speaker><hi rend="sc">MAS.</hi></speaker>
<l>Tiente razza che parla,</l>
<l>e fusse ommo a lo manco!</l>
<l>Ma sai ched è, tu parle troppo a largo,</l>
<l>ca sto pe lo Palazzo,</l>
<l>e s’io mo faccio quacche sbarione</l>
<l>’no tammaro m’acciaffa e vao ’m presone.</l>
</sp>
<sp><speaker><hi rend="sc">CIEN.</hi></speaker>
<l>Iammo, si tu n’hai voglia,</l>
<l>o fore lo Pertuso,</l>
<l>o dintro l’Arenaccia,</l>
<l>e llà ’nce scrapicciammo,</l>
<l>là ’nce ne dammo propio per le cegna,</l>
<l>a cauce, a secozzune, a prete, a legna.</l>
</sp>
<sp><speaker><hi rend="sc">MAS.</hi></speaker>
<l>Cà simmo a buono luoco;</l>
<l>sfinimmola, mo, mo non chiù parole,</l>
<l>e vengane che vole!</l>
</sp>
<sp><speaker><hi rend="sc">CIEN.</hi></speaker>
<l>Dove tu vuoi te sbozzo,</l>
<l>ca maie perdiette coppola a la folla.</l>
</sp>
<sp><speaker><hi rend="sc">MAS.</hi></speaker>
<l>Ah le mano mardette!</l>
</sp>
<sp><speaker><hi rend="sc">CIEN.</hi></speaker>
<l>Vederai belle pecore abballare!</l>
</sp>
<sp><speaker><hi rend="sc">COL.</hi></speaker>
<l>Fermàte, strunzo ’miezo!</l>
<l>Chiano, olà, che facite?</l>
<l>Guardia, guardia, teniteve, tenite!</l>
</sp>
<sp><speaker><hi rend="sc">MAS.</hi></speaker>
<l>Lassa, ca lo sficcaglio ’sto vaiasso!</l>
</sp>
<sp><speaker><hi rend="sc">CIEN.</hi></speaker>
<l>Lassa, che lo smatricolo ’sto ’nfammo!</l>
</sp>
<sp><speaker><hi rend="sc">MAS.</hi></speaker>
<l>Tu si’ no ’nfammo e miezo!</l>
</sp>
<sp><speaker><hi rend="sc">CIEN.</hi></speaker>
<l>Mulo capetiato!</l>
</sp>
<sp><speaker><hi rend="sc">MAS.</hi></speaker>
<l>Guattaro, spogliampise!</l>
</sp>
<sp><speaker><hi rend="sc">CIEN.</hi></speaker>
<l>Sciagallo, spellecchione!</l>
</sp>
<sp><speaker><hi rend="sc">MAS.</hi></speaker>
<l>Verlascio, stracciavrache!</l>
</sp>
<sp><speaker><hi rend="sc">CIEN.</hi></speaker>
<l>Guitto, muorto de famme!</l>
</sp>
<sp><speaker><hi rend="sc">MAS.</hi></speaker>
<l>Figlio de ’na guaguina!</l>
</sp>
<sp><speaker><hi rend="sc">CIEN.</hi></speaker>
<l>Ne miente per la canna!</l>
</sp>
<sp><speaker><hi rend="sc">COL.</hi></speaker>
<l>Oimé, le cose pigliano de caudo!</l>
<l>Scompitela ’m bon’ora!</l>
</sp>
<sp><speaker><hi rend="sc">MAS.</hi></speaker>
<l>Frustato, zitabona!</l>
</sp>
<sp><speaker><hi rend="sc">CIEN.</hi></speaker>
<l>Mercato, mariuolo!</l>
</sp>
<sp><speaker><hi rend="sc">MAS.</hi></speaker>
<l>Tu nne miente e remiente pe ’sse gargie,</l>
<l>e piglia ’sta sputazza pe mentita!</l>
</sp>
<sp><speaker><hi rend="sc">CIEN.</hi></speaker>
<l>Chessa è morta de famme.</l>
</sp>
<sp><speaker><hi rend="sc">COL.</hi></speaker>
<l>Veo lo fuoco allommato,</l>
<l>veo la cosa che fete, e me despiace,</l>
<l>ca so’ viecchio e so’ sulo;</l>
<l>e po’ chillo che sparte</l>
<l>sempre ha la peo parte.</l>
</sp>
<sp><speaker><hi rend="sc">MAS.</hi></speaker>
<l>Chi si’ tu?</l>
</sp>
<sp><speaker><hi rend="sc">CIEN.</hi></speaker>
<l>Chi si’ tu ?</l>
</sp>
<sp><speaker><hi rend="sc">MAS.</hi></speaker>
<l>Vascia ’sse mano!</l>
</sp>
<sp><speaker><hi rend="sc">COL.</hi></speaker>
<l>Non ne sia chiù, scompitela,</l>
<l>state abiento!</l>
</sp>
<sp><speaker><hi rend="sc">CIEN.</hi></speaker>
<l>Tu si’ tentazione</l>
<l>pe me 1o iuorno d’oie.</l>
</sp>
<sp><speaker><hi rend="sc">MAS.</hi></speaker>
<l>Votta dico ’sse mescole!</l>
</sp>
<sp><speaker><hi rend="sc">CIEN.</hi></speaker>
<l>Testimmonia vosta!</l>
</sp>
<sp><speaker><hi rend="sc">COL.</hi></speaker>
<l>O vecine, corrite,</l>
<l>co stantare, co scope,</l>
<l>co perteche, co scale,</l>
<l>sapesse de che iuorno fu Natale!</l>
</sp>
<sp><speaker><hi rend="sc">MAS.</hi></speaker>
<l>Scippame chesso, e ttorna pe lo riesto!</l>
</sp>
<sp><speaker><hi rend="sc">CIEN.</hi></speaker>
<l>A me ’no secozzone? Arreto, arreto,</l>
<l>canaglia!</l>
</sp>
<sp><speaker><hi rend="sc">MAS.</hi></speaker>
<l>Co le prete?</l>
<l>Aspetta, tradetore! Và ca l’haie:</l>
<l>mme schiaffe gotta si tu ne la vaie.</l>
<l>Pìgliate ’sta resposta,</l>
<l>sacceme a dire si ’sta vreccia è tosta.</l>
</sp>
<sp><speaker><hi rend="sc">CIEN.</hi></speaker>
<l>M’ha cogliuto a lo guveto ’sto guzzo!</l>
<l>Comme ceca deritto lo cornuto!</l>
</sp>
<sp><speaker><hi rend="sc">COL.</hi></speaker>
<l>Ferma tu, ferma tu! No chiù remmore!</l>
</sp>
<sp><speaker><hi rend="sc">MAS.</hi></speaker>
<l>Arrassate, ca tiro!</l>
</sp>
<sp><speaker><hi rend="sc">CIEN.</hi></speaker>
<l>Scanzate, ca te shiacco!</l>
</sp>
<sp><speaker><hi rend="sc">COL.</hi></speaker>
<l>Cionghìa venga a ’sse mano!</l>
<l>E non vidite, razza sbregognata,</l>
<l>ca vene contr’a mme ’sta potriata?</l>
</sp>
<sp><speaker><hi rend="sc">MAS.</hi></speaker>
<l>Potta, non me tenere, ca le faccio</l>
<l>mo ’na ’ntosa de zuco!</l>
</sp>
<sp><speaker><hi rend="sc">CIEN.</hi></speaker>
<l>Ed io, c’aggio le iorde, o monno nespole?</l>
</sp>
<sp><speaker><hi rend="sc">COL.</hi></speaker>
<l>Mase, fatte a tenere!</l>
<l>Stà saudo, Cienzo, che ben aggia aguanno!</l>
<l>Lassateme a lo manco</l>
<l>sentire donde nasce ’sto fracasso,</l>
<l>accostateve, e ’ntanto mazzafranca;</l>
<l>faccio ’sto singo ’n terra,</l>
<l>chi chesto passa lo culo ’nce lassa:</l>
<l>facite sarvo e sarvo,</l>
<l>né ve ’ncresca parlare,</l>
<l>si ’sta descordia se pò accomodare.</l>
</sp>
<sp><speaker><hi rend="sc">MAS.</hi></speaker>
<l>E buono, che se faccia:</l>
<l>ca ’sto furbo m’ha vinto</l>
<l>co le carte segnate</l>
<l>meza de cinco.</l>
</sp>
<sp><speaker><hi rend="sc">COL.</hi></speaker>
<l>E pe ’sta poca cosa</l>
<l>tanto greciglio e tanto frusciamiento?</l>
<l>Tanto squasso e roine,</l>
<l>co mettere a sconquasso ’sti vecine?</l>
</sp>
<sp><speaker><hi rend="sc">MAS.</hi></speaker>
<l>Non se face pe chesto,</l>
<l>è picco ed encia. azzò non sia corrivo.</l>
</sp>
<sp><speaker><hi rend="sc">CIEN.</hi></speaker>
<l>Cola, chisto se ’nsonna,</l>
<l>chisto sbareia, né sape</l>
<l>dove tene la capo;</l>
<l>io songo ommo ’norato,</l>
<l>e pe tale me stimmo e so’ tenuto;</l>
<l>chi chesso nega è piecoro lanuto.</l>
</sp>
<sp><speaker><hi rend="sc">MAS.</hi></speaker>
<l>Lloco mo ’nce vorria ’n’auto nemiente,</l>
<l>e no cappiello zuffe a li morfiente!</l>
</sp>
<sp><speaker><hi rend="sc">COL.</hi></speaker>
<l>Non te fare a sentire,</l>
<l>Mase, ca è ’na vregogna;</l>
<l>volite dare a dicere a lo munno</l>
<l>ca pe meza de cinco</l>
<l>ve site accioppolate?</l>
<l>Ca pe chesta miseria</l>
<l>se fanno ’sti ’mecidie?</l>
<l>E se faccia rotiello, e sia ’na farza!</l>
<l>Se ioqua lo denaro,</l>
<l>figlie, no l’amecizia; siate amici,</l>
<l>e le burze commattano;</l>
<l>scompitela, vasateve,</l>
<l>la pace se pò fare</l>
<l>ca fra vui non c’è aggravio:</l>
<l>chello ch’è già passato sia passato,</l>
<l>non se ne parle chiù, dàlle la mano</l>
<l>Mase a Cienzo, abbracciateve tra vui,</l>
<l>vasalo a pezzechille,</l>
<l>ca site tutti dui</l>
<l>de bona vita e famma,</l>
<l>figlie de buono patre e bona mamma.</l>
</sp>
<sp><speaker><hi rend="sc">CIEN.</hi></speaker>
<l>Te’, cinco e cinco a dece.</l>
</sp>
<sp><speaker><hi rend="sc">MAS.</hi></speaker>
<l>Ammore passa guante,</l>
<l>e l’acqua li stivale.</l>
</sp>
<sp><speaker><hi rend="sc">COL.</hi></speaker>
<l>Bella cosa è la pace,</l>
<l>repuoso de lo core,</l>
<l>pontella de la vita!</l>
<l>Chi vo’ mettere pede ad onne preta</l>
<l>non ce arriva a la casa;</l>
<l>chi sauta troppo pale se ne ’mpizza</l>
<l>quaccuno da dereto;</l>
<l>cavallo caucinaro</l>
<l>chiù ne leva ca dace;</l>
<l>bella cosa è la pace!</l>
<l>Sai tu comme se dice</l>
<l>«ca passa crapa zoppa,</l>
<l>si non trova quaccuno che la ’ntoppa».</l>
<l>«Tanto va la lancella ne lo puzzo,</l>
<l>che ’nce lassa la maneca».</l>
<l>Li mutte de l’antiche</l>
<l>so digne de memoria, ch’è assai meglio</l>
<l>vivere da potrone eternamente,</l>
<l>che non è lo morire da valente;</l>
<l>chi cerca arrisse a precepizio vace;</l>
<l>bella cosa è la pace!</l>
</sp>
<sp><speaker><hi rend="sc">CIEN.</hi></speaker>
<l>Me pare che lo Cielo me te parle.</l>
</sp>
<sp><speaker><hi rend="sc">COL.</hi></speaker>
<l>Non sapite che ’mporta</l>
<l>’mbrogliarese a ’sse banche,</l>
<l>e ire ’n granfe a mille</l>
<l>de ’ssi taccagne e scotola–vorzille,</l>
<l>che si t’hanno depinto a ’no prociesso</l>
<l>nigro te, si’ varato,</l>
<l>ne si’ tarafinato,</l>
<l>ne si’ puosto a zeffunno,</l>
<l>ne vai pe l’acqua abbascio,</l>
<l>si’ cuotto e spolecato.</l>
<l>Meglio pe te che non ce fusse schiuso,</l>
<l>ca la Corte te sface!</l>
<l>Bella cosa è la pace!</l>
</sp>
<sp><speaker><hi rend="sc">MAS.</hi></speaker>
<l>Tu parle da Sansone!</l>
</sp>
<sp><speaker><hi rend="sc">COL.</hi></speaker>
<l>Io lo dico pe prova,</l>
<l>che ciento vote, a tiempo ch’era vivo,</l>
<l>me ’nce trovai ’ntricato.</l>
<l>Non me vedite co ’sti pile ianche,</l>
<l>non vedite ’sta potra e ’sto scartiello,</l>
<l>ca cinquant’anne arreto</l>
<l>tremmai de ’sta manzolla ogne smargiasso,</l>
<l>e n’aggio fatto struppie e accisaglie,</l>
<l>e scamazzo, e striverio e scannamiento,</l>
<l>che ne mise a lo sacco chiù de ciento.</l>
<l>Piglaie pe pietto Cianne,</l>
<l>ch’era ’no bravo fante,</l>
<l>e te lo ’mbroscinai dinto la lota,</l>
<l>che ’no vestito che s’avea ’ngignato</l>
<l>deventai tutto chiarchio e azzazzarato.</l>
<l>Deze ’no cauce a Tonno,</l>
<l>che facea de lo squamquam, così tuosto,</l>
<l>che cascai comm’a piro;</l>
<l>a Luccio lo pigliai co ’n’ancarella,</l>
<l>e sbelanzai da rasso miezo miglio;</l>
<l>co ’na vottata a Lello</l>
<l>l’aviette a sderrinare,</l>
<l>e me ’nce lo schiaffai sotto a li cauce:</l>
<l>«Eh, bello, donde viene ?».</l>
<l>«Da lo molino»: e <hi rend="italic">tiffe e taffe e tuffe</hi>,</l>
<l>te le cardai la lana,</l>
<l>te le pisai lo musso,</l>
<l>te lo scommai de sango,</l>
<l>te le siscai l’arecchie,</l>
<l>te le menai li ture,</l>
<l>l’ammatontai la facce,</l>
<l>le ’nsesetai le goveta,</l>
<l>le ’ntommacai lo stommaco,</l>
<l>te lo ’nforrai de punia,</l>
<l>te lo farcie de scoppole;</l>
<l>tanto che stette ’m pizzo</l>
<l>de dare sfratto a l’arma co ’n’alizzo!</l>
</sp>
<sp><speaker><hi rend="sc">CIEN.</hi></speaker>
<l>’Nsomma ogne cosa passa,</l>
<l>decea compare Iunno,</l>
<l>«Non c’è cosa durabele a ’sto munno».</l>
</sp>
<sp><speaker><hi rend="sc">COL.</hi></speaker>
<l>Ed a Pacione, sulo pe ’no cricco,</l>
<l>lo conciai pe le feste,</l>
<l>ca le carreco adduosso e me ne sazio</l>
<l>d’annicchie e scarcacoppole,</l>
<l>scervecchie, spettorune e parapiette,</l>
<l>patacche, mano–’merze, ’ntronamole,</l>
<l>pacche, mascune, e tafare, e tammurre</l>
<l>serrapoteche e brognole,</l>
<l>e ’ntommacune e chechere,</l>
<l>che n’aviette l’ausilio,</l>
<l>e mme costai la sauza,</l>
<l>ca scappaie pe ’no filo</l>
<l>de n’avere ’no buono torqueato.</l>
<l>Lo meglio è de se fare</l>
<l>lo fatteciello suio, e non cercare</l>
<l>ova de lupo e piettene de quinnece;</l>
<l>sempre chi cerca guaie co guai se stace;</l>
<l>bella cosa è la pace!</l>
</sp>
<sp><speaker><hi rend="sc">MAS.</hi></speaker>
<l>Non la conosce ’n terra</l>
<l>chillo che no provai primmo la guerra.</l>
</sp>
<sp><speaker><hi rend="sc">COL.</hi></speaker>
<l>La Corte è fatta pe lo sbentorato;</l>
<l>si lieve, ’nc’è lo danno e la vregogna;</l>
<l>si dài, se dice, «chi de graffio fere,</l>
<l>de cortellaccio more».</l>
<l>Si tu hai lo pede a leparo,</l>
<l>pierde ’sto bello Napole,</l>
<l>te smamme da li tuoie,</l>
<l>e vai spierto e demierto,</l>
<l>comme a male denaro,</l>
<l>e chiagne mille vote</l>
<l>«Asa mia, casa mia!</l>
<l>focolariello mio pedetariello».</l>
<l>Si ’ncappe a la tagliola,</l>
<l>scotola ca n’è scesa,</l>
<l>si non si’ fuso tornace,</l>
<l>ca 1o cuotto e lo crudo se ne vace;</l>
<l>bella cosa è la pace!</l>
<l>Perzò vui giovanielle,</l>
<l>a chi volle lo sango,</l>
<l>non facite ’ste cose da verrille,</l>
<l>non cercate lo male comm’a miedece,</l>
<l>non cercate lo pilo dinto a l’uovo.</l>
<l>Vi’ ca lo pazzo ietta</l>
<l>la preta ne lo puzzo,</l>
<l>e a cacciarennèlla</l>
<l>’nce vonno ciento sapie.</l>
<l>E sopra tutto, o figlie,</l>
<l>lassatelo, lassate</l>
<l>chisto iuoco marditto,</l>
<l>che n’ha scasate case,</l>
<l>n’ha roinato gente!</l>
<l>Le carte co la Corte,</l>
<l>credite a me, ca so’ roina e morte;</l>
<l>li dade cagnatille</l>
<l>so’ carole, so’ vierme, so’ antemonia</l>
<l>a lo ’nore, a la vita, a lo vorzillo;</l>
<l>co le zare vai ’n zero;</l>
<l>co le toppe ’nce ’ntuppe:</l>
<l>co li sette a levare</l>
<l>te lieve fi’ a le brache:</l>
<l>e pe ’st’ossa mardette</l>
<l>comme a’ no bello conte</l>
<l>spisso a votare vai l’ossa a lo Ponte.</l>
<l>Ma s’è ditto sopierchio:</l>
<l>chi ha bone aurecchie ’ntenna,</l>
<l>e se l’appile chi non le piace.</l>
<l>Bella cosa è la pace!</l>
</sp>
<sp><speaker><hi rend="sc">CIEN.</hi></speaker>
<l>Dì ca non so’ parole da le scrivere</l>
<l>a lettere de scatola!</l>
</sp>
<sp><speaker><hi rend="sc">COL.</hi></speaker>
<l>Ora iammo, pe meglio</l>
<l>dare sfratto a la collera,</l>
<l>per rompere le fremme,</l>
<l>a shioshiare ’na meza:</l>
<l>iammo belle valiente</l>
<l>de Napole ientile</l>
<l>a trionfare de ’sta guerra, e sia</l>
<l>lo Campeduoglio nuostro l’Ostaria!</l>
</sp>
</div1>
<div1>
<head>EGROCA SECONNA<lb/>
EUTERPE overo LA CORTISCIANA</head>
<stage>
Antoniello, Giangrazio
</stage>
<sp><speaker><hi rend="sc">ANT.</hi></speaker>
<l>Bonnì, bonnì, Giangrazio!</l>
</sp>
<sp><speaker><hi rend="sc">GIA.</hi></speaker>
<l>Bonnì, buon’anno e bruoccole!</l>
</sp>
<sp><speaker><hi rend="sc">ANT.</hi></speaker>
<l>Comme stai?</l>
</sp>
<sp><speaker><hi rend="sc">GIA.</hi></speaker>
<l>Pe sservirete,</l>
<l>Antoniello mio caro.</l>
</sp>
<sp><speaker><hi rend="sc">ANT.</hi></speaker>
<l>Non c’è de che; ma dimme,</l>
<l>da dove viene mo così solillo?</l>
</sp>
<sp><speaker><hi rend="sc">GIA.</hi></speaker>
<l>Meglio sulo che male accompagnato.</l>
</sp>
<sp><speaker><hi rend="sc">ANT.</hi></speaker>
<l>Ma pure dimme, non te sia ’n commanno,</l>
<l>che strata è chessa?</l>
</sp>
<sp><speaker><hi rend="sc">GIA.</hi></speaker>
<l>Io vengo da le Ceuze,</l>
<l>da pigliareme spasso.</l>
</sp>
<sp><speaker><hi rend="sc">ANT.</hi></speaker>
<l>A buon viaggio!</l>
<l>Senza ’midia a compagno,</l>
<l>non me fai cannaola:</l>
<l>nigro te, si’ ’ncappato a la tagliola!</l>
</sp>
<sp><speaker><hi rend="sc">GIA.</hi></speaker>
<l>Che se vo’ fare, frate? Da ’sto munno</l>
<l>chino fi’ ’n canna de dolure e stienti,</l>
<l>tanto n’hai quanto scicche co li dienti.</l>
</sp>
<sp><speaker><hi rend="sc">ANT.</hi></speaker>
<l>Non so’ parole chesse</l>
<l>de ’n ’ommo de iodizio:</l>
<l>l’onore è da cercare, e no lo vizio.</l>
<l>Co scrofe, che ’nce avanze?</l>
<l>Co perchie, che guadagne?</l>
<l>Che pesce piglie mai co ’sse guaguine,</l>
<l>si no fastidie, trivole e roine?</l>
</sp>
<sp><speaker><hi rend="sc">GIA.</hi></speaker>
<l>Vuoi la burla, fratiello,</l>
<l>non sa che cosa sia</l>
<l>né gusto né restoro,</l>
<l>chi non canosce l’ammecizia loro.</l>
</sp>
<sp><speaker><hi rend="sc">ANT.</hi></speaker>
<l>Non te vorria canoscere,</l>
<l>o scuro, o negrecato,</l>
<l>o poveriello te, ca si’ cecato!</l>
<l>Preiezza co scalorcie?</l>
<l>Iubelo co caiorde?</l>
<l>Contentezza co pettole e co guitte?</l>
<l>Và ca si’ iuto a mitte,</l>
<l>hai pigliato Vaiano!</l>
<l>Scrivene a lo paese,</l>
<l>và stirate lo vraccio, e vantatenne!</l>
<l>Lloco hai dato de pietto?</l>
<l>Lloco me si’ arrivato!</l>
<l>Che non ce fusse schiuso,</l>
<l>non ce fusse sporchiato!</l>
<l>Meglio t’avesse mammata</l>
<l>fatto morire ’n foce,</l>
<l>o sfortunato tene,</l>
<l>me ne chiagne lo core!</l>
<l>Mo sì ca dire puoi, Giangrazio mio,</l>
<l>«a Dio cuorpo, a Dio arma, o vorza a Dio!».</l>
<l>Chi te l’avesse ditto?</l>
<l>Che male iuorno hai fatto!</l>
<l>Auzate da ’sso nietto,</l>
<l>scotola, ca n’è scesa,</l>
<l>datte ’na vota e levate!</l>
<l>Meglio avisse allordato le lenzola,</l>
<l>che fare ’sta scappata;</l>
<l>’ncrapicciato a le Ceuza, e fuorze a dove?</l>
<l>dove è la scolatura?</l>
<l>Lloco iette la rezza?</l>
<l>A la feccia, a lo muorbo, a la monnezza?</l>
<l>Và c’hai rutto lo cantaro,</l>
<l>hai pigliato lo purpo,</l>
<l>và ca l’hai fatta netta de colata!</l>
<l>Chisso è chiaieto scomputo,</l>
<l>si’ annegato, si’ iuto, si’ speduto!</l>
</sp>
<sp><speaker><hi rend="sc">GIA.</hi></speaker>
<l>Sarvate, sarva, Rienzo, terratienete!</l>
<l>Comme la fa fiscale!</l>
<l>Encene chiù? Che m’hai truovato fuorze</l>
<l>co ’na colata sotta,</l>
<l>o co li stiglie de ’no zannettario?</l>
<l>o a robbare ’na cappa?</l>
<l>Songo io lo primmo ch’a ’sto bisco ’ncappa?</l>
</sp>
<sp><speaker><hi rend="sc">ANT.</hi></speaker>
<l>Secota, ca fai buono!</l>
<l>Attiennece, ca riesce!</l>
<l>Curre, votta ’sse mescole!</l>
<l>Negra la casa toia,</l>
<l>iuta pe l’acqua a bascio!</l>
<l>’Maro ’sso cellevriello,</l>
<l>po’ ca è iuto a spaluorcio!</l>
<l>Adonca uno se vrociola,</l>
<l>e tu perzì te iette comm’a piecoro?</l>
<l>Uno se ietta a maro</l>
<l>e tu semmuzze appriesso?</l>
<l>Uno se ’mpenne, e vuoie</l>
<l>tu puro strafocarete?</l>
</sp>
<sp><speaker><hi rend="sc">GIA.</hi></speaker>
<l>Me riesce affé da vavomo,</l>
<l>fammenne ’n’autro scampolo,</l>
<l>ca me dai gosto propio!</l>
</sp>
<sp><speaker><hi rend="sc">ANT.</hi></speaker>
<l>Poveriello sviato,</l>
<l>piglia assempio da l’uommene da bene,</l>
<l>da chi cammina pe la via carrese,</l>
<l>e non da li marvase,</l>
<l>si no priesto zeffunne e priesto scase.</l>
</sp>
<sp><speaker><hi rend="sc">GIA.</hi></speaker>
<l>Si pe chesto scasassero le gente,</l>
<l>non saria ’n’ommo ’m pede.</l>
</sp>
<sp><speaker><hi rend="sc">ANT.</hi></speaker>
<l>Chesta è cosa che pare,</l>
<l>ne so’ chiene le storie,</l>
<l>se ne vede ogne iuorno quacche scuoppo,</l>
<l>non se ne lauda mai perzona viva;</l>
<l>pe cheste li striverie esceno ’n campo,</l>
<l>pe cheste hanno facenne li spitale,</l>
<l>pe cheste ha mille trafeche la forca.</l>
<l>Si se fa quacche truffa,</l>
<l>da lloro esce la mena;</l>
<l>si sguiglia quacche furto,</l>
<l>de chesse è la sementa;</l>
<l>si soccede sconquasso a quacche luoco,</l>
<l>da lloro esce lo fuoco.</l>
</sp>
<sp><speaker><hi rend="sc">GIA.</hi></speaker>
<l>Sputa mo, piglia shiato,</l>
<l>non vi’ ca si’ allancato?</l>
</sp>
<sp><speaker><hi rend="sc">ANT.</hi></speaker>
<l>Torna, torna ’n te stisso,</l>
<l>e levate da tuorno ’ste megere!</l>
<l>Vide ca te fa ire addebeluto</l>
<l>co mascara de ninfa ’no paputo!</l>
</sp>
<sp><speaker><hi rend="sc">GIA.</hi></speaker>
<l>Non vide tu co ’ss’uocchie,</l>
<l>la causa che me tira co ’no straolo?</l>
<l>Non vide chelle trezze che m’attaccano?</l>
<l>Non vide l’uocchie tu che me spertosano?</l>
<l>Non vide chelle sguancie che me sfrieno?</l>
<l>Non vide la voccuzza pe chi spanteco?</l>
<l>Non siente le parole che affattorano?</l>
<l>Ca si le vide tu, ca si le siente,</l>
<l>de quanto hai ditto cierto ca te piente.</l>
</sp>
<sp><speaker><hi rend="sc">ANT.</hi></speaker>
<l>Fosse mai Cocetrigna?</l>
<l>Fosse lo cuccopinto de la gente?</l>
<l>Lo spanto de la terra?</l>
<l>Lo sfuorgio de le femmene?</l>
<l>L’isce bello d’Amore?</l>
<l>La pipata de l’arme?</l>
<l>Quacche brutta chiarchiolla</l>
<l>t’ha ’ncantato la vista:</l>
<l>tu te ’nganne, Giangrazio,</l>
<l>’sta bellezza che laude,</l>
<l>è pinolo ’norato,</l>
<l>ch’è bello fore e dintro amariato;</l>
<l>è ’no vacile d’oro che sta chino</l>
<l>de tuosseco e venino;</l>
<l>è ’no prato shioruto,</l>
<l>che dintro ’nc’è ’no serpe nasconnuto.</l>
<l>Non te ’mprenare de capille iunne,</l>
<l>levate ’sto crapiccio,</l>
<l>ca so’ de cuorpe muorte e so’ a posticcio!</l>
<l>Non sperire de facce ianche e rosse,</l>
<l>ca so’ cuonce de magra e solemato:</l>
<l>si tu la vase rieste ’ntossecato.</l>
<l>Non credere a chille uocchie a zinnariello,</l>
<l>né a guognuole, né a squase,</l>
<l>né a carizze, né a vase:</l>
<l>tutte so’ trademiente,</l>
<l>la bellezza fauzaria,</l>
<l>li vierre fegniticce,</l>
<l>le parole bosciarde;</l>
<l>t’alliscia sì, ma po’ te spenna ed arde.</l>
</sp>
<sp><speaker><hi rend="sc">GIA.</hi></speaker>
<l>Non tanto, no, non tanto,</l>
<l>ca n’è quanto se dice:</l>
<l>e comme l’hai pigliata ’n cremenale!</l>
<l>T’hanno fuorze ’ste povere figliole</l>
<l>legato mai li puorce a le cetrole?</l>
</sp>
<sp><speaker><hi rend="sc">ANT.</hi></speaker>
<l>Che peo che meretrice?</l>
</sp>
<sp><speaker><hi rend="sc">GIA.</hi></speaker>
<l>Nigro chi non ha miereto.</l>
</sp>
<sp><speaker><hi rend="sc">ANT.</hi></speaker>
<l>’Nsomma è ’na cortesciana.</l>
</sp>
<sp><speaker><hi rend="sc">GIA.</hi></speaker>
<l>Mannaggia chi è scortese.</l>
</sp>
<sp><speaker><hi rend="sc">ANT.</hi></speaker>
<l>E donna de partito.</l>
</sp>
<sp><speaker><hi rend="sc">GIA.</hi></speaker>
<l>Che vale ’n ’ommo scarzo de partite?</l>
</sp>
<sp><speaker><hi rend="sc">ANT.</hi></speaker>
<l>Femmena de lo munno.</l>
</sp>
<sp><speaker><hi rend="sc">GIA.</hi></speaker>
<l>Chi n’è a lo munno è muorto.</l>
</sp>
<sp><speaker><hi rend="sc">ANT.</hi></speaker>
<l>’Nfrutto è ’na donna libera.</l>
</sp>
<sp><speaker><hi rend="sc">GIA.</hi></speaker>
<l>Chi è libero n’è schiavo.</l>
</sp>
<sp><speaker><hi rend="sc">ANT.</hi></speaker>
<l>Fa sempre copia d’essa a chi ne vole.</l>
</sp>
<sp><speaker><hi rend="sc">GIA.</hi></speaker>
<l>Autro la copia, ed io l’origenale.</l>
</sp>
<sp><speaker><hi rend="sc">ANT.</hi></speaker>
<l>Io te sono, e tu sische,</l>
<l>e me stai comm’a ciaola ’n campanaro;</l>
<l>fai buono, a ogne pertuso</l>
<l>truove l’appilariello.</l>
</sp>
<sp><speaker><hi rend="sc">GIA.</hi></speaker>
<l>Appila quanto vuoi,</l>
<l>ca no ammafaro tanto quanto sbutte.</l>
</sp>
<sp><speaker><hi rend="sc">ANT.</hi></speaker>
<l>Hai pigliato la pasta, si’ ’ncappato</l>
<l>a ’ste rotola scarze!</l>
<l>Oh nigro chi ’nce ’ntorza,</l>
<l>oh scuro chi ’nce ’matte!</l>
<l>Lassale, ’maro tene,</l>
<l>fuiele, sbentorato,</l>
<l>cacciale, nsemprecone,</l>
<l>ca so’ ’ste male razze,</l>
<l>so’ ’sta trista ienimma,</l>
<l>gorfo de vescazzie,</l>
<l>sentina de trestizie,</l>
<l>magazzeno de ’nganne,</l>
<l>laberinto de fraude,</l>
<l>arzenale de ’mbroglie,</l>
<l>despenza d’arteficie,</l>
<l>’na doana de trafeche,</l>
<l>’na poteca de trapole;</l>
<l>viate nui si ne scadesse Napole!</l>
</sp>
<sp><speaker><hi rend="sc">GIA.</hi></speaker>
<l>Stoiate mo, c’hai fatto e si’ sodato!</l>
</sp>
<sp><speaker><hi rend="sc">ANT.</hi></speaker>
<l>Bravo, a lo scotolare de li sacche</l>
<l>se vederà si è porvere o farina!</l>
<l>Tu te n’adonarrai si parlo a siesto</l>
<l>quanno sarai scolato,</l>
<l>quanno sarai scaduto,</l>
<l>e roinato ’n tutto,</l>
<l>quanno lo pentemiento è senza frutto.</l>
</sp>
<sp><speaker><hi rend="sc">GIA.</hi></speaker>
<l>Ne ’ncaco le cecale,</l>
<l>ne desgrazio le piche; e quanno scumpe?</l>
</sp>
<sp><speaker><hi rend="sc">ANT.</hi></speaker>
<l>E però te despiace:</l>
<l>sai tu, come se dice?</l>
<l>«Lo vero è causa d’odio co l’amice».</l>
</sp>
<sp><speaker><hi rend="sc">GIA.</hi></speaker>
<l>Chesso no: me puoi dire</l>
<l>quanto vuoi ’sta canzone,</l>
<l>l’ammore chiù me cresce</l>
<l>e da ’n’aurecchia trase e da ’n’autra esce.</l>
</sp>
<sp><speaker><hi rend="sc">ANT.</hi></speaker>
<l>Nce ’nguaggio mo ca t’have</l>
<l>fatto quacche fattura;</l>
<l>sacce ca n’è pottana</l>
<l>che non tenga a la mano quacche streca,</l>
<l>che le fa mille ’mbroglie:</l>
<l>chiappe de ’mpiso, aurecchie de sommarro,</l>
<l>veste de peccerille e calamite,</l>
<l>fuorfece e argatelle,</l>
<l>e mille nase–’n–cule e pipatelle.</l>
<l>Perzò lauda la fine,</l>
<l>dimmelo da ccà a ’n’anno,</l>
<l>’sta mercanzia si è d’utele o de danno.</l>
<l>Non t’adduone, scontento,</l>
<l>ca chessa è stufa secca,</l>
<l>dove te piglio a patto</l>
<l>ca n’iesce sicco si si’ tunno e chiatto?</l>
<l>’Na Grotta de li cane,</l>
<l>dove ’nce trase vivo e n’iesce muorto?</l>
<l>’Na guerra, che ne torna lo sordato</l>
<l>o pezzente o shiaccato?</l>
</sp>
<sp><speaker><hi rend="sc">GIA.</hi></speaker>
<l>’Nce pierde le parole!</l>
</sp>
<sp><speaker><hi rend="sc">ANT.</hi></speaker>
<l>Lassa ire, provita de Giangrazio,</l>
<l>’sto crocco che t’afferra,</l>
<l>tenaglia che te scippa,</l>
<l>rostina che te straccia,</l>
<l>pettene che te carda,</l>
<l>carola che te roseca,</l>
<l>molino che te macena,</l>
<l>lupo che te devora,</l>
<l>shiummo che te ne porta,</l>
<l>freve che te ne manna,</l>
<l>cancaro che te magna,</l>
<l>varvera che t’alliscia e po’ te ’nsagna!</l>
</sp>
<sp><speaker><hi rend="sc">GIA.</hi></speaker>
<l>Te venga la pepitola!</l>
<l>Quanno scumpe, Antoniello?</l>
</sp>
<sp><speaker><hi rend="sc">ANT.</hi></speaker>
<l>Si dico fi’ a prescrigno, e fi’ a prescrotto,</l>
<l>puro me resta a dire pe cient’anne!</l>
<l>Fà cunto la pottana</l>
<l>è commo ’na velanza,</l>
<l>che sempre chiega dove va chiù piso;</l>
<l>’na locerna, che tanto</l>
<l>fa lummo quanto ’nce refunne l’uoglio;</l>
<l>’no muoio de terreno,</l>
<l>che non s’ara senz’oro;</l>
<l>’no sguizzaro, che serve</l>
<l>dove corre chiù argiamma;</l>
<l>’no miedeco, che commo lo malato</l>
<l>stace a li <hi rend="italic">confitemene</hi></l>
<l>dice <hi rend="italic">covernamette</hi>!</l>
<l>’no sorece, che sbigna da la casa</l>
<l>quanno sta pe cadere;</l>
<l>ciervo, che tanto stace a la campagna</l>
<l>quanto ’nce pasce e magna.</l>
</sp>
<sp><speaker><hi rend="sc">GIA.</hi></speaker>
<l>Lloco piglie ’no grancio,</l>
<l>ca non ce spenno e mancio!</l>
</sp>
<sp><speaker><hi rend="sc">ANT.</hi></speaker>
<l>Non te fidare a chesto,</l>
<l>ca refonne lo poco, e ietta l’esca</l>
<l>per pigliare ’sto pesce,</l>
<l>ma po’ comme t’ha ’n granfe,</l>
<l>te sgorgia, strippa, e scarda!</l>
<l>Giangrazio, prega Dio, che te ne guarda!</l>
</sp>
<sp><speaker><hi rend="sc">GIA.</hi></speaker>
<l>M’ama senza ’nteresse, e me refonne</l>
<l>sempre li giandomineche.</l>
</sp>
<sp><speaker><hi rend="sc">ANT.</hi></speaker>
<l>Puoi mettere lo spruocco a lo pertuso,</l>
<l>ma no lo pozzo credere;</l>
<l>trova senza ’nteresse ’na pottana</l>
<l>e cacciame ’ste visole!</l>
<l>Mai dice, <hi rend="italic">dimme dimme</hi>,</l>
<l>ma sempre, <hi rend="italic">damme damme</hi>;</l>
<l>mai dice <hi rend="italic">vaga</hi>, sempre dice <hi rend="italic">venga</hi>:</l>
<l>non apre mai la porta a chi non porta;</l>
<l>mentre refunne ’nfunne,</l>
<l>comme si’ sfritto sfratta,</l>
<l>non te contenta mai si n’hai contante;</l>
<l>è spezie de scirocco,</l>
<l>sempre tira a la vorza,</l>
<l>solo chesta l’ammoscia e chillo ’ntorza.</l>
<l>Lassale, ’ntienne buono,</l>
<l>lassa, ca so’ ’ste iolle</l>
<l>lordizia de lo ’nore,</l>
<l>pestilenzia de l’arme,</l>
<l>sfonnerio de le burze,</l>
<l>gliannola de lo cuerpo,</l>
<l>striverio de la vita!</l>
<l>Vide ’no Briareo co ciento mane:</l>
<l>co l’una t’accarizza,</l>
<l>co l’autra taglia e ’mpizza.</l>
<l>Vide ’no scorpione co doi code:</l>
<l>co l’una si’ allisciato,</l>
<l>co l’autra sbendegnato;</l>
<l>vide ’n’Anfesibena co doi vocche,</l>
<l>co l’una licca e vasa,</l>
<l>co l’autra gliotte e face a scasa–casa;</l>
<l>vide ’no Gerione co tre cuerpe,</l>
<l>dà l’uno a lo smargiasso,</l>
<l>l’autro a lo bello giovane</l>
<l>che le spertosa l’arma comm’a crivo,</l>
<l>lo tierzo a chi refonne ed è corrivo.</l>
</sp>
<sp><speaker><hi rend="sc">GIA.</hi></speaker>
<l>Si’ arrasso ciento miglia, ch’io so’ schitto</l>
<l>lo patrone assoluto,</l>
<l>né me fa lavafacce e fegnemiente,</l>
<l>sempre ne licco, e non ’nce spenno niente.</l>
</sp>
<sp><speaker><hi rend="sc">ANT.</hi></speaker>
<l>Ogne cosa pò essere,</l>
<l>ca songo le pottane comm’a shiummo,</l>
<l>a chi leva, a chi dace;</l>
<l>so’ comm’a sangozuca,</l>
<l>che devaca a la cennere</l>
<l>lo sango c’ha levato da le vene;</l>
<l>và ’nnevina a chi scippa,</l>
<l>per refonnere a te, ma và ’nnevina</l>
<l>che no leva a quaccuno</l>
<l>quacche panno franzese, e che te faccia</l>
<l>’no cosciale a brachetta</l>
<l>d’autro che de velluto o de teletta!</l>
</sp>
<sp><speaker><hi rend="sc">GIA.</hi></speaker>
<l>Chessa è ’na puca d’oro,</l>
<l>’na cosella de sfuorgio, e retirata,</l>
<l>che non se ietta a tutte,</l>
<l>non ne fa buon mercato;</l>
<l>lo guveto se vasa,</l>
<l>chi vo’ mettere pede a chella casa.</l>
</sp>
<sp><speaker><hi rend="sc">ANT.</hi></speaker>
<l>E chisso è ’n ’autro rammo de pazzia!</l>
<l>Chesto t’hai puosto ’n chiocca? cride sulo</l>
<l>de vevere a ’st’arciulo?</l>
<l>Né sai ca songo appunto</l>
<l>la calamita de ’no sagliemmanco</l>
<l>ch’ogni vastaso ed ogne poveriello</l>
<l>’nce vo’ strecare l’aco o lo cortiello?</l>
</sp>
<sp><speaker><hi rend="sc">GIA.</hi></speaker>
<l>Bella lena che t’ashie!</l>
</sp>
<sp><speaker><hi rend="sc">ANT.</hi></speaker>
<l>Songo comm’a ’no ’mpiso,</l>
<l>dove n’è peccerillo che non corra</l>
<l>a tirare ’na vreccia o ’na savorra.</l>
</sp>
<sp><speaker><hi rend="sc">GIA.</hi></speaker>
<l>Secoteia, ca se fanno</l>
<l>a lo tuorno le strommola!</l>
</sp>
<sp><speaker><hi rend="sc">ANT.</hi></speaker>
<l>Songo comm’a cavallo de vettura,</l>
<l>che s’alloga ad ognuno,</l>
<l>puro c’aggia carrine,</l>
<l>tanto a signure quanto a l’agozzine.</l>
</sp>
<sp><speaker><hi rend="sc">GIA.</hi></speaker>
<l>Potta de sacco rutto,</l>
<l>e quanta barzellette!</l>
</sp>
<sp><speaker><hi rend="sc">ANT.</hi></speaker>
<l>So’ commo ’na taverna,</l>
<l>che comme ’nc’è ’mpizzata</l>
<l>la frasca de vregogna</l>
<l>ogn’ommo ’nce pò ire,</l>
<l>quanno sente autro caudo che di sole,</l>
<l>a bevere ’na meza de che vole.</l>
</sp>
<sp><speaker><hi rend="sc">GIA.</hi></speaker>
<l>Io so’ chiù che securo</l>
<l>ca m’è portato fede:</l>
<l>so’ dintro, e voglio bene:</l>
<l>tu gride a lo desierto,</l>
<l>pe l’amore de chesta io iarria spierto.</l>
</sp>
<sp><speaker><hi rend="sc">ANT.</hi></speaker>
<l>Quanto chiù te demustre spantecato,</l>
<l>tanto chiù stamme allerta,</l>
<l>chiù stamme a la veletta e co lo miccio</l>
<l>’ncoppa a la serpentina,</l>
<l>e co l’aurecchie a leparo,</l>
<l>ca se corca a lo muollo,</l>
<l>e te porta pe naso comm’a bufaro;</l>
<l>quanto chiù vede ’n te caudo e arzura,</l>
<l>tanto chiù attenne a darete cottura.</l>
</sp>
<sp><speaker><hi rend="sc">GIA.</hi></speaker>
<l>Tu stai troppo auto a cuollo,</l>
<l>e si vide pe sciorte ’sto morzillo</l>
<l>tu rieste ammisso, e me dirai: Giangrazio,</l>
<l>chilleto arreto de quant’aggio ditto:</l>
<l>amala puro, e singhe beneditto!</l>
</sp>
<sp><speaker><hi rend="sc">ANT.</hi></speaker>
<l>Lo Cielo me ne guarde!</l>
<l>Po’ ca ’nante vorria</l>
<l>vedere lo Paputo e lo Sarvateco,</l>
<l>vedere lo Mammonio e Parasacco,</l>
<l>e lo Scazzamauriello e Rancecotena,</l>
<l>che ’na scerpia de cheste!</l>
<l>Ad autro non pensava, a ca sta lesta!</l>
</sp>
<sp><speaker><hi rend="sc">GIA.</hi></speaker>
<l>Uh, comme si’ ’marvaso!</l>
<l>Vi’ ca n’è tanto brutto</l>
<l>chillo che squaglia comme se depegne,</l>
<l>e non ce sputarisse:</l>
<l>autre passere viecchie</l>
<l>de te ’nce so’ trasute a ’sta gaiola!</l>
<l>Autre vurpe maestre</l>
<l>so’ schiaffate de pede a ’sta tagliola!</l>
<l>Non te ne fare mastro né Gradasso,</l>
<l>ca non puoi dire «pe ’sta via non passo».</l>
</sp>
<sp><speaker><hi rend="sc">ANT.</hi></speaker>
<l>Maie vide ’sta iornata,</l>
<l>c’aggio mutate già le prime aurecchie,</l>
<l>aggio puosta la mola de lo sinno!</l>
<l>fà tu lo curzo tuio, ca quacche iuorno</l>
<l>a spese tue me nuommene;</l>
<l>troverai chillo mutto.</l>
<l>«Viato chi ped autro se castica»;</l>
<l>proverai comme e quanto caro coste</l>
<l>«carizze de pottana, e ’nvito d’oste».</l>
</sp>
</div1>
<div1>
<head>EGROCA TERZA<lb/>
TALIA overo LO CERRIGLIO</head>
<stage>
Peppo, Rienzo
</stage>
<sp><speaker><hi rend="sc">PEP.</hi></speaker>
<l>Dove, Rienzo, me porte a carrie?</l>
</sp>
<sp><speaker><hi rend="sc">RIEN.</hi></speaker>
<l>De zippo a lo Cerriglio,</l>
<l>a chille Campe Elise,</l>
<l>a chille Uorte Sospise,</l>
<l>a chella famosissima taverna</l>
<l>dove se canta e verna.</l>
</sp>
<sp><speaker><hi rend="sc">PEP.</hi></speaker>
<l>A che fare, compagno?</l>
</sp>
<sp><speaker><hi rend="sc">RIEN.</hi></speaker>
<l>A scarfare lo stommaco,</l>
<l>a ’nchirese lo stefano,</l>
<l>a menare li vuoffole,</l>
<l>a sbattere, a ’ngorfire, a pettenare,</l>
<l>e chi n’ha ’midia pozza crepantare!</l>
</sp>
<sp><speaker><hi rend="sc">PEP.</hi></speaker>
<l>Affé, l’aggio da caro,</l>
<l>ca me n’era speruto de golio!</l>
<l>Ma dì, si Dio te guarde,</l>
<l>che cosa è ’sto Cerriglio?</l>
<l>E così granne è comme</l>
<l>spassa è la famma e curzeto lo nomme?</l>
</sp>
<sp><speaker><hi rend="sc">RIEN.</hi></speaker>
<l>Comme, non ce si’ stato?</l>
</sp>
<sp><speaker><hi rend="sc">PEP.</hi></speaker>
<l>No l’aggio ancora visto né provato.</l>
</sp>
<sp><speaker><hi rend="sc">RIEN.</hi></speaker>
<l>Io esco da li panne, o Peppo: e puro</l>
<l>si’ nato a ’sto casale!</l>
<l>E possibele chesto?</l>
<l>Io me ne maraviglio:</l>
<l>si’ de li nuostre, e non sai lo Cerriglio?</l>
</sp>
<sp><speaker><hi rend="sc">PEP.</hi></speaker>
<l>Non te stopire, o Rienzo,</l>
<l>ca so’ nuovo a lo munno,</l>
<l>ch’esco mo da la coccola de l’uevo:</l>
<l>messere m’ha tenuto</l>
<l>comme a ’na femmenella,</l>
<l>e n’aggio prattecato</l>
<l>si no a lo Lavenaro e a lo Mercato.</l>
</sp>
<sp><speaker><hi rend="sc">RIEN.</hi></speaker>
<l>E perché ’sta strettezza?</l>
</sp>
<sp><speaker><hi rend="sc">PEP.</hi></speaker>
<l>Acciò che non pigliasse male pratteche.</l>
</sp>
<sp><speaker><hi rend="sc">RIEN.</hi></speaker>
<l>Chi la tira la spezza!</l>
<l>lo figlio ca se cresce retirato</l>
<l>s’alleva e resce spisso</l>
<l>ommo a la babalà, ’moccame–chisso.</l>
</sp>
<sp><speaker><hi rend="sc">PEP.</hi></speaker>
<l>Lo troppo scommerzare</l>
<l>fa l’ommo tristo e chino de malizia;</l>
<l>quanto manco te ’mpacce,</l>
<l>manco rieste ’mpacciato.</l>
<l>Ma lassammo ’sti cunte:</l>
<l>descriveme ’sto luoco a dove iammo,</l>
<l>ca parlanno parlanno se ne sciulia</l>
<l>la strata, e non ce pare</l>
<l>né longa o fatecosa a camminare.</l>
</sp>
<sp><speaker><hi rend="sc">RIEN.</hi></speaker>
<l>Siente, Peppo, e stordisce,</l>
<l>siente buono, e strasecola.</l>
<l>Fà cunto de trovare ’na coccagna:</l>
<l>la calamita de li cannarune,</l>
<l>l’argano de li cuorpe de buon tiempo,</l>
<l>la vorpara de l’uommene mantrune,</l>
<l>la casa de li spasse,</l>
<l>lo puorto de li guste,</l>
<l>dove trionfa Bacco,</l>
<l>dove se scarfa Venere e s’allegra,</l>
<l>dove nasce lo riso,</l>
<l>tresca l’abballo e vernoleia lo canto,</l>
<l>s’ammasona la pace,</l>
<l>pampaneia la quiete,</l>
<l>dove gaude lo core,</l>
<l>se conforta la mente,</l>
<l>se dà sfratto a l’affanne,</l>
<l>e s’allonga la vita pe cient’anne.</l>
</sp>
<sp><speaker><hi rend="sc">PEP.</hi></speaker>
<l>Me faie strasecolare!</l>
</sp>
<sp><speaker><hi rend="sc">RIEN.</hi></speaker>
<l>Trase a la primma stanza,</l>
<l>e tu vide ’no ’nfierno,</l>
<l>’nfierno caro a la vista.</l>
<l>Oh chill’ommo viato</l>
<l>che ’nce stesse mill’anne connannato!</l>
<l>Lo fummo è ’n’Issione</l>
<l>che vota ciento spite</l>
<l>de muerze cannarute e saporite.</l>
<l>Chi ’nce trase sprovisto de fellusse</l>
<l>è Tantalo, ch’è iuto</l>
<l>’miezo a lo grasso e morence speruto.</l>
<l>Li guattare so’ tante</l>
<l>Sisife spiccecate,</l>
<l>che saglieno a la cammera li pise</l>
<l>de tante cose da smorfire e tante,</l>
<l>po’ scenneno vacante.</l>
<l>Lo tavernaro è l’Aquila affamata,</l>
<l>che ogne iuorno se pasce</l>
<l>lo core de chi c’entra e po’ renasce.</l>
<l>Chillo che zuca e sorchia,</l>
<l>e po’ va retecanno,</l>
<l>è Belida che vace ad orza erranno.</l>
<l>Caronte, che te passa</l>
<l>a ’sti belle paise,</l>
<l>chi piglia li tornise;</l>
<l>e chi face li cunte,</l>
<l>tanto pe chesto, e pe chell’autro tanto,</l>
<l>è Mino e Radamanto.</l>
<l>La shiomara de Lete è la cantina,</l>
<l>dove t’esce de mente</l>
<l>ogne fastidio, e passe allegramente.</l>
<l>L’Arpie, che leste veneno a pigliare</l>
<l>quaccosa da la tavola</l>
<l>e viveno de scruocco e de rapine,</l>
<l>songo li vottafuoche e rebecchine.</l>
<l>Le Furie, le Chimere, li Centaure,</l>
<l>so’ li fumme, li grille, e sbotacapo,</l>
<l>che te chiavano ’n chiocca</l>
<l>subeto c’hai pigliato</l>
<l>la scigna pe la coda,</l>
<l>e hai la carta soperchia,</l>
<l>subeto c’hai veduto</l>
<l>lo funno de l’arciulo,</l>
<l>e accompagnato stai, si be’ si’ sulo.</l>
<l>A lo ’nfierno è ’no mutto:</l>
<l>«Facile è lo descienzo,</l>
<l>lo tornare a l’arreto opera perza»;</l>
<l>a lo Cerriglio è doce lo trasire:</l>
<l>«Benvenuto, Signore! che vi piace?»
«Olà, vide che vo’ ’sto Cavaliero!».</l>
<l>A lo scire te voglio!
«Facimmo cunto, e pagame!».</l>
<l>Tanto che lo Cerriglio</l>
<l>a lo ’nfierno s’affronta:</l>
<l>ha la radeca doce, amaro ’m ponta.</l>
<l>Lloco, senza accattare</l>
<l>lo spireto a l’aniello,</l>
<l>te ’mizze l’arte mageca,</l>
<l>ca schitto ca me tuozzole</l>
<l>co ’no cortiello ’ncoppa a ’no piatto,</l>
<l>te compareno ’nante</l>
<l>ciento scazzamaurielle,</l>
<l>e gridano : «Commanna!».</l>
<l>E tu cerca si vuoi</l>
<l>de lo chìù, de lo manco,</l>
<l>latte de la formica,</l>
<l>lengua de pappagallo,</l>
<l>penne de la Fenice,</l>
<l>ca subeto è portato.</l>
<l>Cerca puro, e te abonda</l>
<l>d’ogne parte lo bene,</l>
<l>che te fanno venire l’appetito</l>
<l>fi’ da l’ossa pezzelle</l>
<l>co tante cose goliose e belle.</l>
<l>Cà truove ciento sorte</l>
<l>de vine da stordire,</l>
<l>c’hanno tutte li nomme appropiate:</l>
<l>l’Asprinio aspro a lo gusto;</l>
<l>la Lagrema che face lagremare;</l>
<l>la Falanghina iusto ’na falanga</l>
<l>perché scorra la varca a la marina;</l>
<l>la Raspata che raspa</l>
<l>a dove non te prode;</l>
<l>lo Mazzacane che dà proprio ’n capo,</l>
<l>comme ’na savorrata;</l>
<l>la Mangiaguerra che te leva affatto</l>
<l>la guerra de pensiero;</l>
<l>la Corvara che vara</l>
<l>lo core e ietta a mare de docezza;</l>
<l>la Cerella che fa rossa la cera,</l>
<l>veppeta da segnore,</l>
<l>doce latte de Venere e d’Ammore:</l>
<l>e tant’autre manere</l>
<l>de vino che saria ’na longa storia</l>
<l>a contarele tutte,</l>
<l>abboccate, gagliarde, agre ed asciutte.</l>
<l>Cerca comme t’agrata,</l>
<l>cagna comme te piace a voglia toia,</l>
<l>spinola, caccia, prova,</l>
<l>vevanna vecchia o nova,</l>
<l>fa crapiata, mesca, shioshia, zorla,</l>
<l>non ’nc’è autra paura</l>
<l>che ghire a gamme ’n cuollo,</l>
<l>che pigliare de vullo lo pignato;</l>
<l>ma po’ meglio è ’mbriaco che malato!</l>
<l>Lloco ognuno sta ’n festa e fa bazzara,</l>
<l>ogn’uno strilla e canta:</l>
<l>da ccà brindese siente,</l>
<l>da là <hi rend="italic">prode te faccia</hi>,</l>
<l>chisto <hi rend="italic">faccio raggione</hi>,</l>
<l>chill’autro <hi rend="italic">a la salute</hi>,</l>
<l>e lloco inchie e devaca,</l>
<l>e s’allummano lampe,</l>
<l>che fanno stravedere.</l>
<l>Lo vino sauta e zompa,</l>
<l>e se magna la scumma:</l>
<l>la capo cala a bascio,</l>
<l>l’uecchie se fanno russe,</l>
<l>la fronte senza crespe,</l>
<l>la voce ’ntartagliata,</l>
<l>le lavra cadeticce,</l>
<l>le gamme vacaviene e tremmolicce.</l>
<l>Mo so’ varie l’effette</l>
<l>de chi piglia lo purpo,</l>
<l>de chi afferra lo grancio:</l>
<l>uno chiagne, uno ride,</l>
<l>uno magna, uno vomeca,</l>
<l>uno dorme sopierchio, un’autro è ’n furia;</l>
<l>ma non c’è chi dellegia,</l>
<l>tutte sogno macchiato de ’na pece,</l>
<l>so’ tutte a ’no modiello e a ’no colore,</l>
<l>a vederele cierto è ’no stupore.</l>
</sp>
<sp><speaker><hi rend="sc">PEP.</hi></speaker>
<l>Gran cose m’haie contato:</l>
<l>io esco da li panne, io resto ammisso,</l>
<l>so’ fora de me stisso!</l>
<l>Ma dimme, e no te ’ncresca,</l>
<l>perché ’sto luoco doce e ’nzoccarato</l>
<l>è Cerriglio chiamato?</l>
</sp>
<sp><speaker><hi rend="sc">RIEN.</hi></speaker>
<l>’Nevina grillo! io penzo</l>
<l>ca fuorze ebbe ’sto nomme</l>
<l>o perché fu chiantato</l>
<l>a dove stea ’no cierro,</l>
<l>o perché chi ’nce trase</l>
<l>n’esce co bella cera;</l>
<l>o puro ca chi c’entra</l>
<l>lo saluta a la greca, e dice <hi rend="italic">chere!</hi></l>
<l>O fuorze fu lo primmo che lo fece</l>
<l>quaccuno de la Cerra;</l>
<l>o perché lo denaro</l>
<l>’nce squaglia comme cera;</l>
<l>o ca ’nce sguazza sulo e ’nce have bene</l>
<l>chi co cierre e co zervole ’nce vene.</l>
</sp>
<sp><speaker><hi rend="sc">PEP.</hi></speaker>
<l>Secoteia, ca t’ascoto a canna aperta.</l>
</sp>
<sp><speaker><hi rend="sc">RIEN.</hi></speaker>
<l>Si te vuoi reposare,</l>
<l>no ’nce mancano cammare e retrette,</l>
<l>a dove hai pe ciento anne</l>
<l>da spassare lo tiempo,</l>
<l>vedenno tante storie</l>
<l>pente co lo cravone ad ogne muro:</l>
<l>cà se vede ’no ’ntruglio co la vela,</l>
<l>llà ’n’autro ’mpiso, co lo mutto a bascio;</l>
<l>ma chi porria contare</l>
<l>tante ditte e settenze?</l>
<l>Ne diraggio quaccuna,</l>
<l>ca sempre l’aggio scritte a la mammoria.</l>
</sp>
<sp><speaker><hi rend="sc">PEP.</hi></speaker>
<l>L’aggio a caro de ’ntennere.</l>
</sp>
<sp><speaker><hi rend="sc">RIEN.</hi></speaker>
<l>«O sierve comme siervo,</l>
<l>o fuie comm’a ciervo».</l>
</sp>
<sp><speaker><hi rend="sc">PEP.</hi></speaker>
<l>E dì ca n’è lo vero!.</l>
<l>Sentenza de dottore.</l>
</sp>
<sp><speaker><hi rend="sc">RIEN.</hi></speaker>
<l>Siente ca chesta è meglio:</l>
<l>«Chi serve ’n corte a lo pagliaro more».</l>
</sp>
<sp><speaker><hi rend="sc">PEP.</hi></speaker>
<l>Chessa è cosa provata.</l>
</sp>
<sp><speaker><hi rend="sc">RIEN.</hi></speaker>
<l>«Amore de patrone,</l>
<l>e vino de fiasco,</l>
<l>la sera è buono e la matina è guasto».</l>
</sp>
<sp><speaker><hi rend="sc">PEP.</hi></speaker>
<l>Oh quanto dice buono!</l>
<l>Nigre li serveture,</l>
<l>marditto chi se fida de segnure!</l>
</sp>
<sp><speaker><hi rend="sc">RIEN.</hi></speaker>
<l>’St’autra me piace assai:</l>
<l>«Dio te guardi de povere arrecchire,</l>
<l>de ricche ’mpezzentire».</l>
</sp>
<sp><speaker><hi rend="sc">PEP.</hi></speaker>
<l>Oh quanta ne vedimmo</l>
<l>co quattro tornesielle</l>
<l>venute Dio sa comme,</l>
<l>fare lo sbozza e metterese ’n tuono!</l>
<l>Che ’n capo le dia truono!</l>
<l>E perché la fortuna no le manna</l>
<l>manco denare, o quacche meza canna?</l>
</sp>
<sp><speaker><hi rend="sc">RIEN.</hi></speaker>
<l>Ma sopra tutto io rido a schiattariello,</l>
<l>sempre che ’nce veo scritto: «Muro ianco</l>
<l>carta de matte».</l>
</sp>
<sp><speaker><hi rend="sc">PEP.</hi></speaker>
<l>Si ’sta cosa è vera,</l>
<l>tutto lo munno è carta.</l>
</sp>
<sp><speaker><hi rend="sc">RIEN.</hi></speaker>
<l>Tornammo a lo Cerriglio,</l>
<l>ca ’nce lassai lo meglio.</l>
<l>Si te vene golio</l>
<l>d’avere lietto chino,</l>
<l>zenna schitto e venire</l>
<l>vide lo shiore de la Caglientescia,</l>
<l>l’accoppatura de lo Pisciaturo,</l>
<l>e comme si tu avisse</l>
<l>la cannela allommata</l>
<l>a lo plus offerente</l>
<l>fanno folla le Ceuze e la Chiazzetta,</l>
<l>veneno ciento scerpie,</l>
<l>correno ciento sbriffie,</l>
<l>ammolate a rasulo,</l>
<l>liste commo a sorgente,</l>
<l>provecete e trammere,</l>
<l>ch’ognuna daria masto a sei galere.</l>
<l>Tu sciglie a boglia toia,</l>
<l>tagliale ’m prova, e vide</l>
<l>si è tutto de ’na tenta o panno misco,</l>
<l>e si parla franzese a ’no todisco.</l>
</sp>
<sp><speaker><hi rend="sc">PEP.</hi></speaker>
<l>Frate, me dice tanto,</l>
<l>che non veo l’ora d’essere a ’sto luoco,</l>
<l>e toccare co mmano llà presente</l>
<l>quanto l’arrecchia sente.</l>
</sp>
<sp><speaker><hi rend="sc">RIEN.</hi></speaker>
<l>Assai chiù trovarai.</l>
<l>Fà cunto lo Cerriglio</l>
<l>è la casa d’Atlante,</l>
<l>dove le gente restano ’ncantate;</l>
<l>fà cunto lo Cerriglio</l>
<l>è giardino d’Armida,</l>
<l>dove te scuorde de pariente e amice,</l>
<l>è montagna de Circe,</l>
<l>dove si’ trasformato,</l>
<l>e ’nce cagne costume e varie stato.</l>
</sp>
<sp><speaker><hi rend="sc">PEP.</hi></speaker>
<l>Me fai venire voglia</l>
<l>de lloco stare sempre e vivo e muorto.</l>
</sp>
<sp><speaker><hi rend="sc">RIEN.</hi></speaker>
<l>E che male farrisse?</l>
<l>Te cascaria la coda</l>
<l>a così belle muorze:</l>
<l>o Cerriglio gostuso,</l>
<l>o manciare de zuccaro e de mele,</l>
<l>chiù doce de la manna!</l>
<l>Fà cunto propio mo me volle ’n canna!</l>
</sp>
<sp><speaker><hi rend="sc">PEP.</hi></speaker>
<l>L’oste c’ha tanta folla,</l>
<l>ed ha tanta sequela e tanto onore,</l>
<l>dev’essere signore!</l>
</sp>
<sp><speaker><hi rend="sc">RIEN.</hi></speaker>
<l>Passai lo tiempo che Berta filava,</l>
<l>ch’erano già barune</l>
<l>tutte li tavernare,</l>
<l>e diceno le storie</l>
<l>ca mille galantuomene a doi sole</l>
<l>facevano taverna!</l>
<l>Mo s’è redotta a zero</l>
<l>’st’arte, ed è fatta vile,</l>
<l>comme tutte le cose de ’sto munno</l>
<l>so’ perzì iute arreto e a zeffunno.</l>
<l>E chi vol esser oste</l>
<l>co tante suste e tante sopracuolle</l>
<l>che lo zucano vivo?</l>
<l>Chi vo’ scrofoniare, e ciancolare,</l>
<l>chi vo’ lo coppetiello;</l>
<l>si non dà sfazïone</l>
<l>pe ’na carrafa scarza va ’m presone,</l>
<l>tanto che li guadagne,</l>
<l>levatone li fielece e le sporte,</l>
<l>se reduceno a brenna,</l>
<l>se reduceno a coppola de notte,</l>
<l>e se ne vanno a scruocche e a rapine,</l>
<l>li nnise, li pennacchie e babuine.</l>
</sp>
<sp><speaker><hi rend="sc">PEP.</hi></speaker>
<l>Dimme quacc’autra cosa,</l>
<l>fi’ tanto c’arrivammo.</l>
</sp>
<sp><speaker><hi rend="sc">RIEN.</hi></speaker>
<l>Adesa nui ’nce simmo;</l>
<l>ma si fosse ’sta strata ciento miglia</l>
<l>sempre averia che dire.</l>
</sp>
<sp><speaker><hi rend="sc">PEP.</hi></speaker>
<l>Trovarrimmo assai gente?</l>
</sp>
<sp><speaker><hi rend="sc">RIEN.</hi></speaker>
<l>Uh, quanta a ’sti capille,</l>
<l>assai chiù de li vruoccole!</l>
<l>Lloco vide le morre</l>
<l>de l’artisciane, e mentre s’apparecchia</l>
<l>te fanno monepolio,</l>
<l>e consertano ’nsiemme,</l>
<l>e confarfano ’n cocchia,</l>
<l>lo priezzo c’hanno a vennere,</l>
<l>e comme hanno a tirare</l>
<l>le gente pe la canna;</l>
<l>tanto che se tu cirche</l>
<l>de poteca ’m poteca,</l>
<l>se vai da mastro a mastro</l>
<l>pe quanto t’abesogna,</l>
<l>tu ’nce truove accordata ’na zampogna.</l>
<l>Lloco li mariuole</l>
<l>se chiammano a ciammiello,</l>
<l>concorreno a capitolo,</l>
<l>e fanno li designe</l>
<l>de menare l’ancino,</l>
<l>de sonare de zimmaro,</l>
<l>dove ponno arrocchiare e cottiare,</l>
<l>scopare e scervecchiare,</l>
<l>e farete ’no bello maniucco.</l>
<l>Chi ha tornise a la vorza,</l>
<l>chi se ’ncigna lo Pietro,</l>
<l>chi ha spaso la colata,</l>
<l>pò farese ’na bona arravogliata.</l>
<l>Lloco li zannettarie</l>
<l>portano li recapete</l>
<l>spisso a cannariare;</l>
<l>lloco fanno li cunte:</l>
<l>chi le farà ’na morza,</l>
<l>chi trovarrà le stampe,</l>
<l>chi le darà ’na vita,</l>
<l>chi vatterà le chiaste,</l>
<l>chi sarà buono a sfragnere:</l>
<l>bell’arte allegra, si no iesse a chiagnere.</l>
<l>Lloco le cortesciane</l>
<l>fanno lo sguazzatorio</l>
<l>a l’uecchie de corrive,</l>
<l>a spesa de perdiente,</l>
<l>ne sporpano tante ossa</l>
<l>quanto songo l’ammice spolecate;</l>
<l>tanto zucano sango,</l>
<l>quanto sorchiano vroda;</l>
<l>nigro chi ’ntoppa a ’sta moneta fauza,</l>
<l>ca scapeta de carne e avanza sauza.</l>
<l>Lloco mille assassine</l>
<l>pigliano appontamiento:</l>
<l>chi s’ha da smafarare,</l>
<l>dove se dà sicuro,</l>
<l>quanta agresta ’nce corre,</l>
<l>chi paga li fellusse,</l>
<l>dove s’ha da sbignare ed affuffare</l>
<l>dapo’ fatto lo scuoppo.</l>
<l>Amaro l’ommo ch’a ’sti ’ntriche è zuoppo!</l>
<l>Lloco ’nsomma se face</l>
<l>ogne castiello ’n aiero,</l>
<l>ogne cunto senz’oste;</l>
<l>e po’ venga la tavola,</l>
<l>e po’ vengano carte,</l>
<l>e vengano li suone,</l>
<l>po’ vengano guagnastre;</l>
<l>e dapo’ che lo vino scauda e coce,</l>
<l>votta compare, ca vene lo doce!</l>
</sp>
<sp><speaker><hi rend="sc">PEP.</hi></speaker>
<l>Rienzo, dico lo vero,</l>
<l>ca pe quanto m’hai ditto</l>
<l>me casca da lo core ’sto Cerriglio:</l>
<l>lloco me vuoi portare,</l>
<l>a dov’è sta marmaglia,</l>
<l>dov’è ’sta frattaria?</l>
<l>dove ’sta mala razza</l>
<l>ride, trionfa e sguazza?</l>
<l>’Nante me faccia fuoco!</l>
<l>arrasso sia! da largo, buona notte!</l>
<l>’Nante me scenna gotte!</l>
<l>Buono deciste ’nante</l>
<l>ca chisso era lo ’nfierno</l>
<l>dove se perde l’ommo:</l>
<l>«Chi co lo zuoppo pratteca</l>
<l>’n capo de l’anno zoppeca»;</l>
<l>«Dimme tu con chi vai,</l>
<l>ca dico zo che fai».</l>
<l>«Chi se mesca co cane,</l>
<l>no s’auza senza pulece»;</l>
<l>quanno vide ’sta gente,</l>
<l>fatte la croce e fuie.</l>
<l>«Frate, chillo è carrino beneditto</l>
<l>che te lo mange sotto de lo titto».</l>
<l>Iammo a le case nostre,</l>
<l>facimmo ’no pignato maritato,</l>
<l>cocimmo ’no zoffritto,</l>
<l>e magnammo quïete,</l>
<l>che non ’nce ’ntorza ’n canna:</l>
<l>«Non pò lo cravonaro</l>
<l>fare che non se tegna»:</l>
<l>lo vizio è comm’a rogna,</l>
<l>quanto te ’nziche chiù tanto chiù mesca,</l>
<l>e chiù chi se ’nce corca:</l>
<l>«l’accasïone è scala pe la forca».</l>
</sp>
<sp><speaker><hi rend="sc">RIEN.</hi></speaker>
<l>Uh comme si’ schefuso,</l>
<l>uh comme si’ vezzuoco!</l>
<l>Iammo, si non gaudimmo</l>
<l>mo che simmo guagnune,</l>
<l>che vuoi gaudere co la varva ianca,</l>
<l>quanno ogne cosa co lo tiempo manca?</l>
</sp>
<sp><speaker><hi rend="sc">PEP.</hi></speaker>
<l>E si mo non me guardo</l>
<l>de la cattiva strata,</l>
<l>fuerze me guardaraggio</l>
<l>quanno muto la mola de lo sinno ?</l>
<l>Dì quanno, o poveriello,</l>
<l>scarte li vizie, quanno hai lo scartiello?</l>
</sp>
<sp><speaker><hi rend="sc">RIEN.</hi></speaker>
<l>Donca non vuoi venire?</l>
</sp>
<sp><speaker><hi rend="sc">PEP.</hi></speaker>
<l>Che nce vuoi lo stromiento?</l>
</sp>
<sp><speaker><hi rend="sc">RIEN.</hi></speaker>
<l>Iammo si vuoi.</l>
</sp>
<sp><speaker><hi rend="sc">PEP.</hi></speaker>
<l>Mo sona!</l>
</sp>
<sp><speaker><hi rend="sc">RIEN.</hi></speaker>
<l>Statte!</l>
</sp>
<sp><speaker><hi rend="sc">PEP.</hi></speaker>
<l>Io me stongo.</l>
</sp>
<sp><speaker><hi rend="sc">RIEN.</hi></speaker>
<l>Peppo,</l>
<l>mai chiù non me parlare!</l>
</sp>
<sp><speaker><hi rend="sc">PEP.</hi></speaker>
<l>Me se dà poco, fà come te piace:</l>
<l>disse, <hi rend="italic">né mo, né mai</hi> Cola de Trano.</l>
</sp>
<sp><speaker><hi rend="sc">RIEN.</hi></speaker>
<l>Vi’ ca te lasso!</l>
</sp>
<sp><speaker><hi rend="sc">PEP.</hi></speaker>
<l>Lassame!</l>
</sp>
<sp><speaker><hi rend="sc">RIEN.</hi></speaker>
<l>Te iuro</l>
<l>ch’a l’amicizia toia mecco la chiave!</l>
</sp>
<sp><speaker><hi rend="sc">PEP.</hi></speaker>
<l>Sarà poca perdenza:</l>
<l>de ’st’amice se perda la semenza!</l>
</sp>
</div1>
<div1>
<head>EGROCA QUARTA<lb/>
MELPOMENE overo LE FONNACHERE</head>
<stage>
Pascadozia, Colospizia, Marchione
</stage>
<sp><speaker><hi rend="sc">PAS.</hi></speaker>
<l>Và, che te faccia fuoco,</l>
<l>che te devente tuosseco e venino,</l>
<l>te ’ntorze ’n canna e no la puezze gliottere,</l>
<l>te la puezze magnare</l>
<l>a ’no lietto perciato,</l>
<l>te faccia male prode,</l>
<l>e male sanetate!</l>
<l>Ciancolo, e comme lista</l>
<l>me n’ha fatto priore,</l>
<l>ne l’ha zeppoliata,</l>
<l>la bella patanella,</l>
<l>la bella cappelluta!</l>
<l>’Mara me, ca le pozzo</l>
<l>mettere nomme penna,</l>
<l>shioshiala, ca è bolata!</l>
<l>Come ne l’ha pescata,</l>
<l>come ne l’ha cogliuta</l>
<l>’sta brutta mariola e cannaruta!</l>
</sp>
<sp><speaker><hi rend="sc">COL.</hi></speaker>
<l>Co chi parle, maddamma Pascadozia?</l>
</sp>
<sp><speaker><hi rend="sc">PAS.</hi></speaker>
<l>A te dico io, madamma Colospizia.</l>
</sp>
<sp><speaker><hi rend="sc">COL.</hi></speaker>
<l>Vi’ ca me frusce troppo,</l>
<l>ed io poco ’nce metto</l>
<l>e te ’mezzo a parlare!</l>
</sp>
<sp><speaker><hi rend="sc">PAS.</hi></speaker>
<l>Quanto ca n’averaggio</l>
<l>e le mazze e le corne,</l>
<l>e dubito le spese de refare:</l>
<l>perdo lo mio, né pozzo pipitare!</l>
</sp>
<sp><speaker><hi rend="sc">COL.</hi></speaker>
<l>Vide chi l’ha robbata,</l>
<l>né levare lo ’nore a le perzone,</l>
<l>c’aggio le mano nette!</l>
</sp>
<sp><speaker><hi rend="sc">PAS.</hi></speaker>
<l>Te fossero tagliate,</l>
<l>comme so’ peo d’ancine!</l>
</sp>
<sp><speaker><hi rend="sc">COL.</hi></speaker>
<l>Siano tagliate a te, brutta chiarchiolla,</l>
<l>mossuta ’miciata!</l>
</sp>
<sp><speaker><hi rend="sc">PAS.</hi></speaker>
<l>Ente che facce tosta!</l>
<l>Che cera de pepierno!</l>
</sp>
<sp><speaker><hi rend="sc">COL.</hi></speaker>
<l>’Nce ’nturze, lengoruta, mozzecutola!</l>
</sp>
<sp><speaker><hi rend="sc">PAS.</hi></speaker>
<l>Come non se sapesse</l>
<l>chi simmo tutte dinto a chisto funnaco!</l>
</sp>
<sp><speaker><hi rend="sc">COL.</hi></speaker>
<l>Che me porrisse dicere?</l>
<l>Vommeca, sbotta, parla!</l>
</sp>
<sp><speaker><hi rend="sc">PAS.</hi></speaker>
<l>Vuoi sentire lo fatto de la casa?</l>
</sp>
<sp><speaker><hi rend="sc">COL.</hi></speaker>
<l>Ed io non faccio cantare la storia?</l>
</sp>
<sp><speaker><hi rend="sc">PAS.</hi></speaker>
<l>Ca te lavo ’sta capo!</l>
</sp>
<sp><speaker><hi rend="sc">COL.</hi></speaker>
<l>Lava che vuoi, stracciata, pettolella!</l>
</sp>
<sp><speaker><hi rend="sc">PAS.</hi></speaker>
<l>Vaiassa, scumma–vruoccole!</l>
</sp>
<sp><speaker><hi rend="sc">COL.</hi></speaker>
<l>Zandraglia, perogliosa!</l>
</sp>
<sp><speaker><hi rend="sc">PAS.</hi></speaker>
<l>Guitta, lava–scotelle!</l>
</sp>
<sp><speaker><hi rend="sc">COL.</hi></speaker>
<l>Guaguina, ietta–cantaro!</l>
</sp>
<sp><speaker><hi rend="sc">PAS.</hi></speaker>
<l>Caiotola, zellosa!</l>
</sp>
<sp><speaker><hi rend="sc">COL.</hi></speaker>
<l>Caiorda, spitalera!</l>
</sp>
<sp><speaker><hi rend="sc">PAS.</hi></speaker>
<l>Pezzente, scrofolosa!</l>
</sp>
<sp><speaker><hi rend="sc">COL.</hi></speaker>
<l>Scalorcia, perchiepetola!</l>
</sp>
<sp><speaker><hi rend="sc">PAS.</hi></speaker>
<l>Perchia, mezacammisa!</l>
</sp>
<sp><speaker><hi rend="sc">COL.</hi></speaker>
<l>Cacatallune, semmena–pezzolle!</l>
</sp>
<sp><speaker><hi rend="sc">PAS.</hi></speaker>
<l>O sfoca–chiurme, mozza de pottana!</l>
</sp>
<sp><speaker><hi rend="sc">COL.</hi></speaker>
<l>O feccia de vordiello!</l>
</sp>
<sp><speaker><hi rend="sc">PAS.</hi></speaker>
<l>Zitto, canna de chiaveca!</l>
</sp>
<sp><speaker><hi rend="sc">COL.</hi></speaker>
<l>Appila, ca esce feccia!</l>
</sp>
<sp><speaker><hi rend="sc">PAS.</hi></speaker>
<l>Amafara, ca fete!</l>
</sp>
<sp><speaker><hi rend="sc">COL.</hi></speaker>
<l>Và stipate ’ssa vocca pe le fico!</l>
</sp>
<sp><speaker><hi rend="sc">PAS.</hi></speaker>
<l>Fetente, lennenosa!</l>
<l>Non sai c’hai puosto a sacco</l>
<l>tutta la strafosania e lo tabbacco?</l>
</sp>
<sp><speaker><hi rend="sc">COL.</hi></speaker>
<l>’Nfranzesata, schifosa,</l>
<l>che parle, guai te piglia,</l>
<l>c’hai puosto allanca a la sauzapariglia?</l>
</sp>
<sp><speaker><hi rend="sc">PAS.</hi></speaker>
<l>Comm’è netta la scrofa,</l>
<l>bella facce de gliandola!</l>
</sp>
<sp><speaker><hi rend="sc">COL.</hi></speaker>
<l>Miettence chessa toia,</l>
<l>’ss’uecchie co le recotte,</l>
<l>’ssa vocca de latrina,</l>
<l>’sso naso che te cola,</l>
<l>’ssi diente a caucinaro,</l>
<l>’sso shiatillo de musco e de zibbetto!</l>
<l>No lo siente ca suone de cornetto?</l>
</sp>
<sp><speaker><hi rend="sc">PAS.</hi></speaker>
<l>O pesta, o fieto, o muorbo,</l>
<l>o scerpia brutta fatta,</l>
<l>fronte de pisaturo,</l>
<l>uecchie de cecavoccola,</l>
<l>naso de cacciottella,</l>
<l>facce de sbessecchiata!</l>
<l>Comme si’ bella, che singhe scannata!</l>
</sp>
<sp><speaker><hi rend="sc">COL.</hi></speaker>
<l>Scumpe, varva de zuoccolo!</l>
</sp>
<sp><speaker><hi rend="sc">PAS.</hi></speaker>
<l>Scumpe, vocca de cernia!</l>
</sp>
<sp><speaker><hi rend="sc">COL.</hi></speaker>
<l>Piede stuerte de papara!</l>
</sp>
<sp><speaker><hi rend="sc">PAS.</hi></speaker>
<l>Tallune fatte a provola!</l>
</sp>
<sp><speaker><hi rend="sc">COL.</hi></speaker>
<l>Brutta scigna cacata!</l>
</sp>
<sp><speaker><hi rend="sc">PAS.</hi></speaker>
<l>Brutta schiava mossuta!</l>
</sp>
<sp><speaker><hi rend="sc">COL.</hi></speaker>
<l>Pasto da galeote e marinare!</l>
</sp>
<sp><speaker><hi rend="sc">PAS.</hi></speaker>
<l>Rechiammo de vastase e portarobbe!</l>
</sp>
<sp><speaker><hi rend="sc">COL.</hi></speaker>
<l>Strega, ianara, vommeca–vracciolle!</l>
</sp>
<sp><speaker><hi rend="sc">PAS.</hi></speaker>
<l>Affoga–peccerille!</l>
</sp>
<sp><speaker><hi rend="sc">COL.</hi></speaker>
<l>Ciantella, cierne–pedeta!</l>
</sp>
<sp><speaker><hi rend="sc">PAS.</hi></speaker>
<l>Masella, cacatronole!</l>
</sp>
<sp><speaker><hi rend="sc">COL.</hi></speaker>
<l>Guattara, scola–vallane!</l>
</sp>
<sp><speaker><hi rend="sc">PAS.</hi></speaker>
<l>Scanfarda, piscia–pettole!</l>
</sp>
<sp><speaker><hi rend="sc">COL.</hi></speaker>
<l>Schiatta, crepanta, sfonnola!</l>
</sp>
<sp><speaker><hi rend="sc">PAS.</hi></speaker>
<l>Abbotta, e fà la guallara!</l>
</sp>
<sp><speaker><hi rend="sc">COL.</hi></speaker>
<l>Và a la forca!</l>
</sp>
<sp><speaker><hi rend="sc">PAS.</hi></speaker>
<l>A la striglia!</l>
</sp>
<sp><speaker><hi rend="sc">COL.</hi></speaker>
<l>A la stalla, leiestra, roffiana!</l>
</sp>
<sp><speaker><hi rend="sc">PAS.</hi></speaker>
<l>A le Ceuze, a le Ceuze, vozzolosa!</l>
</sp>
<sp><speaker><hi rend="sc">COL.</hi></speaker>
<l>Mo te ’mpienne, e dà vota!</l>
</sp>
<sp><speaker><hi rend="sc">PAS.</hi></speaker>
<l>Mo te ’ncrocca e te squarta!</l>
</sp>
<sp><speaker><hi rend="sc">COL.</hi></speaker>
<l>Puh, puh, schefienzia!</l>
</sp>
<sp><speaker><hi rend="sc">PAS.</hi></speaker>
<l>Vuommeco!</l>
</sp>
<sp><speaker><hi rend="sc">COL.</hi></speaker>
<l>Smorfia, votta schiattata!</l>
</sp>
<sp><speaker><hi rend="sc">PAS.</hi></speaker>
<l>Crapa rognosa, porca pedetara!</l>
</sp>
<sp><speaker><hi rend="sc">COL.</hi></speaker>
<l>Si non te sfriso, io mora a ’no spitale!</l>
</sp>
<sp><speaker><hi rend="sc">PAS.</hi></speaker>
<l>Mora io dintro ’na stalla,</l>
<l>s’io non te rompo ’st’ossa!</l>
</sp>
<sp><speaker><hi rend="sc">COL.</hi></speaker>
<l>S’io te mecco le mane a chesse zervole,</l>
<l>te ’mroscino a ’ssa lota,</l>
<l>e po’ venga mariteto,</l>
<l>che te fa tante vierre e tante vruoccole,</l>
<l>ca provarà che piso hanno ’sti zuoccole.</l>
</sp>
<sp><speaker><hi rend="sc">MAR.</hi></speaker>
<l>Che diàscance avite, regnolose?</l>
<l>Che v’ha pigliato, mal’anno ve venga?</l>
<l>«Doi femmene e ’na papara</l>
<l>faceno ’no mercato»,</l>
<l>ca ’nfettate ’na nave de pezziente,</l>
<l>e ve face ’ssa lengua comm’a taccaro,</l>
<l>co chiù parole che non ha ’na pica.</l>
<l>Scumpela, Colospizia,</l>
<l>fenisce ’sto taluorno,</l>
<l>trasetenne llà dinto, non ce vide</l>
<l>ca lo peo travo de la casa stride?</l>
<l>E tu sorchia deritto, Pascadozia,</l>
<l>te n’hai pigliato troppo,</l>
<l>e vai scetanno li cane che dormeno:</l>
<l>ca non ce mecco tanto,</l>
<l>e te siente de vrocca ’na cartella,</l>
<l>e te vide depenta a ’ssa gabella.</l>
</sp>
<sp><speaker><hi rend="sc">PAS.</hi></speaker>
<l>Và ’nce miette mogliereta,</l>
<l>dove cento lo iuorno</l>
<l>fanno lo vacaviene,</l>
<l>fanno lo saglie–e–scinne,</l>
<l>ch’io so’ de bona razza,</l>
<l>né faccio fusa storte,</l>
<l>né tengo comm’a te casa a doi porte.</l>
</sp>
<sp><speaker><hi rend="sc">MAR.</hi></speaker>
<l>Appila, canna fraceta,</l>
<l>serra ’sto cannarone,</l>
<l>penzace quanno nuommene Marchione!</l>
</sp>
<sp><speaker><hi rend="sc">PAS.</hi></speaker>
<l>Fà la voce de l’ommo,</l>
<l>vi’ che non me mettisse filatielle!</l>
</sp>
<sp><speaker><hi rend="sc">MAR.</hi></speaker>
<l>Ca te scippo ’ssa lengua da le radeche,</l>
<l>ienimma de vordiello!</l>
</sp>
<sp><speaker><hi rend="sc">PAS.</hi></speaker>
<l>Ca te scicco ’ssa varva a pilo ’mierzo,</l>
<l>razza de vervecone!</l>
<l>Comme se n’è venuto fuso fuso,</l>
<l>a mettere lo sale a lo pignato,</l>
<l>a mettere l’assisa a le cetrola!</l>
<l>Bella ionta de ruotolo,</l>
<l>strenga rotta ’n dozzana,</l>
<l>pideto ’m braca, figlio de pottana!</l>
</sp>
<sp><speaker><hi rend="sc">COL.</hi></speaker>
<l>Marchione mio, non mettere</l>
<l>la repotazione co ’ssa iolla,</l>
<l>chessa è ’n’esca de corte,</l>
<l>e vo’ quacche gonnella.</l>
<l>«A lo tristo, tu sai, se sole dire,</l>
<l>dàlle lo tuio, e lassannillo ire».</l>
</sp>
<sp><speaker><hi rend="sc">PAS.</hi></speaker>
<l>Sì, quanno fosse a te, ’nfamme, trammera,</l>
<l>villana, fonnachera!</l>
</sp>
<sp><speaker><hi rend="sc">MAR.</hi></speaker>
<l>Damme ’no torceturo,</l>
<l>quanto faccio ’na ’ntosa a ’sta zandraglia,</l>
<l>ca la voglio pesare comm’a purpo!</l>
</sp>
<sp><speaker><hi rend="sc">PAS.</hi></speaker>
<l>Sì quanto curre e ’mpizza!</l>
<l>Ente tozza–martino,</l>
<l>ciervo, pignato chino!</l>
</sp>
<sp><speaker><hi rend="sc">MAR.</hi></speaker>
<l>Ne miente pe la canna,</l>
<l>scumma de la Chiazzetta!</l>
</sp>
<sp><speaker><hi rend="sc">PAS.</hi></speaker>
<l>O cornuto a paletta,</l>
<l>porta–pollastre, piecoro lanuto,</l>
<l>tauriello, cervenara, magna–magna,</l>
<l>vai cercanno quaccuno che te sbozza,</l>
<l>crastato, cornocopia, sauta–e–tozza?</l>
</sp>
<sp><speaker><hi rend="sc">COL.</hi></speaker>
<l>Che n’hai visto, scrofazza?</l>
</sp>
<sp><speaker><hi rend="sc">PAS.</hi></speaker>
<l>Và menate la mano pe lo stommaco!</l>
</sp>
<sp><speaker><hi rend="sc">MAR.</hi></speaker>
<l>Pozza schiattare mo, si no la ’ntommaco!</l>
</sp>
<sp><speaker><hi rend="sc">PAS.</hi></speaker>
<l>Và vinne cauzature,</l>
<l>sciagallo, sarchiapone,</l>
<l>catarchio, straccia–vrache,</l>
<l>chiafeo, chianta–malanne,</l>
<l>vozzacchio, zuca–vroda e varvaianne!</l>
</sp>
<sp><speaker><hi rend="sc">COL.</hi></speaker>
<l>Ah la lengua mardetta!</l>
</sp>
<sp><speaker><hi rend="sc">MAR.</hi></speaker>
<l>Encene chiù?</l>
</sp>
<sp><speaker><hi rend="sc">PAS.</hi></speaker>
<l>Verlascio,</l>
<l>chiario, pacchiano, scampolo d’allesse,</l>
<l>anchione, scauzacane,</l>
<l>moccame–chisso, zuca–sanguinaccio,</l>
<l>scialé, caccial’a–pascere!</l>
<l>crepo si non te shiacco,</l>
<l>che mammata ne faccia lo sciabacco!</l>
</sp>
<sp><speaker><hi rend="sc">COL.</hi></speaker>
<l>Uh, che te sia tagliata!</l>
<l>e che lengua appontuta,</l>
<l>ca chiove a cielo apierto!</l>
<l>Pare ’no zerre–zerre,</l>
<l>che te pozza venire la pepitola!</l>
</sp>
<sp><speaker><hi rend="sc">PAS.</hi></speaker>
<l>Bello pierde–iornata!</l>
</sp>
<sp><speaker><hi rend="sc">COL.</hi></speaker>
<l>Sempre fuorfece fuorfece!</l>
</sp>
<sp><speaker><hi rend="sc">MAR.</hi></speaker>
<l>No’ la scumpe, scrofella?</l>
</sp>
<sp><speaker><hi rend="sc">PAS.</hi></speaker>
<l>Scumpe tu, maccarone senza sale!</l>
</sp>
<sp><speaker><hi rend="sc">MAR.</hi></speaker>
<l>Madamma pocofila, caccia–’nante!</l>
</sp>
<sp><speaker><hi rend="sc">PAS.</hi></speaker>
<l>Naserchia, guallaruso!</l>
</sp>
<sp><speaker><hi rend="sc">COL.</hi></speaker>
<l>Llocco ’nce va lo nore,</l>
<l>po si’ mostrato a dito:</l>
<l>scumpela priesto, sbracate, marito!</l>
</sp>
<sp><speaker><hi rend="sc">MAR.</hi></speaker>
<l>Lassa dire ’sta lengua de zifierno!</l>
<l>Olà, buone vecine,</l>
<l>testemmonia vosta,</l>
<l>la faraggio sfrattare,</l>
<l>’sta mal’erva, che mette a fieto e a fuoco</l>
<l>ogne iuorno ’sta chiazza,</l>
<l>o le scergo le spalle co ’na mazza!</l>
</sp>
<sp><speaker><hi rend="sc">PAS.</hi></speaker>
<l>Và ca l’hai, va’ ca fuerze,</l>
<l>ca se ’ncrapiccia e torna!</l>
<l>Si n’hai autra cannela,</l>
<l>và corcate a lo scuro!</l>
<l>Quanno fai chesto vasate le goveta,</l>
<l>c’aggio chi me protegge e me favresce,</l>
<l>che appila ’ste pertose,</l>
<l>c’agghiusta sta velanza,</l>
<l>e te fanno ’mezzarete crianza.</l>
</sp>
<sp><speaker><hi rend="sc">MAR.</hi></speaker>
<l>Che parle de crianza, onta e bisonta,</l>
<l>sfacciata, scerpia, roseca–cocchiara?</l>
<l>Che lo Cielo te dia</l>
<l>vuommeco e cacarelle,</l>
<l>suenno e male dormire,</l>
<l>che te pozza vedere</l>
<l>’n terra a ’no vicariello,</l>
<l>co lo lenzulo e co lo coppetiello!</l>
</sp>
<sp><speaker><hi rend="sc">PAS.</hi></speaker>
<l>Che te vea puesto ’ncoppa a ’ssa colonna!</l>
</sp>
<sp><speaker><hi rend="sc">MAR.</hi></speaker>
<l>Te vea cionca, e tirata a ’sti ’Ncorabole!</l>
</sp>
<sp><speaker><hi rend="sc">PAS.</hi></speaker>
<l>Te vea peo de Starace!</l>
</sp>
<sp><speaker><hi rend="sc">COL.</hi></speaker>
<l>’Nanze te scenna gotta!</l>
</sp>
<sp><speaker><hi rend="sc">MAR.</hi></speaker>
<l>Te sia data lanzata catalana!</l>
</sp>
<sp><speaker><hi rend="sc">PAS.</hi></speaker>
<l>Te sia data stoccata co ’no vommaro!</l>
</sp>
<sp><speaker><hi rend="sc">COL.</hi></speaker>
<l>Marito, o tu le sfraveca la facce,</l>
<l>o gavitammo ’sta tentazïone,</l>
<l>lassammo ’sta mosogna</l>
<l>tataniare e sbotta’ a voglia soia,</l>
<l>e s’essa s’è pigliata essa se lasse,</l>
<l>gride pe fi’ che schiatte,</l>
<l>mardica a vuonne chiune,</l>
<l>«ca iastemme de femmena</l>
<l>pe culo te le semmena»:</l>
<l>ridetenne: «a cavallo iastemmato</l>
<l>luce lo pilo»: vienetenne dintro,</l>
<l>non ce tenere mente,</l>
<l>no scasammo la casa,</l>
<l>pe ’na pazzia de femmena marvasa.</l>
</sp>
<sp><speaker><hi rend="sc">PAS.</hi></speaker>
<l>Và, che pozzate ire</l>
<l>sempre spierte e demierte</l>
<l>comm’a male denaro;</l>
<l>che pozzate arronchiare</l>
<l>comme cotena dintro a li cravune;</l>
<l>non ce sia cane che ve spute ’n mocca;</l>
<l>non ce sia nullo che ve tenga mente;</l>
<l>non pozzate trovare</l>
<l>terreno che ve reia,</l>
<l>casa che ve dia luoco,</l>
<l>cielo che ve commoglia,</l>
<l>n’aggiate mai repuoso,</l>
<l>mai non aggiate abiento,</l>
<l>né bene o sanetate,</l>
<l>sempre ve diano spesa</l>
<l>li miedece e li sbirre,</l>
<l>ve chiovano da Cielo</l>
<l>tanta malanne e guaie,</l>
<l>e chiaiete, e costiune, e malatia,</l>
<l>quante avea penne la gallina mia!</l>
</sp>
</div1>
<div1>
<head>EGROCA QUINTA<lb/>
TERSICORE overo LA ZITA</head>
<stage>
Masiello, Petrillo, Lello
</stage>
<sp><speaker><hi rend="sc">MAS.</hi></speaker>
<l>Affé, ca non è brutta,</l>
<l>lo Cielo ’nce la guarde a lo marito!</l>
<l>Viato isso lo zito,</l>
<l>che se ne gauda bene,</l>
<l>«Ca bona paglia pe fi’ a iuorno tene».</l>
</sp>
<sp><speaker><hi rend="sc">PET.</hi></speaker>
<l>Diascance, ca è bella,</l>
<l>bella co lo rechippo e co le maneche,</l>
<l>a buon sinno, a doi sole, a tutta botta,</l>
<l>che non ce ashie ’no piecco,</l>
<l>polita e lustra chiù ca n’è ’no schiecco!</l>
</sp>
<sp><speaker><hi rend="sc">LEL.</hi></speaker>
<l>E bella propio a l’uecchie de ’na fata,</l>
<l>non c’è che dire, è bella</l>
<l>fore de iosta, ed è tutta comprita,</l>
<l>che tira l’arme comm’a calamita!</l>
</sp>
<sp><speaker><hi rend="sc">MAS.</hi></speaker>
<l>Ha cecato deritto!</l>
</sp>
<sp><speaker><hi rend="sc">PET.</hi></speaker>
<l>Se l’ha saputa scegliere!</l>
</sp>
<sp><speaker><hi rend="sc">LEL.</hi></speaker>
<l>Cierto non ha mal’uecchie!</l>
</sp>
<sp><speaker><hi rend="sc">MAS.</hi></speaker>
<l>Si cerca co lo spruoccolo</l>
<l>da Puorto a li Mannise,</l>
<l>da l’Uorto de lo Conte a lo Baglivo,</l>
<l>e da li Straolare a lo Pennino,</l>
<l>e da la rua Francesca a lo Mantracchio,</l>
<l>e da lo Chiatamone a Chiazza Larga,</l>
<l>e da la Scalesia pe fi’ a Pistaso,</l>
<l>e da Porta Caputa fi’ a Forcella,</l>
<l>no n’ashie ’n’autra chiù pintata e bella!</l>
</sp>
<sp><speaker><hi rend="sc">PET.</hi></speaker>
<l>Comme ’na puca d’oro!</l>
</sp>
<sp><speaker><hi rend="sc">LEL.</hi></speaker>
<l>La vevarisse a ’no becchiero d’acqua!</l>
</sp>
<sp><speaker><hi rend="sc">MAS.</hi></speaker>
<l>Bene mio, ch’isce cosa!</l>
<l>Ha li capille iunne</l>
<l>comme ’n’oro filato,</l>
<l>che so’ rezze e spedune</l>
<l>e nasse e chiusarane,</l>
<l>e llenze e vuole de li core umane.</l>
<l>’Na fronte comm’a schiecco,</l>
<l>co la quale piglianno</l>
<l>lo bello sole de chille uecchie Amore</l>
<l>fa pallommelle, e ’nfoscace lo core;</l>
<l>’na facce ’nargentata,</l>
<l>senza scuorteche o conce,</l>
<l>dove lo russo è duono de natura,</l>
<l>no vescazzia de l’arte,</l>
<l>no ’nchiastro o magriata,</l>
<l>non mascara depenta e sterliccata.</l>
<l>Ha ’n’uecchie che te parla e te spertosa,</l>
<l>’n’uecchie che tenemente, a zennariello,</l>
<l>dove allumma dui cueppe</l>
<l>e face lommenaria</l>
<l>Ammore de le parme</l>
<l>c’ha de sellanta core e de mill’arme.</l>
<l>Ha lo naso acolino e sproffelato,</l>
<l>’no naso de crestallo,</l>
<l>dov’ogne fondamiento ha puesto Ammore</l>
<l>de le speranze soie:</l>
<l>non te serve a foire, ch’isso sempre</l>
<l>te stace a la veletta,</l>
<l>e te tira de reto e te saetta.</l>
<l>’Na voccuccia e ’no musso ’nzoccariello,</l>
<l>che dice, <hi rend="italic">vasa, vasa,</hi></l>
<l>che de ’no carosiello</l>
<l>pare ’na senga aperta,</l>
<l>dove le Grazie metteno la ’nferta;</l>
<l>’no paro de zezzelle</l>
<l>che songo de ioncata doi fescelle,</l>
<l>songo dui sauzarielle de manteca,</l>
<l>anze so’ dui coscine</l>
<l>de lana varvaresca, dove Ammore,</l>
<l>stracco dapo’ c’ha scurzo la campagna,</l>
<l>’nce fa la nonnarella e s’appapagna;</l>
<l>’no pietto iancolillo,</l>
<l>de carta pergamena,</l>
<l>dove ’n curia d’Ammore</l>
<l>s’è fatto lo stromiento e l’obrecanza</l>
<l>da mille de servire ’sso gioiello,</l>
<l>fi’ che no so’ zitate</l>
<l>da quacche freve c’haggia la procura,</l>
<l>a pagare lo cienzo a la natura;</l>
<l>’na manella ientile e tennerella,</l>
<l>ianca, ceneda, morbeda e mellese</l>
<l>comme pasta riale:</l>
<l>oh che bella vrazzolla,</l>
<l>tenaglia de li core,</l>
<l>vorpara de la vita,</l>
<l>argano de le voglie!</l>
<l>si tu la vase adure carne e foglie;</l>
<l>’no pede peccerillo e attillato,</l>
<l>che cauza poco chiù de nove punte,</l>
<l>co schitto doi detelle</l>
<l>de chianelluzze belle e saporite,</l>
<l>c’a lo manco la sera</l>
<l>quanno se ’nforchia dinto a le lenzola,</l>
<l>non resta le metà sotto lo lietto,</l>
<l>né si va pe la casa</l>
<l>va facenno palillo,</l>
<l>seca–molleca, retecanno, e ad orza,</l>
<l>ma se remena subito e a la ncorza.</l>
<l>E sopra ogne autra cosa</l>
<l>è figliolella, e ancora n’ha mutato</l>
<l>le primme arecchie, e ancora</l>
<l>non ha puosto la mola de lo sinno,</l>
<l>ed ancora le fete</l>
<l>la vocca de lo latte,</l>
<l>che non te sape ’ntrovolare l’acqua.</l>
</sp>
<sp><speaker><hi rend="sc">PET.</hi></speaker>
<l>Chesto è lo meglio, ca n’è ’meziata.</l>
</sp>
<sp><speaker><hi rend="sc">LEL.</hi></speaker>
<l>Quanto chiù se ne dice chiù se lassa;</l>
<l>a correre ’sto campo</l>
<l>se stracquaria ’na iolla de la posta;</l>
<l>basta dicere schitto</l>
<l>ch’ella è tutta comprita,</l>
<l>da la capo a lo pede,</l>
<l>ca la fece natura</l>
<l>e po’ roppe la stampa;</l>
<l>ca semmenai lo Cielo</l>
<l>’sta cosa d’azzellenza,</l>
<l>e po’ se ne perdette la semenza.</l>
</sp>
<sp><speaker><hi rend="sc">MAS.</hi></speaker>
<l>Non se crede quanto è cassese e allegra,</l>
<l>galante, leccaressa e vroccolosa,</l>
<l>verruta, squasosella,</l>
<l>leiestra, ioquarella,</l>
<l>lo spasso de la chiazza,</l>
<l>lo iuoco de la casa,</l>
<l>festa de li vecine,</l>
<l>c’ognuno benedice chella chianta</l>
<l>da dove scio ’sto rammo;</l>
<l>cosa chiù de lo chiune,</l>
<l>cosa da pazziare,</l>
<l>cosa da ’mperatore!</l>
<l>E peccato che n’aggia</l>
<l>’no regno ’sto morzillo de segnore.</l>
<l>’Nsomma è la quintascienza,</l>
<l>lo primmo vullo de le cose belle,</l>
<l>lo shiore shiore de le cassesie,</l>
<l>che dà quinnece e fallo,</l>
<l>che passa a pede zueppo</l>
<l>a la Dea Cocetrigna;</l>
<l>ogn’autra accanto a essa pare scigna.</l>
<l>Fà cunto ca lo zito</l>
<l>non tocca pede ’n terra:</l>
<l>è cresciuto ’no parmo, è fatto ’n’autro,</l>
<l>non cape ne la pella,</l>
<l>grilleia, gongola, zompa,</l>
<l>giubela, pampaneia,</l>
<l>sta preiante, festante,</l>
<l>se ne vace ’m brodetto e scola nzogna,</l>
<l>e le pisciano l’uecchie d’allegrezza;</l>
<l>tanto è la contentezza</l>
<l>c’a lo Prevete Ianne cierto manco</l>
<l>screveria de fratiello,</l>
<l>pocca ha fatto ’st’appiello,</l>
<l>ha ’mattuto ’sta gioia,</l>
<l>l’è venuto ’sto pane,</l>
<l>ianco comm’a lo shiore, l’è caduto</l>
<l>lo vroccolo a lo lardo,</l>
<l>lo maccarone dinto de lo caso,</l>
<l>e l’è colato a chiummo,</l>
<l>e l’è cascato lo piro monnato,</l>
<l>che mille l’hanno ’midia,</l>
<l>pocca ped isso sulo</l>
<l>cantato ha ’sto cuculo.</l>
</sp>
<sp><speaker><hi rend="sc">LEL.</hi></speaker>
<l>Frate, le voglio fare</l>
<l>’na bella fico sotto a lo mantiello,</l>
<l>azzò che lo maluecchio no le pozza,</l>
<l>e ne faccia la guallara e la vozza.</l>
</sp>
<sp><speaker><hi rend="sc">PET.</hi></speaker>
<l>Che le dace lo patre?</l>
</sp>
<sp><speaker><hi rend="sc">MAS.</hi></speaker>
<l>Le dà quanto pò dare:</l>
<l>sette onze e ’no corriero</l>
<l>de iancaria, cosa da prencepessa,</l>
<l>te shionga ’n facce, shioshiala ca vola;</l>
<l>e de chiù l’ha prommisso,</l>
<l>quanno ogne cosa manca,</l>
<l>dui mise casa franca.</l>
</sp>
<sp><speaker><hi rend="sc">LEL.</hi></speaker>
<l>Che meglio dote che ’na bella facce?</l>
<l>«La dote se la porta da che nasce</l>
<l>la femmena cod essa quanno è bella».</l>
<l>Perrò se sole dire:</l>
<l>«La bella zita, ’n chiazza se marita»,</l>
<l>«Non se refuta mai femmena bella»,</l>
<l>e «A buon cavallo no le manca sella».</l>
</sp>
<sp><speaker><hi rend="sc">PET.</hi></speaker>
<l>Chi non fraveca, Lello, o non marita,</l>
<l>non sa chello che dica.</l>
</sp>
<sp><speaker><hi rend="sc">MAS.</hi></speaker>
<l>Staria fresca ’na brutta,</l>
<l>si fosse comme dice, ca a ’sto munno</l>
<l>restaria pe spromiento.</l>
<l>Tu sai puro lo mutto: «Facce stuorta,</l>
<l>e ventura deritta».</l>
</sp>
<sp><speaker><hi rend="sc">LEL.</hi></speaker>
<l>So’ comme a cuorve ianche,</l>
<l>e chi non nasce bella</l>
<l>deveria strafocarese.</l>
<l>«La femmena è ’na carne</l>
<l>che te vene ’n savuorrio e se desprezza,</l>
<l>si la sauza non ha de la bellezza».</l>
</sp>
<sp><speaker><hi rend="sc">PET.</hi></speaker>
<l>Viata essa ch’è bella!</l>
<l>Ma dimme, che se trova</l>
<l>Col’Ambruoso lo zito?</l>
</sp>
<sp><speaker><hi rend="sc">MAS.</hi></speaker>
<l>Tanto avesse Masiello, pover’ommo!</l>
<l>Non sa chello ched have,</l>
<l>sta chino comm’a l’uovo,</l>
<l>ricco comm’a lo maro, c’a bielle anne</l>
<l>have ’nchiuso li puerce;</l>
<l>ha paglia pe fi’ a iuorno,</l>
<l>ha porpa assai, se trova</l>
<l>tanto buono che fete,</l>
<l>ca lo bene le sbomba,</l>
<l>né sa da dove vene.</l>
<l>Have cienze e pesune,</l>
<l>’no mobele de conte:</l>
<l>si lo vide a la casa,</l>
<l>le cascie varre e zeppe</l>
<l>de cammise e lenzola,</l>
<l>’na tavola de noce,</l>
<l>’na bella ramme appesa,</l>
<l>’na rastellera chiena de roagne,</l>
<l>’no lietto veramente</l>
<l>de zito, e po’ ’na perteca de lardo,</l>
<l>che non passa mai anno</l>
<l>che n’accida lo puorco.</l>
<l>O viata Renzolla che lo piglia,</l>
<l>c’ha fatto, cride a me, lo buono iuorno,</l>
<l>cierto l’ha ’nnevenata:</l>
<l>starrà sempre contenta e conzolata.</l>
</sp>
<sp><speaker><hi rend="sc">LEL.</hi></speaker>
<l>L’uno e l’auto staranno</l>
<l>co gusto e sfazïone,</l>
<l>perché se l’uno è buono l’auto è meglio,</l>
<l>e se songo pigliate cod ammore,</l>
<l>e se spirita chisto chella more.</l>
</sp>
<sp><speaker><hi rend="sc">MAS.</hi></speaker>
<l>Si tu sentisse che parole duce</l>
<l>se diceno fra loro,</l>
<l>te ne iarrisse ’n ziecolo,</l>
<l>te ne iarrisse ’n zuoccolo!</l>
<l>Isso la tira, e se la zzezza ’n sino,</l>
<l>e po’ le dice: «Stienneme ’sto musso,</l>
<l>speranza, speretillo,</l>
<l>arma, visciola, core,</l>
<l>uecchio deritto mio,</l>
<l>shiamma de chisto pietto,</l>
<l>cuccopinto de ’st’arma,</l>
<l>gioiello de ’sta vita,</l>
<l>pepella de chist’uecchie,</l>
<l>bella penta palomma,</l>
<l>luna mia ’n quinquagesima retonna,</l>
<l>Fata Morgana mia, bellezza, schiecco,</l>
<l>isce bello, tesore, sfuorgio, spanto,</l>
<l>shiore d’aprile, rosa spampanata,</l>
<l>spasso, confuorto», e tante belle cose;</l>
<l>e datole ’no vaso a pezzechillo,</l>
<l>secoteia, e le dice:</l>
<l>«Tu si’ lo capo mastro</l>
<l>de le pintate cose;</l>
<l>tu si’ quatto de l’arte,</l>
<l>de le cianciose e belle;</l>
<l>tu si’ l’accoppatura</l>
<l>de li frutte amoruse;</l>
<l>tu si’ lo primmo taglio</l>
<l>de la carne d’Ammore;</l>
<l>famme luce, lanterna de lo Sole,</l>
<l>damme mpumma, fontana de docezza,</l>
<l>votame ’ss’uecchie, parlame, canazza,</l>
<l>cacciacore, nennella:</l>
<l>vide Pacione tuio</l>
<l>ca zo’ muerto pe tene;</l>
<l>scetate, peccerella;</l>
<l>io zo’ ro tata e tu ra mammarella!».</l>
</sp>
<sp><speaker><hi rend="sc">LEL.</hi></speaker>
<l>Ed essa che le dice?</l>
</sp>
<sp><speaker><hi rend="sc">MAS.</hi></speaker>
<l>Fa de la contegnosa,</l>
<l>torce lo musso, e vota la faccella,</l>
<l>la facce rossolella,</l>
<l>iusto comm’a doi spalle de vattente,</l>
<l>e co cierte squasille</l>
<l>e gnuognuole da farete morire</l>
<l>e co ’na voce cianciosella dice:</l>
<l>«Lazzame zzare, ca ro dico a mamma;</l>
<l>che puezz’essere... lazzame, te dico!</l>
<l>Uh, comme zi’ sfrontato! tiene mente,</l>
<l>non fare ze vregogne ’nanze a gente!»
Ed isso leprecheia:</l>
<l>«Renzolla, bene mio, non me vuoi bene?»
«Voglio» – essa dice –; isso responne: «Quanto?»
Essa: «Fi’ ’ncoppa a l’astraco!»
E ’n chesso siente l’una vocca e l’autra</l>
<l>fare comm’a dui mafare ’ndegeste,</l>
<l>né dico paparacchie,</l>
<l>ca non sai si so’ sische o so’ vernacchie.</l>
</sp>
<sp><speaker><hi rend="sc">LEL.</hi></speaker>
<l>Tu me riesce, Masillo,</l>
<l>così 1o cellevriello te paresse!</l>
</sp>
<sp><speaker><hi rend="sc">PET.</hi></speaker>
<l>Non è aseno affé quanto ’nce pare!</l>
</sp>
<sp><speaker><hi rend="sc">LEL.</hi></speaker>
<l>Ma lassammo da parte</l>
<l>chisse cunte de l’uerco.</l>
<l>Che l’ha dato lo zito</l>
<l>a la primma sagliuta?</l>
</sp>
<sp><speaker><hi rend="sc">MAS.</hi></speaker>
<l>Uh, ciento scartapelle,</l>
<l>cauzette ed attaccaglie,</l>
<l>quattro carte de spingole, e ’no schiecco,</l>
<l>co doi pezze de russo e ’no cartone,</l>
<l>che te fa ire teseca la zita;</l>
<l>’n’archetto, ’no ventaglio, ’na granniglia,</l>
<l>’na cannacca de vrito, li scioccaglie,</l>
<l>e ’ntruglie, e scuffie, e scisciole e pennaglie.</l>
</sp>
<sp><speaker><hi rend="sc">PET.</hi></speaker>
<l>Lello, vuoi che te dica,</l>
<l>puzza de re lo zito.</l>
</sp>
<sp><speaker><hi rend="sc">LEL.</hi></speaker>
<l>Che ne sai tu, Petrillo?</l>
<l>Dillo a mene, c’addesa</l>
<l>l’aggio figliato, e saccio quanto ha ’n cuerpo.</l>
</sp>
<sp><speaker><hi rend="sc">PET.</hi></speaker>
<l>Quanno se fa la festa?</l>
</sp>
<sp><speaker><hi rend="sc">MAS.</hi></speaker>
<l>Crai matino.</l>
</sp>
<sp><speaker><hi rend="sc">LEL.</hi></speaker>
<l>Io so’ de li ’mitate.</l>
</sp>
<sp><speaker><hi rend="sc">MAS.</hi></speaker>
<l>Ed io perzine</l>
<l>songo ’n capo de lista,</l>
<l>e creo de ne pescare</l>
<l>bello doie mazzecate,</l>
<l>l’una dove la zita,</l>
<l>l’autra la sera po’ che se la porta</l>
<l>Col’Ambruoso a la casa.</l>
</sp>
<sp><speaker><hi rend="sc">MAS.</hi></speaker>
<l>E io ce vao ammolato a rasulo</l>
<l>a ’sto mazzecatorio:</l>
<l>ca lo zito have fatto</l>
<l>’na gran provisïone</l>
<l>de semmola, de nzogna,</l>
<l>de parate de sango e de stigliole;</l>
<l>e sopra tutto, frate,</l>
<l>da mo faccio l’ammore</l>
<l>co ’no cientopoglione,</l>
<l>co cierto allegra–puopolo,</l>
<l>hilarità univerza,</l>
<l>idest ’no campanaro</l>
<l>che basta a ’na casata:</l>
<l>cierto sarà ’na brava mazzecata.</l>
</sp>
<sp><speaker><hi rend="sc">LEL.</hi></speaker>
<l>Lo suogro cride tu ca monna nespole,</l>
<l>che non voglia perzì farese onore?</l>
<l>Và c’ha dui iuorne che te face acchitto</l>
<l>de cose da smorfire;</l>
<l>fà cunto ca carreia verzo la casa</l>
<l>farina a bottafascio,</l>
<l>caso ad uecchie de puerco,</l>
<l>frutte quanto l’arena,</l>
<l>salato a buonne chiune e co lo cuofano,</l>
<l>carne a bezzeffa, ed ova co la pala,</l>
<l>spezie quanto a lo maro, e a branche chiene;</l>
<l>e s’io non faccio fallo</l>
<l>confezzïune a pietto de cavallo.</l>
</sp>
<sp><speaker><hi rend="sc">MAS.</hi></speaker>
<l>Frate, ’sti muerze gliutte</l>
<l>chiste belle voccune cannarute,</l>
<l>me saranno annozzate,</l>
<l>me costaranno care</l>
<l>si voglio mazzecare.</l>
</sp>
<sp><speaker><hi rend="sc">LEL.</hi></speaker>
<l>Perché?</l>
</sp>
<sp><speaker><hi rend="sc">MAS.</hi></speaker>
<l>Perché abbesogna</l>
<l>’nciricciareme tutto,</l>
<l>da la capo a lo pede,</l>
<l>e ’ncignareme nuovo</l>
<l>pe comparere da ommo;</l>
<l>so’ costritto ’mpignareme quaccosa</l>
<l>pe sforgiare e stirareme la cauza:</l>
<l>affé, me costarà bona la sauza!</l>
</sp>
<sp><speaker><hi rend="sc">LEL.</hi></speaker>
<l>Pe mez’ora de festa</l>
<l>non te mettere a spesa;</l>
<l>siervete de lo nciegno,</l>
<l>consegnnammoce bello a ’ssa iodeca,</l>
<l>ca lloco ’nce potimmo</l>
<l>provedere de febbra e de verluso;</l>
<l>ogn’ommo che se trova</l>
<l>scarzo de zeremonie</l>
<l>lloco morra e se lanza;</l>
<l>non è vregogna, no, ca stace usanza.</l>
</sp>
<sp><speaker><hi rend="sc">MAS.</hi></speaker>
<l>Affé, ca dice bravo,</l>
<l>che ’n capo te dia travo!</l>
</sp>
<sp><speaker><hi rend="sc">PET.</hi></speaker>
<l>Affé, ca dice buono,</l>
<l>che ’n capo te dia truono!</l>
</sp>
<sp><speaker><hi rend="sc">LEL.</hi></speaker>
<l>A vui dico io, ma primmo</l>
<l>iammoce a fare bello ’ste garzette,</l>
<l>facimmone ’na rasa.</l>
</sp>
<sp><speaker><hi rend="sc">PET.</hi></speaker>
<l>Non ce la voglio perdere,</l>
<l>mentre non so’ de festa;</l>
<l>chi è ’mitato se rada, e sforgia e vesta!</l>
</sp>
<sp><speaker><hi rend="sc">MAS.</hi></speaker>
<l>Viene ca ’no ’mitato</l>
<l>’nce pò ’mitare ’n ’autro,</l>
<l>e cusete co meco a filo duppio.</l>
</sp>
<sp><speaker><hi rend="sc">LEL.</hi></speaker>
<l>Quanno la casa s’arde,</l>
<l>nui scarfammoce tutte;</l>
<l>perzò viene de grazia</l>
<l>a fare <foreign lang="lat">gaudeamus</foreign>,</l>
<l>a ’nchirese lo fusto:</l>
<l>saccio ca Col’Ambruoso l’have a gusto.</l>
</sp>
<sp><speaker><hi rend="sc">PET.</hi></speaker>
<l>Non voglio, bene mio, che me sia ditto</l>
<l>«strenga rotta ’n dozzana»,</l>
<l>«a buona fronte buono pesaturo»,</l>
<l><hi rend="italic">spia–pranzo, miette–’nante;</hi></l>
<l>iate a magnare vui, ca Cato disse,</l>
<l>«Guarda non ire mai</l>
<l>dove non si’ ’mitato».</l>
<l>Si n’è ’mitato a nozze</l>
<l>lo cane non ’nce vaa, ca coglie zotte:</l>
<l>perzò m’arrequaquiglio, bona notte!</l>
</sp>
</div1>
<div1>
<head>EGROCA SESTA<lb/>
ERATO overo LO GIOVANE ’NZORATURO</head>
<stage>
Pacione, e Cuosemo
</stage>
<sp><speaker><hi rend="sc">PAC.</hi></speaker>
<l>Conzigliame, te prego,</l>
<l>Cuosemo mio, tu c’hai la varva ianca,</l>
<l>tu me ’nderizza e guida,</l>
<l>tu mietteme a la strata</l>
<l>de chello c’aggio a fare.</l>
</sp>
<sp><speaker><hi rend="sc">CUOS.</hi></speaker>
<l>Addove io pozzo e vaglio,</l>
<l>figlio, no sparagnareme,</l>
<l>commanname a bacchetta, spacca e pesa.</l>
</sp>
<sp><speaker><hi rend="sc">PAC.</hi></speaker>
<l>Saccio ca me vuoi bene,</l>
<l>perzò t’apro lo core,</l>
<l>e te cerco parere</l>
<l>de certa cosa che me va ’m penziere.</l>
</sp>
<sp><speaker><hi rend="sc">CUOS.</hi></speaker>
<l>Dimme, parla, spapora,</l>
<l>pe te che pozzo io fare?</l>
</sp>
<sp><speaker><hi rend="sc">PAC.</hi></speaker>
<l>Io me vorria ’nzorare,</l>
<l>ma primma de me mettere a ’sto ’ntrico</l>
<l>’nce voglio lo conziglio de ’n’ammico.</l>
<l>Mammama è iuta a mitte,</l>
<l>(arrasso sia pe nui,</l>
<l>sia ’n sanetate nostra):</l>
<l>io so’ restato sulo e negrecato,</l>
<l>n’aggio chi me croerna,</l>
<l>chi me faccia lo lietto e me cocina,</l>
<l>chi me lava li panne e m’arrepezza,</l>
<l>chi me resta a guardare</l>
<l>la robbecella mia quanno sto fora,</l>
<l>che non vaa a spaluorcio,</l>
<l>che non sia cottiata;</l>
<l>perzò, com’aggio ditto,</l>
<l>senza compagna io sto scuro e affritto.</l>
<l>Ora mo, che te pare?</l>
<l>Me ’nzoro o no me ’nzoro?</l>
<l>Dimme lo vero, o Cuosemo mio d’oro.</l>
</sp>
<sp><speaker><hi rend="sc">CUOS.</hi></speaker>
<l>Chessa è ’na gran demanna,</l>
<l>cirche ’no gran conziglio,</l>
<l>gran gorfo tiente, e granne ’mpresa affierre,</l>
<l>cosa da letterummeche,</l>
<l>da marinare spierte;</l>
<l>non è cosa da gliottere</l>
<l>si buono no la mazzeche;</l>
<l>non è cosa da dire</l>
<l>così a la babalà senza penzarece.</l>
<l>’Nzorarese a ’sti tiempe?</l>
<l>A ’sto munno che corre?</l>
<l>A ’sta età roienata?</l>
<l>Comprarese ’sto cienzo,</l>
<l>chiavarese ’sto piso,</l>
<l>tirarese ’sto debito?</l>
<l>Pacione, è ’no gran fatto,</l>
<l>perdoname s’io parlo tunno e chiatto!</l>
<l>Si’ sano, e te vuoi fare ’sto rettorio?</l>
<l>Si’ libero, e vuoi stare a ’sto mantrullo?</l>
<l>Si ’n pace, e te vuoi mettere a ’sta guerra?</l>
<l>Si’ nietto, e vuoi mescarete ’sta rogna?</l>
<l>Stai comm’a Carlo ’n Franza,</l>
<l>e te vuoi soggecare?</l>
<l>Vai cercanno lo male</l>
<l>propio comm’a li miedece ?</l>
<l>Si’ vivo, e te vuoi chiagnere pe muorto?</l>
<l>Scure nui, non sapimmo</l>
<l>chillo ch’addimannammo,</l>
<l>e nesciuno è contento</l>
<l>de la fortuna soia.</l>
<l>Non sai ca la mogliere</l>
<l>è ’no spruoccolo a l’uecchie?</l>
<l>’Na montagna a le spalle?</l>
<l>’No stimmolo a li shianche?</l>
<l>’Na campana a l’arecchia?</l>
<l>’Na vorrasca a la mente?</l>
<l>’Na catena a lo pede?</l>
<l>’No tuosseco a lo core?</l>
<l>’No verme a lo penziero?</l>
<l>’Na cura a tu me ’ntienne?</l>
<l>’No piso a lo caruso?</l>
<l>’Na zecca a li penniente?</l>
<l>Tu le ’mpizze l’aniello d’oro ’n dito,</l>
<l>essa te mette lo fierro a lo pede:</l>
<l>è peo lo primmo vaso che te dace</l>
<l>de chillo che a lo ’mpiso dà lo boia,</l>
<l>ca tanno te dà vota,</l>
<l>tanno scumpe li iuorne.</l>
<l>Mentre, figlio, puoi stare</l>
<l>leggiero comm’a crapio,</l>
<l>non portare la sarma comm’a ’n’aseno;</l>
<l>lo pollitro pe forza va a la vriglia,</l>
<l>lo vitiello pe forza va a lo iuvo,</l>
<l>lo ’mpiso va pe forza a strafocarese,</l>
<l>e tu de bona voglia</l>
<l>te vuoie schiaffare ’miezo a tanta doglia?</l>
<l>Siente: la primma notte</l>
<l>chi se ’nzora ha lo tiro:</l>
<l>la seconda va tiseco,</l>
<l>la terza deventa ietteco.</l>
<l>Siente chiù: chi se ’nzora,</l>
<l>lo primmo anno have guai,</l>
<l>po’ non mancano mai.</l>
</sp>
<sp><speaker><hi rend="sc">PAC.</hi></speaker>
<l>Chesso è chiù ca lo vero,</l>
<l>tu ’nce hai dato a lo chiuovo,</l>
<l>e pare ca lo Cielo me te parla;</l>
<l>lo saccio chiù ca saccio,</l>
<l>ma ’no giovane spierto,</l>
<l>co la capo sbentata,</l>
<l>che n’ha luoco né fuoco,</l>
<l>che corre a mala via</l>
<l>si n’ha chiummo a lo pede,</l>
<l>si no se ’nzora mai non mette sinno.</l>
<l>Perzò, si pare a tene,</l>
<l>vorria mettere capo a fare bene.</l>
</sp>
<sp><speaker><hi rend="sc">CUOS.</hi></speaker>
<l>Tu parle da saputo, e non te nego</l>
<l>che la mogliere sia ’no contrapiso,</l>
<l>da ire saudo saudo</l>
<l>’ncoppa la corda de le cose omane;</l>
<l>né manco contradico</l>
<l>ca pe la compagnia nasce la gente,</l>
<l>e lo primmo scommerzio</l>
<l>è pe lo matremonio;</l>
<l>tuttavia te confirmo</l>
<l>ca è male avere a canto la mogliere,</l>
<l>ma è male necessario,</l>
<l>e saria sciuocco a dire lo contrario.</l>
</sp>
<sp><speaker><hi rend="sc">PAC.</hi></speaker>
<l>Tu me parle cervone:</l>
<l>che vo’ dicere <hi rend="italic">male</hi>, e <hi rend="italic">necessario</hi>?</l>
</sp>
<sp><speaker><hi rend="sc">CUOS.</hi></speaker>
<l>Vo’ dicere ca è male</l>
<l>a ’nzeccare a ’sto visco,</l>
<l>a cadere a ’sto fuosso,</l>
<l>a morrare a ’sto scuoglio:</l>
<l>ca disse lo Poeta</l>
<l>«meglio è cacciarennella co la vara,</l>
<l>ca portarela a casa la mogliere»;</l>
<l>e chill’autro refose,</l>
<l>«dui guste ha chi se ’nzora,</l>
<l>l’uno la primma notte</l>
<l>che la mogliere afferra,</l>
<l>l’autro quanno l’atterra».</l>
<l>Ma necessario male,</l>
<l>perché si no la piglie</l>
<l>lasse lo poco c’hai</l>
<l>a lo tierzo, a lo quarto, e fuorze a gente</l>
<l>che te mardice l’arma;</l>
<l>e si puro a l’erede quanno muore</l>
<l>le piscioleiano l’uocchie,</l>
<l>ride sotto la mascara de chianto:</l>
<l>e chello ch’è chiù peo,</l>
<l>ca non resta de te sporchia o sementa.</l>
<l>Perzò figlio ’nnevina, e fà pignate.</l>
</sp>
<sp><speaker><hi rend="sc">PAC.</hi></speaker>
<l>Vuoi dire, a lengua toia,</l>
<l>tristo si no la piglie,</l>
<l>si tu la piglie peo;</l>
<l>e che sia tristo Ianne, e peo Martino,</l>
<l>pigliala comme vuoi.</l>
</sp>
<sp><speaker><hi rend="sc">CUOS.</hi></speaker>
<l><hi rend="italic">Te a ta!</hi> ’nnevenata!</l>
<l>mo pare che me pische,</l>
<l>mo sì ca ’nce la viene;</l>
<l>mo m’hai ’ntiso a ciammiello,</l>
<l>mo me mustre c’hai buono cellevriello.</l>
</sp>
<sp><speaker><hi rend="sc">PAC.</hi></speaker>
<l>Ma pure si ’sto munno</l>
<l>fosse de ’sto crapiccio,</l>
<l>chisto saria pasticcio,</l>
<l>scacarria la natura</l>
<l>de fare razza, e tornaria ’sto munno</l>
<l>così bello abetato</l>
<l>casale sacchiato.</l>
</sp>
<sp><speaker><hi rend="sc">CUOS.</hi></speaker>
<l>e perzò t’aggio ditto</l>
<l>ca è necessario male;</l>
<l>ch’a sfastio de le garge</l>
<l>besogna de trasire a ’sta tagliola,</l>
<l>besogna de ’ncappare a ’sto mastrillo,</l>
<l>besogna vrociolarete a ’sto fuosso,</l>
<l>azzò che non remanga</l>
<l>la terra senza gente,</l>
<l>l’ommo senza streppegna.</l>
</sp>
<sp><speaker><hi rend="sc">PAC.</hi></speaker>
<l>Adonca tu concrude</l>
<l>ca me porria ’nzorare?</l>
</sp>
<sp><speaker><hi rend="sc">CUOS.</hi></speaker>
<l>Io t’aggio ditto chello che ne sento,</l>
<l>e de lo pane pane;</l>
<l>a l’utemo se dice, «lega l’aseno</l>
<l>dove vo’ lo patrone»,</l>
<l>«ama l’amico co lo vizio suio».</l>
<l>«Core deliberato</l>
<l>n’ha voglia de conziglio»;</l>
<l>pazzo è chi vo’ ’mpedire</l>
<l>lo curzo de ’no shiummo,</l>
<l>che va da capo a bascio;</l>
<l>si tu te vuoi ’nzorare, e tu te ’nzora,</l>
<l>fallo co la bonora,</l>
<l>fallo tu co ’na mano, ed io co ciento:</l>
<l>Dio te la manna bona,</l>
<l>ca la mogliere è simele a la manna,</l>
<l>o sana lo malato, o ne lo manna.</l>
</sp>
<sp><speaker><hi rend="sc">PAC.</hi></speaker>
<l>Dimme, ed aggie pacienza</l>
<l>si te do troppo ’mpaccio,</l>
<l>si so’ ’na mosca ’ntista,</l>
<l>si so’ ’na zecca fresa,</l>
<l>si so’ cura de marzo,</l>
<l>e s’io troppo te fruscio e te stordisco:</l>
<l>quanno puro m’avesse da ’nzorare,</l>
<l>a chi dongo de pietto?</l>
<l>Che mira aggio d’avere, e comme m’aggio</l>
<l>da regolare? Dimme a quale viento</l>
<l>io ’nderizzo la vela de ’sta varca.</l>
</sp>
<sp><speaker><hi rend="sc">CUOS.</hi></speaker>
<l>Lloco si sta lo fatto,</l>
<l>e lloco me ne fa ’no tre cavalle:</l>
<l>figlio n’è sturzo chisto</l>
<l>da schiudere co l’uecchie:</l>
<l>n’è mosca chesta da pigliare ’m buolo,</l>
<l>ca ’nce besogna sale a la cocozza,</l>
<l>e chi vace a la scura morra e ’ntozza.</l>
</sp>
<sp><speaker><hi rend="sc">PAC.</hi></speaker>
<l>E perzò ne descorro</l>
<l>con chi ha sinno e giodizio,</l>
<l>perzò vengo a la fonte:</l>
<l>’mezzame l’arte, che te vea ’no conte.</l>
</sp>
<sp><speaker><hi rend="sc">CUOS.</hi></speaker>
<l>Ora siente, Pacione</l>
<l>amato come fusse</l>
<l>sciuto da chiste rine,</l>
<l>apre buono l’arecchie ed ausoleia,</l>
<l>ch’io non sulo diraggio</l>
<l>comme dive pigliare la mogliere</l>
<l>(pocca si’ resoluto</l>
<l>de correre tempesta),</l>
<l>ma, pigliata, a che muodo</l>
<l>tu la dive trattare,</l>
<l>si n’hai voglia de subeto scacare.</l>
<l>In primmo, ed antemonia,</l>
<l>deventa cosetore,</l>
<l>piglia ciento mesure ed uno taglio;</l>
<l>deventa ’no pittore,</l>
<l>desegna, scaca, abbozza,</l>
<l>po’ dance lo colore;</l>
<l>deventa capomastro,</l>
<l>fa ’mprimma lo modiello,</l>
<l>mesura, squatra, tira lenze e sieste,</l>
<l>po’ ietta pedamenta ed auza mura;</l>
<l>non correre a morrare,</l>
<l>non te movere a schiasso de shionnea,</l>
<l>non essere, te preo,</l>
<l>troppo caudo de rine;</l>
<l>considera, e fà buono</l>
<l>li cunte co le deta, e po’ te ’ngorfa.</l>
<l>«La gatta pe la pressa</l>
<l>fa li figlie cecate».</l>
<l>Vide buono, e revide,</l>
<l>chesta e chell’autra, ’nformate, descurre,</l>
<l>vattenne co lo chiummo e lo compasso,</l>
<l>«ca chi cammina adaso,</l>
<l>face bona iornata».</l>
<l>Fà cunto de comprare a ’no mercante</l>
<l>’na canna de cerrito o cataluffa,</l>
<l>ca ’mprimmo de venire a pattiare</l>
<l>ne sfasce e ne sciarvuoglie ciento pezze;</l>
<l>tanto chiù mentre vuoi</l>
<l>comprarete ’no taglio de vestito</l>
<l>c’hai da portare adduosso</l>
<l>mentre si’ vivo e verde;</l>
<l>aprence tanto d’uecchie,</l>
<l>penzance buono; è dire da sciaurato</l>
<l>dapo’ lo fatto: «Oimè, n’aggio penzato».</l>
<l>Seconnarïamente,</l>
<l>non cercare lo miezo de sanzaro;</l>
<l>guarda la gamma, allerta,</l>
<l>apre l’usce, messere,</l>
<l>stà ’n cellevriello; chisse</l>
<l>te faceno accattare</l>
<l>la gatta ne lo sacco,</l>
<l>te faceno vedere</l>
<l>lo ianco pe lo nigro,</l>
<l>la luna ne lo puzzo,</l>
<l>vessiche pe lanterne.</l>
<l>Lo sanzaro te venne ’no sacchetto</l>
<l>de pezze vecchie pe cauzetta nova,</l>
<l>iusto comm’a ’no schiavo de galera;</l>
<l>no le credere zubba,</l>
<l>ca pe ’no veveraggio</l>
<l>te venne e te revenne;</l>
<l>si te propone ’na figliola e zita,</l>
<l>la truove scarcagnate,</l>
<l>e fuorze co li figlie;</l>
<l>si te la ’mpatta ricca,</l>
<l>o non truove ’na maglia, o quacche chiaieto.</l>
<l>’Nsomma non vai sicuro,</l>
<l>d’ogne modo te ceca, te ’nfenocchia,</l>
<l>te ’nzavorra, ’nzavaglia e te ’mpapocchia.</l>
<l>«Chi pesce vole rodere,</l>
<l>la coda se vo’ ’nfonnere».</l>
<l>«Non c’è chiù meglio misso ca te stisso».</l>
<l>«Chi vole vaga, e chi non vole manna».</l>
<l>Gira, vota, martella,</l>
<l>a l’utemo de l’utemo</l>
<l>chello che te piace e ca canusce</l>
<l>ca te tocca lo core,</l>
<l>e viso bene, denicò videnno,</l>
<l>considerato po’ considerando,</l>
<l>e tu fa lo decreto: <foreign lang="lat">capiatur</foreign>,</l>
<l><foreign lang="lat">et uniantur atta</foreign>.</l>
<l>Guarda, Pacione, non te ’ncrapicciare</l>
<l>de femmena la notte: sai lo mutto:</l>
<l>«Né femmena né tela</l>
<l>a lumme de cannela»;</l>
<l>«Cosa de notte po’ lo iuorno pare».</l>
<l>Videla muto bene,</l>
<l>ca si po’ che è cauzato lo stivale</l>
<l>non te pïace e non te vace a siesto,</l>
<l>non puoi dire a lo mastro:</l>
<l>«Pigliatella, e ’nce perdo lo caparro»:</l>
<l>si chesto cride, si’ ’no gran sommarro.</l>
<l>’Nformate che sia nata</l>
<l>figlia de bona mamma e buono patre,</l>
<l>che sia de bona razza:</l>
<l>«La donna comme nasce acossì pasce»,</l>
<l>«e lo rammo tal’è qual’è la chianta».</l>
<l>Non passe quinnece anne,</l>
<l>la vacca quanno è tosta mai se coce:</l>
<l>e tu singhe de trenta,</l>
<l>così tirate buono</l>
<l>lo carro de la vita;</l>
<l>l’ommo deve ’nzorarese prefatto,</l>
<l>né fare comm’a chillo</l>
<l>ancora non è nato,</l>
<l>«viammolo ’nzorato».</l>
<l>Piglia zitella zita,</l>
<l>ca truove scarpa pe la forma toia,</l>
<l>né se sbotta o scarcagna;</l>
<l>sempre chi compra frutte</l>
<l>stimma l’accoppatura;</l>
<l>lo pignato ha perduto lo sapore</l>
<l>si n’è auzato lo shiore;</l>
<l>li vestite ’ncignate</l>
<l>perdeno fuorze chiù de la mitate.</l>
<l>La zitelluccia zita,</l>
<l>perché n’è ’meziata,</l>
<l>te la crisce a lo shiato,</l>
<l>le dài buone costumme;</l>
<l>l’arvolo non se chiega s’è ’ntostato,</l>
<l>non s’addoma cavallo ch’è ’nvecchiato.</l>
<l>Non la pigliare vedola,</l>
<l>perch’é spilata Patria:</l>
<l>oh nigro chi ce ’ncappa,</l>
<l>ca so’ peo de lo boia,</l>
<l>’mezzate a scortecare li marite,</l>
<l>cavalle scatenate,</l>
<l>che non tengono muerzo,</l>
<l>che non stimano vriglia;</l>
<l>starite sempre comme cane e gatte,</l>
<l>ca sempre fa lo totano,</l>
<l>sempre te sta mosogna,</l>
<l>e sempre allecordare</l>
<l>siente li muerte a tavola,</l>
<l>non passa mai ’no punto che non dica,</l>
<l>«chillo era ’no marito</l>
<l>buono, Dio l’aggia ’n grolia!</l>
<l>chillo pasta de zuccaro e de mele,</l>
<l>chillo sì me tenea comm’a regina,</l>
<l>me dea chiù sfazzione,</l>
<l>chella fu vita!»; e tu fra tanto abbutte,</l>
<l>ed hai le fonecelle ed hai li butte.</l>
<l>E si è troppo villana,</l>
<l>tu ’nce pierde la vusciola,</l>
<l>tu ’nce pierde la carta</l>
<l>da navecare; oh comm’è ’nsopportabele!</l>
<l>oh comm’è comm’è ’ndometa!</l>
<l>’Nante che chieia se spezza,</l>
<l>sempre vace a contrario,</l>
<l>sempre fuorfece fuorfece;</l>
<l>si le fai buona cera,</l>
<l>deventa ’no zifierno;</l>
<l>si niente l’accarizze,</l>
<l>vo’ ioquare de coda;</l>
<l>si la prieghe, se ’ntosta;</l>
<l>si t’umilie, se ’ngricca;</l>
<l>si l’ame, te desprezza;</l>
<l>si la spriezze, è ’no tuosseco e venino;</l>
<l>si tu le dài lo dito, essa se piglia</l>
<l>tutta la mano, e mai no la canusce</l>
<l>né satora o diuna,</l>
<l>e sempre varia come fa la luna.</l>
<l>Non sia de te chiù nobele,</l>
<l>pecché lo iuvo de lo matrimonio</l>
<l>male se pò tirare</l>
<l>se li vuoi non so’ pare;</l>
<l>e sempre sentarai, «dicome», e «dissete»,</l>
<l>«ragazzo, vaiassone,</l>
<l>non mierete scauzareme ’sta scarpa,</l>
<l>ca t’aggio annobeluto,</l>
<l>t’aggio fatto ommo, ch’iere ’no sciagallo.</l>
<l>Auzate da ’sso fuesso,</l>
<l>para ’sto cuorpo mo, sponteca ’st’uesso».</l>
<l>No la pigliare ricca,</l>
<l>ca si tu si’ pezzente,</l>
<l>tu te miette a patrone,</l>
<l>si’ bona voglia, e restarai forzato;</l>
<l>sempre te ietta a facce</l>
<l>la dote che t’ha dato,</l>
<l>sempre farite a sparte–casatiello,</l>
<l>sempre caca fra vui lo cane nigro.</l>
<l>No la scegliere manco poverella,</l>
<l>ca site tutte dui tezzune muorte,</l>
<l>e mai farite casa a dui solare,</l>
<l>e dove hai tu abesuegno</l>
<l>de campare a te sulo,</l>
<l>te truove astritto a spennere pe dui.</l>
<l>Non sia troppo sbellotta,</l>
<l>che sia la cannaola de la gente,</l>
<l>che sia comodità pe li vecine:</l>
<l>ca mai duorme quieto,</l>
<l>mai fai ’no suonno ’n chino,</l>
<l>comm’è niente de vista</l>
<l>mille pierde–iornate</l>
<l>’nce fanno lo moschito,</l>
<l>e stai ’m pizzo de correre a Cornito.</l>
<l>Manco sia tanto brutta,</l>
<l>che n’aggie d’ogne tiempo l’antecore,</l>
<l>e si fai crapiata,</l>
<l>e brutta e vecchia la mogliere piglie,</l>
<l>magne co sgusto e duorme co schiattiglie.</l>
<l>Piglia la via de miezo,</l>
<l>né manna né venino,</l>
<l>né fata né ianara,</l>
<l>né Venere o Megera,</l>
<l>così così, né tanto, né tampoco,</l>
<l>cosa che no la schife,</l>
<l>cosa che non ce metta gelosia:</l>
<l>«Chello è lo bello che a lo core piace».</l>
<l>Non la pigliare secca,</l>
<l>azzò non tuzze a scuoglio;</l>
<l>non grassa, che te stufe:</l>
<l>sia comm’a lo presutto,</l>
<l>né magro affatto né sia grasso tutto.</l>
<l>Vi’ che non aggia varva,</l>
<l>«ca femmena varvuta</l>
<l>co tre savorre ’mano la saluta».</l>
<l>Non sia guercia né zoppa,</l>
<l>ca Dio le segna azzò che te ne guarde.</l>
<l>’Nformate che non sia</l>
<l>maddamma pocofila</l>
<l>ma massara proveceta;</l>
<l>«chi lavora mannuca, ed ogne bene</l>
<l>già da lo fuso vene».</l>
<l>Spia si co li vecine è mozzecutola,</l>
<l>fonnachera, leiestra, e ’miciata:</l>
<l>«ca la lengua n’have uesso,</l>
<l>e te rompe lo duesso».</l>
<l>Pigliala senza mamma,</l>
<l>ca non piglie totore,</l>
<l>ca non piglie sopruesso:</l>
<l>«la sogra non vorria manco de cera».</l>
<l>’Nsomma sia vertolosa,</l>
<l>ca non c’è meglio dote:</l>
<l>cerca ’nante vertute ca tornise:</l>
<l>«meglio è doglia de vorza,</l>
<l>ca tormiento de core»,</l>
<l>«Meglio è ’na poverella e vertolosa,</l>
<l>ca ricca e viziosa».</l>
<l>Non c’è cosa chiù doce</l>
<l>ca trovarela bona</l>
<l>(se puro bona femmena se trova):</l>
<l>«Non se pò avere bontate e fellusse;</l>
<l>non se pò avere mai Grieco e cappuccio,</l>
<l>non se pò avere mai carne senz’uesso,</l>
<l>la votte chiena e la schiava ’mbriaca».</l>
<l>Si l’ashie bona non cercare ’nante:</l>
<l>«felice chi l’ha bona,</l>
<l>e più felice chi non l’appe mai».</l>
<l>Ca sempre co la femmena</l>
<l>male è trasire a iuoco,</l>
<l>ch’è fummo e forca e fera e fieto e fuoco.</l>
<l>Comm’hai fatto la mira e cuoto ’miezo</l>
<l>a chesso c’aggio ditto,</l>
<l>tratta puro pe agresta,</l>
<l>caso che ne puo’ avere,</l>
<l>«perché ogne picca iova,</l>
<l>e chi piglia non secca»;</l>
<l>ma non sia de promessa,</l>
<l>ma non sia de credenza,</l>
<l>non t’accattare chiaiete,</l>
<l>non pigliare corriero</l>
<l>a cunto de la dote,</l>
<l>che si pe ’na desgrazia</l>
<l>lo vuei ’mpignare o vennere,</l>
<l>manco ’nce ashie lo tierzo:</l>
<l>aggiustate de muodo</l>
<l>che n’aggie mille vote apparentare.</l>
<l>Io voglio ch’a la zita</l>
<l>cumpre cose de zuco e de sostanzia,</l>
<l>non vrite e fanfalucche,</l>
<l>non strenghe e zagarelle,</l>
<l>scisciole, campanelle,</l>
<l>shiure, ’ntruglie, rizzole,</l>
<l>francie e schiecche de cole,</l>
<l>che non vanno né a vennere o iettare.</l>
<l>Lo vestire sia buono e de dorata:</l>
<l>non fare a scasa–casa,</l>
<l>non trasire de grazia a verdocate,</l>
<l>ch’ogne sera mogliereta</l>
<l>trasa comm’a cagnola pe lo chirchio;</l>
<l>non te mettere a becca,</l>
<l>ca è ’na galantaria de mal’augurio;</l>
<l>no ’mpizzare le fasce</l>
<l>d’argento a li chianielle,</l>
<l>ca ne dài cunto a Dio:</l>
<l>dànno commoditate</l>
<l>a mille zannettarie,</l>
<l>o ne paghe la pena,</l>
<l>ca si a caso mogliereta lo tira</l>
<l>quanno sta scorrocciata,</l>
<l>è squase cuerpo de mazza ferrata.</l>
<l>Fà cose moderate,</l>
<l>ca moderate durano:</l>
<l>«meglio songo le fave che te durano,</l>
<l>che no so’ li confiette che feniscono»;</l>
<l>«chi la dura la vence»,</l>
<l>«corza d’aseno sai ca poco dura»,</l>
<l>perzò, «stipa che pappe e non che sfacce».</l>
<l>Amico mio cortese,</l>
<l>comm’hai la ’ntrata accossì fà le spese.</l>
<l>Fuie le mardette osanze,</l>
<l>aude lo mutto: «Culo quanto cuopre,</l>
<l>casa quanto te cape»; «ogne sopierchio</l>
<l>te rompe lo copierchio»;</l>
<l>e ogne estremo è vizio;</l>
<l>«chi la tira la spezza»,</l>
<l>ca ’nce vole autro a tavola</l>
<l>ca lo mesale ianco.</l>
<l>Circa de lo magnare</l>
<l>no la fare a patere:</l>
<l>«sai ca la famma caccia</l>
<l>lo lupo da lo vosco».</l>
<l>Né manco dessipare pe la canna:</l>
<l>ca si sbrighe quanto hai,</l>
<l>dàtte ’na vota e levate:</l>
<l>«chi n’ha denare è ’no paputo e ’n ’aseno</l>
<l>che d’ogne tiempo le piglia lo spasemo».</l>
<l>Non fare comm’a chillo:</l>
<l>«Buono pignato e tristo testamiento».</l>
<l>«Tristo chi lo pignato</l>
<l>mette a speranza d’auto»;</l>
<l>«secunno ca te siente,</l>
<l>e tu mena li diente»;</l>
<l>«chi ha lo pepe ne metta a la menestra»,</l>
<l>«e buone so’ l’amice e li pariente,</l>
<l>trista è la casa a dove non c’è niente».</l>
<l>E sopra tutto avvierte agge a mammoria:</l>
<l>«tre so’ le cose che la casa strude,</l>
<l>zeppole, pane caudo e maccarune».</l>
<l>No le dare mai causa de sospetto,</l>
<l>ca subeto deventa</l>
<l>peo de cana figliata,</l>
<l>né mai starite ’m pace,</l>
<l>né te potrà vedere</l>
<l>pinto a ’no muro; né le dare a credere</l>
<l>ca si’ trasuto d’essa ’n gelosia,</l>
<l>ca ne le vene voglia</l>
<l>fi’ da l’ossa pezzelle</l>
<l>a fare fusa storte.</l>
<l>«Chello che chiù se nega,</l>
<l>chiù allumma l’appetito»,</l>
<l>comme fuoco la paglia.</l>
<l>«Ommo geluso è miezo a Cornovaglia».</l>
<l>Non sempre la tenere</l>
<l>’nchiusa come ’na lecora ’n gaiola,</l>
<l>né sempre la portare ad ogne festa,</l>
<l>ca pe l’uno se fa troppo sarvateca,</l>
<l>pe l’autro piglia d’aiero.</l>
<l>Non essere marvaso,</l>
<l>né manco comportare</l>
<l>ch’essa te metta mai lo cauce ’n canna,</l>
<l>perché ogn’estremo è vizio:</l>
<l>«capo de casa sia capo de vrasa».</l>
<l>Si te dàce desgusto,</l>
<l>non ioquare de mano: chillo vatte</l>
<l>la moglie che non l’have:</l>
<l>«Lo castigo a la moglie</l>
<l>co la mazza se dà de la vammace,</l>
<l>e lo purpo se coce</l>
<l>co la stessa acqua soia».</l>
<l>Si quacche vecchia pratteca a la casa,</l>
<l>tu le dà cassia tratta,</l>
<l>dà subeto lo sfratto,</l>
<l>fatte la croce e fuie;</l>
<l>la causa tu me ’ntienne,</l>
<l>chesse so’ porta–e–adduce,</l>
<l>so’ ’n’accorda–messere,</l>
<l>e songo ’n’antemonia per lo ’nore.</l>
<l>Pe concrudere, o figlio,</l>
<l>comme tu te la ’mizze,</l>
<l>accossì te la truove.</l>
<l>A chillo primmo iuorno sta lo fatto,</l>
<l>lo forte è a lo prencipio:</l>
<l>«dove trase la capo entra la coda»,</l>
<l>«ogne noviello è bello»,</l>
<l>«creviello nuovo ’m perteca te penne,</l>
<l>’n capo de l’anno cennere te cerne».</l>
<l>Dio te dia buona sciorte,</l>
<l>Dio te la manna ianca ’sta colata,</l>
<l>azzò ch’ognuno dica</l>
<l rend="italic">a la bon’ora sia,</l>
<l rend="italic">Dio te la guarde ’sta bella mogliere;</l>
<l>che pregano lo Cielo che te manne</l>
<l>denare, sanetate e figlie mascole;</l>
<l>e che non agge mai</l>
<l>a cercare chiagnenno a quacche amico</l>
<l>la chianta de la fico.</l>
</sp>
<sp><speaker><hi rend="sc">PAC.</hi></speaker>
<l>’St’allecuerde le scrivo</l>
<l>co lettere maiuscole a lo core,</l>
<l>e te resto obrecato</l>
<l>de tanta amorosanza;</l>
<l>vi’ dove pozzo, o Cuosemo,</l>
<l>tu scrive e io me firmo,</l>
<l>ca m’hai puosto ’no fierro,</l>
<l>m’hai comprato pe schiavo!</l>
</sp>
<sp><speaker><hi rend="sc">CUOS.</hi></speaker>
<l>Non c’è de che, Pacione,</l>
<l>crovennamette, ch’è abrocato l’aiero,</l>
<l>e ’nante che chiù scura</l>
<l>comm’a bocca de lupo</l>
<l>me la voglio solare:</l>
<l>«chi camina pe l’ombre,</l>
<l>sempr’offenne la luce»,</l>
<l>non c’è chiù meglio fare</l>
<l>che comme la gallina,</l>
<l>ch’essa fa cosa bona,</l>
<l>c’a le vintequattrore s’ammasona.</l>
</sp>
<sp><speaker><hi rend="sc">PAC.</hi></speaker>
<l>Lo Cielo t’accompagne,</l>
<l>puozze ire co la mamma</l>
<l>de la bon’ora, vecchiariello mio !</l>
<l>Ma famme ’no piacere, viene craie,</l>
<l>e ’nzemmora facimmo penetenza,</l>
<l>«ca a casa de pezziente</l>
<l>non ce mancano tozze»;</l>
<l>vasta ’nce troverai</l>
<l>mesale ianchiate,</l>
<l>pane, cortiello e bona volontate.</l>
</sp>
<sp><speaker><hi rend="sc">CUOS.</hi></speaker>
<l>Te rengrazio, Pacione,</l>
<l>de chessa bona voglia:</l>
<l>«non chillo che te satora,</l>
<l>ma chillo che te ’nora».</l>
<l>Non mancarà mai tiempo</l>
<l>de gauderence ’nsieme;</l>
<l>lo Cielo te lo renna</l>
<l>’sto bello anemo prunto,</l>
<l>«c’a l’ommo leberale</l>
<l>lo Cielo è despenziero».</l>
</sp>
<sp><speaker><hi rend="sc">PAC.</hi></speaker>
<l>E a te cresca lo Cielo</l>
<l>la sanetate e l’anne,</l>
<l>ca ’n’ommo accossì buono,</l>
<l>’n’ommo accossì saccente,</l>
<l>deve stare a lo munno eternamente.</l>
</sp>
</div1>
<div1>
<head>EGROCA SETTIMA<lb/>
POLIMNIA overo LO VIECCHIO ’NNAMMORATO</head>
<stage>
Millo, Pizo, Ambruoso
</stage>
<sp><speaker><hi rend="sc">MIL.</hi></speaker>
<l>Dimme lo vero, o Ambruoso,</l>
<l>e pagate ’na meza,</l>
<l>è lo vero ca spanteche pe Zeza?</l>
</sp>
<sp><speaker><hi rend="sc">AM.</hi></speaker>
<l>Amore e rogna non se pò nasconnere,</l>
<l>perzò non te lo nego e te l’azzetto,</l>
<l>ca pe ’ssa cana me ne vao ’m brodetto.</l>
</sp>
<sp><speaker><hi rend="sc">PIZ.</hi></speaker>
<l>Ed essa te responne?</l>
<l>E truove cagno e scagno?</l>
<l>Hai de ’st’amore tuo quacche guadagno?</l>
</sp>
<sp><speaker><hi rend="sc">AM.</hi></speaker>
<l>Volesselo lo Cielo</l>
<l>che ’sta canazza perra,</l>
<l>’sta nata ’n Varvaria,</l>
<l>fosse piatosa de la pena mia,</l>
<l>né s’avesse la torca renegata</l>
<l>puosto la pezza a l’uecchie,</l>
<l>lo mafaro a l’arecchia,</l>
<l>che non vede né sente</l>
<l>comm’è fatta ’sta vocca ’na carcara,</l>
<l>comme so’ fatto ’st’uecchie doi fontane,</l>
<l>comme ’st’arma è speruta e arricignata,</l>
<l>penzanno a chella cera de ’na Fata!</l>
</sp>
<sp><speaker><hi rend="sc">MIL.</hi></speaker>
<l>E tu che te ne vide,</l>
<l>bello pierde–iornata,</l>
<l>fravecare a lo viento,</l>
<l>si ’nce pierde lo tiempo,</l>
<l>pierde l’ueglio e lo suenno,</l>
<l>e sospire ’m vacanto, e chiagne ’m pierdeto?</l>
<l>Non vide e non t’aduone</l>
<l>ca mine l’ova pente</l>
<l>de li designe tuffe a ’no pepierno?</l>
<l>iette le campanelle</l>
<l>de le speranze toie ’ncoppa ’na preta?</l>
<l>fraveche le castella</l>
<l>de le chimere toie ’ncoppa le nuvole?</l>
<l>Lassa ’sta ’mpresa, lassa!</l>
<l>essa se fa da largo, e tu t’arrassa.</l>
</sp>
<sp><speaker><hi rend="sc">AM.</hi></speaker>
<l>Sempre l’ammore, o figlio,</l>
<l>non vole né compagne né conziglio.</l>
<l>Io so’ trasuto ’m ballo,</l>
<l>aggio puesto lo pede a la tagliola,</l>
<l>so’ passato a lo rollo</l>
<l>de le squatre d’Ammore:</l>
<l>mo si lassasse ’nce iarria lo ’nore.</l>
<l>Perzò si be’ ’sta mora</l>
<l>quanno io parlo essa sisca,</l>
<l>e me face l’aurecchie de mercante,</l>
<l>io non faraggio mai chilleto arreto.</l>
<l>So’ proprio resoluto</l>
<l>de vencere o morire;</l>
<l>tanto scavo ’sto fuosso</l>
<l>pe fi’ che ’nce trovo acqua;</l>
<l>tanto do cuorpo a ’st’arvolo,</l>
<l>pe fi’ che cada a terra;</l>
<l>tanto adacquo ’sta preta,</l>
<l>pe fi’ che se scatozza.</l>
<l>«Lo tentare non noce:</l>
<l>senza l’amaro non se prova doce».</l>
</sp>
<sp><speaker><hi rend="sc">PIZ.</hi></speaker>
<l>Chessa è ’na dura ’mpresa,</l>
<l>ca pe quanto me siscano l’arecchie</l>
<l>de ’no farcone hai l’arma ’ncrapicciata</l>
<l>che vo’ la carne fresca e non salata.</l>
</sp>
<sp><speaker><hi rend="sc">AM.</hi></speaker>
<l>Vuoi la burla, hai buon tiempo</l>
<l>frate, si non te chiove;</l>
<l>s’essa ha ’nciegno, m’azzetta e la ’nnevina,</l>
<l>ca starà cierto meglio de regina.</l>
</sp>
<sp><speaker><hi rend="sc">MIL.</hi></speaker>
<l>Regina senza scetro.</l>
</sp>
<sp><speaker><hi rend="sc">AM.</hi></speaker>
<l>Faria lo buono iuorno.</l>
</sp>
<sp><speaker><hi rend="sc">PIZ.</hi></speaker>
<l>Faria la mala notte.</l>
</sp>
<sp><speaker><hi rend="sc">AM.</hi></speaker>
<l>Iaria sempre sforgiata.</l>
</sp>
<sp><speaker><hi rend="sc">MIL.</hi></speaker>
<l>Senza chi la sforgiasse.</l>
</sp>
<sp><speaker><hi rend="sc">AM.</hi></speaker>
<l>Non le mancaria mai</l>
<l>latte de la formica.</l>
</sp>
<sp><speaker><hi rend="sc">PIZ.</hi></speaker>
<l>’No scolaro deria,</l>
<l>che nego consequenzia, e peto copia.</l>
</sp>
<sp><speaker><hi rend="sc">AM.</hi></speaker>
<l>La trattaria da figlia.</l>
</sp>
<sp><speaker><hi rend="sc">MIL.</hi></speaker>
<l>Chesto sgarra lo iuoco.</l>
</sp>
<sp><speaker><hi rend="sc">AM.</hi></speaker>
<l>Lo patre n’è contento,</l>
<l>la mamma ’nc’è ’ntricata,</l>
<l>ca sa quanto me trovo</l>
<l>sotto a lo capezzale.</l>
</sp>
<sp><speaker><hi rend="sc">PIZ.</hi></speaker>
<l>E chesto t’arroina,</l>
<l>ca lo sa Zeza ancora,</l>
<l>e perzò non ne vole de la quaglia,</l>
<l>e comme tu t’accuoste, sporchia e squaglia.</l>
</sp>
<sp><speaker><hi rend="sc">AM.</hi></speaker>
<l>No pe chesso m’agghiaio e perdo d’anemo:</l>
<l>«femmena agraziata</l>
<l>vole essere pregata»;</l>
<l>la bella zitelluccia</l>
<l>se face spisso arreto, azzò che pozza</l>
<l>’mestire co chiù forza quanno tozza.</l>
</sp>
<sp><speaker><hi rend="sc">MIL.</hi></speaker>
<l>Hai pigliato Vaiano!</l>
</sp>
<sp><speaker><hi rend="sc">AM.</hi></speaker>
<l>Saccio ca me la dace</l>
<l>lo patre, che sa buono s’aggio zuco.</l>
</sp>
<sp><speaker><hi rend="sc">PIZ.</hi></speaker>
<l>Quanto esce da ’na pommece.</l>
</sp>
<sp><speaker><hi rend="sc">AM.</hi></speaker>
<l>E sape s’aggio sempre</l>
<l>chiena e zeppa la vorza.</l>
</sp>
<sp><speaker><hi rend="sc">MIL.</hi></speaker>
<l>D’arenella.</l>
</sp>
<sp><speaker><hi rend="sc">AM.</hi></speaker>
<l>Aggio ’no buono stabele.</l>
</sp>
<sp><speaker><hi rend="sc">PIZ.</hi></speaker>
<l>Chiù priesto vorria mobele.</l>
</sp>
<sp><speaker><hi rend="sc">AM.</hi></speaker>
<l>’Na casa de signore.</l>
</sp>
<sp><speaker><hi rend="sc">PIZ.</hi></speaker>
<l>Senza stiglie.</l>
</sp>
<sp><speaker><hi rend="sc">AM.</hi></speaker>
<l>’Na vigna.</l>
</sp>
<sp><speaker><hi rend="sc">PIZ.</hi></speaker>
<l>Senza pale.</l>
</sp>
<sp><speaker><hi rend="sc">AM.</hi></speaker>
<l>Songo ommo de portata.</l>
</sp>
<sp><speaker><hi rend="sc">PIZ.</hi></speaker>
<l>Ed è de piso.</l>
</sp>
<sp><speaker><hi rend="sc">AM.</hi></speaker>
<l>Saccio leggere buono.</l>
</sp>
<sp><speaker><hi rend="sc">PIZ.</hi></speaker>
<l>E senza graffio.</l>
</sp>
<sp><speaker><hi rend="sc">AM.</hi></speaker>
<l>E scrivo assai chiù meglio.</l>
</sp>
<sp><speaker><hi rend="sc">MIL.</hi></speaker>
<l>Senza rega.</l>
</sp>
<sp><speaker><hi rend="sc">AM.</hi></speaker>
<l>Vui me date la quatra?</l>
<l>Non serve a coffiare,</l>
<l>ca pe tutte ’nce n’èie.</l>
</sp>
<sp><speaker><hi rend="sc">PIZ.</hi></speaker>
<l>Chi non ridesse, Ambruoso,</l>
<l>chi non ridesse sempre a schiattariello,</l>
<l>vederete a ’ss’etate</l>
<l>perzo lo cellevriello?</l>
<l>Non vide, o poveromo,</l>
<l>ch’è tiempo d’allestire</l>
<l>le vertole da fare lo viaggio</l>
<l>che tutte avimmo a fare</l>
<l>pe scappare d’affanne,</l>
<l>oi tu, crai chisto, e io da cà a cient’anne?</l>
</sp>
<sp><speaker><hi rend="sc">AM.</hi></speaker>
<l>Non mirare a ’sta varva:</l>
<l>«sotto monte di neve</l>
<l>spisso cova lo fuoco»;</l>
<l>«la casa se iancheia sempre lo maggio,</l>
<l>meglio tiempo dell’anno».</l>
<l>Che me ’mporta ’sto poco</l>
<l>de farina a la faccia,</l>
<l>puro che ’nce sia pasta da ’nfornare?</l>
<l>Che me ’mporta ’sto poco</l>
<l>de cennere a la varva sparpogliata,</l>
<l>se dintro ’nc’è la vrasa commogliata?</l>
</sp>
<sp><speaker><hi rend="sc">MIL.</hi></speaker>
<l>Lo vino quanno fa li shiure ianche</l>
<l>dice <hi rend="italic">governamette</hi>.</l>
</sp>
<sp><speaker><hi rend="sc">AM.</hi></speaker>
<l>Lo pane ianco è pasto de signure.</l>
</sp>
<sp><speaker><hi rend="sc">PIZ.</hi></speaker>
<l>Le porte de ’mpestate</l>
<l>se segnano de ianco.</l>
</sp>
<sp><speaker><hi rend="sc">AM.</hi></speaker>
<l>Co le pretelle ianche</l>
<l>se scriveno li iuorne chiù felice.</l>
</sp>
<sp><speaker><hi rend="sc">MIL.</hi></speaker>
<l>E li pazze de ianco so’ vestute.</l>
</sp>
<sp><speaker><hi rend="sc">AM.</hi></speaker>
<l>Sopra ’sta lana ianca</l>
<l>dormerà Zeza mia chiù reposata.</l>
</sp>
<sp><speaker><hi rend="sc">PIZ.</hi></speaker>
<l>Sopra ’sta neve ianca</l>
<l>la scura staria teseca e aggrancata.</l>
</sp>
<sp><speaker><hi rend="sc">AM.</hi></speaker>
<l>Ca n’è quanto te cride,</l>
<l>non so’ come te pienze:</l>
<l>te dive ’magenare</l>
<l>ca so’ quacche guallecchia,</l>
<l>pallacco sciallacquato;</l>
<l>non sai ca sto gagliardo</l>
<l>come a lione, ardito comm’a gallo,</l>
<l>buono a correre a pede ed a cavallo?</l>
</sp>
<sp><speaker><hi rend="sc">MIL.</hi></speaker>
<l>«Vantate sacco mio si non te scoso».</l>
</sp>
<sp><speaker><hi rend="sc">AM.</hi></speaker>
<l>Decite: e che me manca?</l>
</sp>
<sp><speaker><hi rend="sc">PIZ.</hi></speaker>
<l>Te manca tiempo e forza!</l>
<l>Và mirate a lo schiecco,</l>
<l>«ca chello che te dice lo specchiale,</l>
<l>non te lo dice soreta carnale».</l>
<l>Vide quanto mutato si’ da chillo</l>
<l>che iere l’anno arreto;</l>
<l>e perzò, «capitanio muta sinno,</l>
<l>mutato è camerlingo!».</l>
<l>Le spalle hai fatte a lammia,</l>
<l>la capo che te reteca,</l>
<l>l’uecchie scure, scazzate e de cefescola,</l>
<l>lo naso che te cola a pescericolo,</l>
<l>la vocca de ’na cernia,</l>
<l>la varva che te vrelleca,</l>
<l>e le masche ’ncrespate comm’a mafaro.</l>
<l>Perzò non te sta bene</l>
<l>a ire spantecato, a ire ammisso</l>
<l>pe ’ssa bella pollanca.</l>
<l>Sai ca l’amore è frutto a le guagnastre,</l>
<l>a li viecchie è pazzia;</l>
<l>e a le belle figliole</l>
<l>la vecchiezza è schifosa,</l>
<l>né fanno bona lega</l>
<l>(a direte lo vero)
lazze d’ammore e cegne de vrachiero.</l>
</sp>
<sp><speaker><hi rend="sc">AM.</hi></speaker>
<l>Mo aggio chino lo fuso!</l>
</sp>
<sp><speaker><hi rend="sc">MIL.</hi></speaker>
<l>Brutta cosa è a vedere</l>
<l>sordato viecchio e viecchio ’namorato;</l>
<l>brutta cosa è mirare</l>
<l>’na cevetta seduta</l>
<l>’ncoppa ’na sepetura;</l>
<l>«E brutta cosa (disse</l>
<l>chill’ommo vertoluso)
shiamma a lo pietto e neve a lo caruso».</l>
</sp>
<sp><speaker><hi rend="sc">AM.</hi></speaker>
<l>Brutta cosa è a vedere ’n crosione</l>
<l>chi ha poca varva e manco descrezzione.</l>
</sp>
<sp><speaker><hi rend="sc">PIZ.</hi></speaker>
<l>Sempre la verità mamma è de l’odio.</l>
</sp>
<sp><speaker><hi rend="sc">AM.</hi></speaker>
<l>Sempre chi n’ha che fare</l>
<l>te pettena li cane.</l>
</sp>
<sp><speaker><hi rend="sc">MIL.</hi></speaker>
<l>Sempre è male a toccare</l>
<l>la parte dove dole.</l>
</sp>
<sp><speaker><hi rend="sc">AM.</hi></speaker>
<l>Chi v’addemanna de ’sse cinco rana?</l>
<l>Chi ve chiamma a ’ste nozze?</l>
<l>A che ve serve mo ’sto frusciamiento?</l>
<l>Vui volite ’mezzare</l>
<l>lo patre a fare figlie,</l>
<l>e parlate a lo viento:</l>
<l>’sto trascurzo non resce,</l>
<l>ca da ’n’aurecchia trase e da ’n’auta esce.</l>
</sp>
<sp><speaker><hi rend="sc">PIZ.</hi></speaker>
<l>Me sa peo de l’allucco</l>
<l>che t’è fatto, ca ogne uno</l>
<l>te fa le tecolelle da dereto.</l>
</sp>
<sp><speaker><hi rend="sc">AM.</hi></speaker>
<l>Ogn’uno pò schiattare,</l>
<l>ca non aggio abbesuogno de toture;</l>
<l>io voglio bene e spanteco</l>
<l>pe ’sta penta palomma:</l>
<l>che pe chesso? aggio fuorze</l>
<l>da farence colleggio?</l>
<l>da chiamare l’aliette a parlamiento,</l>
<l>da ’ntimare quaccuno pe ’sse banche?</l>
<l>Chi no le piace, schiatta pe li shianche!</l>
</sp>
<sp><speaker><hi rend="sc">MIL.</hi></speaker>
<l>Non vide, Ambruoso mio,</l>
<l>ca tu si’ delleggiato,</l>
<l>ca tu si’ coffiato?</l>
<l>Non vide ca la sgarre,</l>
<l>ca vuoi spallate mai tirano carre?</l>
<l>Tu pagarai la pena</l>
<l>si vinne robba a ’na statela scarza,</l>
<l>ca a ’sta cettà se ne farà la farza.</l>
</sp>
<sp><speaker><hi rend="sc">AM.</hi></speaker>
<l>Vui me facite ridere</l>
<l>si be’ non aggio voglia.</l>
</sp>
<sp><speaker><hi rend="sc">PIZ.</hi></speaker>
<l>Ride quanto te piace,</l>
<l>ca si non parlo, schiatto:</l>
<l>st’amore de pedina te dà matto.</l>
</sp>
<sp><speaker><hi rend="sc">AM.</hi></speaker>
<l>E pazzo chi se vole</l>
<l>pigliare lo pensiero de lo Russo.</l>
</sp>
<sp><speaker><hi rend="sc">MIL.</hi></speaker>
<l>Tu te n’adonerai,</l>
<l>da cà a Bellovedere non c’è tanto.</l>
</sp>
<sp><speaker><hi rend="sc">AM.</hi></speaker>
<l>O bella cosa, e puro</l>
<l>accossì me la tiene!</l>
</sp>
<sp><speaker><hi rend="sc">PIZ.</hi></speaker>
<l>Frate, non te despiaccia</l>
<l>che te sia ditto de lo pane pane</l>
<l>e de lo vino vino,</l>
<l>ca te so’ buono amico,</l>
<l>né t’alliscio e losingo,</l>
<l>né vao co lavafacce,</l>
<l>né faccio come fanno li qualisse,</l>
<l>che te fanno carizze</l>
<l>da ’nanze, e po te frusciano dereto.</l>
</sp>
<sp><speaker><hi rend="sc">AM.</hi></speaker>
<l>Io ve rengrazio de ’sta bona voglia,</l>
<l>ma non serve a ’ntronareme le chiocche:</l>
<l>«Core deliberato</l>
<l>tu sai non vo’ conziglio».</l>
</sp>
<sp><speaker><hi rend="sc">MIL.</hi></speaker>
<l>Quanto me spiace, Ambruoso,</l>
<l>ca te veo iuto a mitto!</l>
</sp>
<sp><speaker><hi rend="sc">AM.</hi></speaker>
<l>Vedimmo quanno scompe ’sto taluorno!</l>
</sp>
<sp><speaker><hi rend="sc">PIZ.</hi></speaker>
<l>Siente ’sto mutto antico:</l>
<l>l’ommo quanno è fegliulo se le dice:</l>
<l rend="italic">Oh comm’è bello, Dio lo benedica!</l>
<l>Po’ quanno è gioveniello:</l>
<l rend="italic">Oh comm’è bello, Dio lo faccia granne!</l>
<l>Quanno è de meza etate:</l>
<l rend="italic">Oh comm’è bello, Dio me lo mantenga!</l>
<l>Ma comme po’ è ’nvecchiato</l>
<l>ed ha la morte a canto:</l>
<l rend="italic">Oh comm’è bello, Dio lo faccia santo!</l>
</sp>
<sp><speaker><hi rend="sc">MIL.</hi></speaker>
<l>Siente ’st’autra canzona:</l>
<l>s’è da li quinnece anne fi’ a li vinte,</l>
<l rend="italic">Oh bell’auciello pinto!</l>
<l>Da li vinte a li trenta,</l>
<l rend="italic">Comm’è forte e valente!</l>
<l>Da trenta a li quaranta,</l>
<l rend="italic">valente, ma non tanto!</l>
<l>Da quaranta a cinquanta,</l>
<l rend="italic">levamillo da canto!</l>
</sp>
<sp><speaker><hi rend="sc">AM.</hi></speaker>
<l>Sentite ’st’autra museca;</l>
<l>ca sa meglio lo pazzo</l>
<l>li fatticielle de la casa soia,</l>
<l>che lo savio non sa li fatte d’autro.</l>
</sp>
<sp><speaker><hi rend="sc">PIZ.</hi></speaker>
<l>Che spiere mai?</l>
</sp>
<sp><speaker><hi rend="sc">AM.</hi></speaker>
<l>Che Zeza</l>
<l>me dia lo cagno e scagno</l>
<l>de quanto l’aggio fatto.</l>
</sp>
<sp><speaker><hi rend="sc">MIL.</hi></speaker>
<l>Che l’hai fatto?</l>
</sp>
<sp><speaker><hi rend="sc">AM.</hi></speaker>
<l>Ha gran tiempo</l>
<l>che me l’aggio cresciuta a cerasella,</l>
<l>e ’nce aggio sfranto buono li carrine</l>
<l>a castagne spistate e a lupine.</l>
<l>Non c’è gusto né spasso ch’io non aggia</l>
<l>cercato de le dare:</l>
<l>li Mattacine e farze,</l>
<l>Masto Ruggiero, co Lucia canazza,</l>
<l>che n’è iuta a greciglio chella chiazza.</l>
</sp>
<sp><speaker><hi rend="sc">PIZ.</hi></speaker>
<l>Và, ch’autro che canzune vo’ la zita!</l>
</sp>
<sp><speaker><hi rend="sc">AM.</hi></speaker>
<l>Non è mai perdonanza</l>
<l>ch’io non ce la carreia,</l>
<l>me s’appoia a la spalla,</l>
<l>le porto li chianielle,</l>
<l>l’accatto lo perduono</l>
<l>de tante cose belle,</l>
<l>zitole, zerre–zerre e casciolelle.</l>
</sp>
<sp><speaker><hi rend="sc">MIL.</hi></speaker>
<l>Vavo mio, ’nce vole autro che mesale</l>
<l>ianco a tavola!</l>
</sp>
<sp><speaker><hi rend="sc">AM.</hi></speaker>
<l>Io spero</l>
<l>d’arrivare a ’sto puorto.</l>
</sp>
<sp><speaker><hi rend="sc">PIZ.</hi></speaker>
<l>Mai, senza rimme o vela.</l>
</sp>
<sp><speaker><hi rend="sc">AM.</hi></speaker>
<l>Me vorrà, si n’è sgrata,</l>
<l>pocca le porto l’acqua co l’aurecchie.</l>
</sp>
<sp><speaker><hi rend="sc">MIL.</hi></speaker>
<l>No la vo’ tanto ad auto.</l>
</sp>
<sp><speaker><hi rend="sc">AM.</hi></speaker>
<l>«Lo tiempo fa gran cose».</l>
<l>Chi sa, fruscia, martella,</l>
<l>tozzola, chiamma, grida,</l>
<l>presiente, misse, laude,</l>
<l>lettere, prieghi e chiante</l>
<l>spertosano ’no core de diamante.</l>
</sp>
<sp><speaker><hi rend="sc">PIZ.</hi></speaker>
<l>Tu pise l’acqua dinto a lo mortale,</l>
<l>tu te ne tornarai</l>
<l>co ’na vranca de mosche,</l>
<l>’na mano ’nante e ’n’auta da dereto,</l>
<l>co ’no parmo de naso;</l>
<l>«và bene mio, ca marzo te n’ha raso!»</l>
</sp>
<sp><speaker><hi rend="sc">AM.</hi></speaker>
<l>Tu restarai chiaruto,</l>
<l>e co tanto de faccia,</l>
<l>quanno la vedarai dinto a ’ste braccia.</l>
</sp>
<sp><speaker><hi rend="sc">MIL.</hi></speaker>
<l>Mo l’hai pescata comm’a perchiolella,</l>
<l>sì quanto curre e ’mpizze,</l>
<l><hi rend="italic">Te a ta</hi>, ’nnevenata: a cà n’hai scesa,</l>
<l>và ca l’hai, và ca fuorze, và c’hai tiempo,</l>
<l>và c’hai pigliato Chiunzo,</l>
<l>hai pigliato Vaiano!</l>
<l>Tu ’nce pierde la rasa, haila trovata,</l>
<l>fuorze chi sa, ca se ’ncrapiccia e torna;</l>
<l>non c’è esca, né taglio;</l>
<l>di grance, bene mio, cà non ne mance;</l>
<l>pìgliate lo palicco,</l>
<l>spìzzolate li diente,</l>
<l>ca puoi monnare nespole,</l>
<l>e non ne fai spagliocca,</l>
<l>ca chessa non te vole,</l>
<l>ch’è mercantessa arciva,</l>
<l>né vo’ la robba granceta e stantiva.</l>
</sp>
<sp><speaker><hi rend="sc">AM.</hi></speaker>
<l>Grancete site vui,</l>
<l>ca so’ sano e robusto,</l>
<l>e scrofoneio da lupo,</l>
<l>e paido chiù de sturzo,</l>
<l>sto chiatto comm’a ballana,</l>
<l>grasso comm’a ’no turco,</l>
<l>sto verde comm’a ’n’aglio,</l>
<l>e lieggio comm’a grillo scenno e saglio.</l>
</sp>
<sp><speaker><hi rend="sc">PIZ.</hi></speaker>
<l>Siente, a lo scotolare de li sacche</l>
<l>se vederà si è porvere o farina.</l>
</sp>
<sp><speaker><hi rend="sc">AM.</hi></speaker>
<l>Poco pensiero avite,</l>
<l>e volite ’nvecchiare ’nanze tiempo!</l>
</sp>
<sp><speaker><hi rend="sc">MIL.</hi></speaker>
<l>Cierto ve restarai</l>
<l>co la maneca ’n mano.</l>
</sp>
<sp><speaker><hi rend="sc">AM.</hi></speaker>
<l>’Nguaggiammo doi patacche,</l>
<l>ca te venco ’sto chiaieto?</l>
</sp>
<sp><speaker><hi rend="sc">PIZ.</hi></speaker>
<l>Cride ca restarai lite pennente.</l>
</sp>
<sp><speaker><hi rend="sc">AM.</hi></speaker>
<l>Me crederia schiattare</l>
<l>si non pigliasse priesto ’sto castiello.</l>
</sp>
<sp><speaker><hi rend="sc">MIL.</hi></speaker>
<l>Ma te manca lo niervo de la guerra.</l>
</sp>
<sp><speaker><hi rend="sc">AM.</hi></speaker>
<l>So’ sicuro d’averene vittoria.</l>
</sp>
<sp><speaker><hi rend="sc">PIZ.</hi></speaker>
<l>«Vittoria senza sango,</l>
<l>’nore de capetanio».</l>
</sp>
<sp><speaker><hi rend="sc">AM.</hi></speaker>
<l>Mo sona, vi’, mo canta:</l>
<l rend="italic">dimme, da dove viene? So’ cepolle!</l>
</sp>
<sp><speaker><hi rend="sc">MIL.</hi></speaker>
<l>Ma dato e non concesso</l>
<l>che ’sta bella guagnastra</l>
<l>se voglia strafocare,</l>
<l>e perdere la bella gioventute</l>
<l>co ’no chianta–malanne,</l>
<l>co ’no viecchio picuso,</l>
<l>co ’no brutto vavuso,</l>
<l>dimme, che pesce piglie?</l>
<l>che pensiero è lo tuio?</l>
<l>Comme staranno ’nsieme,</l>
<l>che priesto no sparenta,</l>
<l>na polletra a ’na stalla e ’na iommenta?</l>
</sp>
<sp><speaker><hi rend="sc">AM.</hi></speaker>
<l>Me riesce pe le mano;</l>
<l>secoteia, c’a lo tuorno</l>
<l>se faceno le strommola.</l>
</sp>
<sp><speaker><hi rend="sc">PIZ.</hi></speaker>
<l>Dove ’sta poverella</l>
<l>se pagaria le polise,</l>
<l>s’a ’sto banco falluto</l>
<l>sempre pe mala sciorte</l>
<l>truove festa de corte?</l>
</sp>
<sp><speaker><hi rend="sc">AM.</hi></speaker>
<l>Chesta è ’n’autra canzone,</l>
<l>de gallo e de capone.</l>
</sp>
<sp><speaker><hi rend="sc">MIL.</hi></speaker>
<l>E dove, la scur’essa,</l>
<l>se spederia la causa,</l>
<l>mentre a ’sto tribunale</l>
<l>maie se levano ferie, e si spedisce</l>
<l>quarche decreto, <foreign lang="lat">liberatur parte</foreign></l>
<l>de capitale, o terze sequestrate,</l>
<l>lo tiempo allega ch’è de nulletate?</l>
</sp>
<sp><speaker><hi rend="sc">AM.</hi></speaker>
<l>Chisso è concierto, e puro</l>
<l>tridece co lo gallo.</l>
</sp>
<sp><speaker><hi rend="sc">PIZ.</hi></speaker>
<l>Io creo ca ’sto vasciello, quanno stace</l>
<l>’m pericolo da viento commattuto,</l>
<l>spara ’na pommardata e chiamma aiuto.</l>
</sp>
<sp><speaker><hi rend="sc">AM.</hi></speaker>
<l>Secota, cannarone!</l>
</sp>
<sp><speaker><hi rend="sc">MIL.</hi></speaker>
<l>Io creo ca ’sto vasciello, quanno piglia</l>
<l>funno dov’è portato</l>
<l>’n curzo da li sospire,</l>
<l>saluta la fortezza co li tire.</l>
</sp>
<sp><speaker><hi rend="sc">AM.</hi></speaker>
<l>Priesto, datele a bevere,</l>
<l>c’ha fatto ’na gran prova!</l>
</sp>
<sp><speaker><hi rend="sc">PIZ.</hi></speaker>
<l>Io creo ca ’sto mercante</l>
<l>pigliarà caratarie a ’sta gabella.</l>
</sp>
<sp><speaker><hi rend="sc">AM.</hi></speaker>
<l>Pigliaraggio la funa che ve ’mpenna!</l>
</sp>
<sp><speaker><hi rend="sc">MIL.</hi></speaker>
<l>Creo ca ’sto molinaro</l>
<l>chiammarà quarche aiuto, tanto è fiacco,</l>
<l>pe carrecare a l’aseno lo sacco.</l>
</sp>
<sp><speaker><hi rend="sc">AM.</hi></speaker>
<l>Chiammaraggio la gotta che ve schiatta!</l>
</sp>
<sp><speaker><hi rend="sc">PIZ.</hi></speaker>
<l>Quanno Ambruoso iarà pe conzomare</l>
<l>lo matremonio, tanno</l>
<l>conzuma le lenzole,</l>
<l>che n’ha tiempo de ire a la seggetta:</l>
<l>nigro lo matarazzo che l’aspetta!</l>
</sp>
<sp><speaker><hi rend="sc">AM.</hi></speaker>
<l>Che te scenna ’ssa lengua!</l>
</sp>
<sp><speaker><hi rend="sc">MIL.</hi></speaker>
<l>Che vorrà conzomare,</l>
<l>s’è redutto a ’n’etate</l>
<l>c’ha besuogno de torte e consomate?</l>
</sp>
<sp><speaker><hi rend="sc">AM.</hi></speaker>
<l>Datele tutte a lo male vestuto!</l>
</sp>
<sp><speaker><hi rend="sc">PIZ.</hi></speaker>
<l>Creo ca ’sto cacciatore,</l>
<l>mentre vorrà tirare</l>
<l>a ’sto marvizzo che le volle ’n canna,</l>
<l>pigliarà de focone e non de canna.</l>
</sp>
<sp><speaker><hi rend="sc">AM.</hi></speaker>
<l>Bravo, dapo’ lo cuotto acqua volluta!</l>
<l>e dapo’ pasto cicere,</l>
<l>e apriesso fave ’ngongole.</l>
</sp>
<sp><speaker><hi rend="sc">MIL.</hi></speaker>
<l>Creo ca ’sta bella votte</l>
<l>de musto, non potenno</l>
<l>’scire pe la cannella,</l>
<l>sbottarà pe lo mafaro.</l>
</sp>
<sp><speaker><hi rend="sc">AM.</hi></speaker>
<l>A lo lupo! a lo lupo!</l>
<l>M’avite ashiato sulo?</l>
<l>Pognite, mozzecate,</l>
<l>io mo ne la scervecchio, e vui crepate.</l>
</sp>
<sp><speaker><hi rend="sc">PIZ.</hi></speaker>
<l>Schiattarai tu, sentennote a le spalle</l>
<l>’sto piso da crepare!</l>
<l>Oh meglio che te isse a strafocare!</l>
<l>Vedarai quale viento</l>
<l>te portarà chiù danno e despiacere,</l>
<l>scirocco o la mogliere!</l>
</sp>
<sp><speaker><hi rend="sc">AM.</hi></speaker>
<l>No la volite ’ntennere</l>
<l>ca ’ste parole so’ iettate a maro?</l>
</sp>
<sp><speaker><hi rend="sc">PIZ.</hi></speaker>
<l>Vide ca la vaiassa,</l>
<l>comme a lo focolaro n’ashia fuoco,</l>
<l>va co la locernella a ’n’autro luoco.</l>
</sp>
<sp><speaker><hi rend="sc">MIL.</hi></speaker>
<l>Vide comme la nave</l>
<l>ha fracete le ’nsarte,</l>
<l>sferra a pigliare puorto a ’n’autra parte.</l>
</sp>
<sp><speaker><hi rend="sc">AM.</hi></speaker>
<l>Sarà pensiero mio</l>
<l>fareme respettare,</l>
<l>c’aggio stommaco, e tozzo co le prete.</l>
</sp>
<sp><speaker><hi rend="sc">PIZ.</hi></speaker>
<l>Lo creo, non ne iorare.</l>
</sp>
<sp><speaker><hi rend="sc">AM.</hi></speaker>
<l>N’aggio niente paura,</l>
<l>perché la teneraggio assai contenta.</l>
</sp>
<sp><speaker><hi rend="sc">MIL.</hi></speaker>
<l>Assai chiù de ’na scrofa</l>
<l>quanno porta lo taccaro.</l>
</sp>
<sp><speaker><hi rend="sc">AM.</hi></speaker>
<l>Averà sempre gusto.</l>
</sp>
<sp><speaker><hi rend="sc">PIZ.</hi></speaker>
<l>Comme la zita che male ’nce venne.</l>
</sp>
<sp><speaker><hi rend="sc">AM.</hi></speaker>
<l>E starà sempre allegra.</l>
</sp>
<sp><speaker><hi rend="sc">MIL.</hi></speaker>
<l>Comm’a chelleta</l>
<l>male servuta.</l>
</sp>
<sp><speaker><hi rend="sc">AM.</hi></speaker>
<l>Oh quante</l>
<l>guognole e cassesie le voglio fare!</l>
<l>Che vase a pezzechillo!</l>
</sp>
<sp><speaker><hi rend="sc">PIZ.</hi></speaker>
<l>E loco non plus ultra.</l>
</sp>
<sp><speaker><hi rend="sc">AM.</hi></speaker>
<l>Che vierze e che carizze!</l>
</sp>
<sp><speaker><hi rend="sc">MIL.</hi></speaker>
<l>Carizze de ’no viecchio:</l>
<l>si te vasa vaveia,</l>
<l>si t’accosta te ’nfetta,</l>
<l>si te tocca rascagna,</l>
<l>si tu attuppe fa zara,</l>
<l>rasca, sternuta, alizza, tosse e spara.</l>
</sp>
<sp><speaker><hi rend="sc">AM.</hi></speaker>
<l>No scimmo, o Millo, da lo semenato,</l>
<l>perché a l’utemo sbotto.</l>
</sp>
<sp><speaker><hi rend="sc">PIZ.</hi></speaker>
<l>Non te dispiaccia, frate,</l>
<l>ca chi te vole male te fa ridere,</l>
<l>e chi te vole bene te fa chiagnere.</l>
</sp>
<sp><speaker><hi rend="sc">AM.</hi></speaker>
<l>Non serve ’sto rommore,</l>
<l>ca m’avite pigliato a ruinare:</l>
<l>penzate fare mo d’ogn’erva fascio;</l>
<l>che belle aucielle da borlare a ’n’ascio!</l>
</sp>
<sp><speaker><hi rend="sc">MIL.</hi></speaker>
<l>Pizo, non chiù parole:</l>
<l>se dice: «Lega l’aseno</l>
<l>dove vo’ lo patrone»:</l>
</sp>
<sp><speaker><hi rend="sc">AM.</hi></speaker>
<l>Vedite, pe ve fare chiù crepare,</l>
<l>mo pede catapede</l>
<l>me consegno a lo patre,</l>
<l>isso scrive ed io firmo,</l>
<l>e a sfastio de le garge</l>
<l>de chella cacciacore</l>
<l>la doto bona e me la schiaffo ’n granfe,</l>
<l>e vederite ’nante crai matino</l>
<l>s’è cucco o viento, e s’è Ianne o Martino.</l>
</sp>
<sp><speaker><hi rend="sc">PIZ.</hi></speaker>
<l>Và ca subito pische! oh bello ridere</l>
<l>vuoi vedere a lo friere!</l>
</sp>
<sp><speaker><hi rend="sc">AM.</hi></speaker>
<l>Io l’averaggio, e tu farai la vozza.</l>
</sp>
<sp><speaker><hi rend="sc">MIL.</hi></speaker>
<l>Datte ’na vota, e levate!</l>
</sp>
<sp><speaker><hi rend="sc">AM.</hi></speaker>
<l>Datte vota, e strafocate!</l>
</sp>
<sp><speaker><hi rend="sc">PIZ.</hi></speaker>
<l>Ente chi vo’ mogliere,</l>
<l>scuro cuorpo, guallecchia,</l>
<l>papara ’nguallarata,</l>
<l>mochione, gnamme–gnamme,</l>
<l>ca tremma e fa palillo co le gamme!</l>
</sp>
<sp><speaker><hi rend="sc">AM.</hi></speaker>
<l>Ente brutta marmaglia!</l>
</sp>
<sp><speaker><hi rend="sc">MIL.</hi></speaker>
<l>Viecchio ’ngarzapelluto</l>
<l>pe ’na figliola ch’esce mo a lo munno!</l>
</sp>
<sp><speaker><hi rend="sc">AM.</hi></speaker>
<l>A gatto viecchio, sorce tenneriello.</l>
</sp>
<sp><speaker><hi rend="sc">PIZ.</hi></speaker>
<l>Bello viecchio fraschetta!</l>
</sp>
<sp><speaker><hi rend="sc">AM.</hi></speaker>
<l>Prega Dio c’a ’sto tiempo tu ’nce arrive.</l>
</sp>
<sp><speaker><hi rend="sc">PIZ.</hi></speaker>
<l>Ma no co ’sta pazzia.</l>
</sp>
<sp><speaker><hi rend="sc">AM.</hi></speaker>
<l>«A pazze e peccerille Dio l’aiuta».</l>
</sp>
<sp><speaker><hi rend="sc">MIL.</hi></speaker>
<l>Và ca starai ben frisco!</l>
<l>a tante ’nfermetate,</l>
<l>catarre, fremme, rasche,</l>
<l>vuommeche, cacarelle,</l>
<l>e pedagre, e ponture, e arenelle,</l>
<l>mancava ’st’autro male</l>
<l>de ’na mogliere a fare ’no spitale!</l>
</sp>
<sp><speaker><hi rend="sc">AM.</hi></speaker>
<l>Mo gridate a le ciaole,</l>
<l>zaccare, merdosielle presentuse,</l>
<l>che sia dato ’no maglio a ’sti caruse!</l>
</sp>
<sp><speaker><hi rend="sc">PIZ.</hi></speaker>
<l>Iammo, si n’hai da fare,</l>
<l>iammole retomano guatto guatto,</l>
<l>e pigliammoce gusto,</l>
<l>vedimmo ’sta commedia,</l>
<l>ca puro ’nce ’mezzammo quacche cosa,</l>
<l>ad avere chiù sinno,</l>
<l>quanno, chiammato l’ommo</l>
<l>da lo tiempo a ciammiello,</l>
<l>vascia la capo ed auza lo scartiello.</l>
</sp>
</div1>
<div1>
<head>EGROCA OTTAVA<lb/>
URANIA overo LO SFUORGIO</head>
<stage>
Nardiello e Micco Antuono
</stage>
<sp><speaker><hi rend="sc">NA.</hi></speaker>
<l>Hai visto, Micco Antuono,</l>
<l>comme s’è fatto sforgiuso e galante</l>
<l>stammatina Renzullo,</l>
<l>a l’uecchie de ’no conte?</l>
</sp>
<sp><speaker><hi rend="sc">MIC.</hi></speaker>
<l>Sia co la sanetate, a tiempo meglio,</l>
<l>che se ne vea contento,</l>
<l>che se ne struda chiste e po’ ciento autre!</l>
<l>Senza ’midia, Nardiello,</l>
<l>non se scorde lo cielo de nui autre.</l>
</sp>
<sp><speaker><hi rend="sc">NA.</hi></speaker>
<l>Si tu l’avisse visto, pare ’n’autro:</l>
<l>dice buono lo mutto,</l>
<l>«Vieste ceppone ca pare barone».</l>
<l>Iersera te parea ’no spogliampise,</l>
<l>no l’averia cacciato</l>
<l>da ’no campe de fave,</l>
<l>e mo è de ’n’autra cera;</l>
<l>quanto cagnato affé da chello ch’era!</l>
</sp>
<sp><speaker><hi rend="sc">MIC.</hi></speaker>
<l>Fu cierto ’no vozzacchio</l>
<l>chi disse la settenzia</l>
<l>ch’abito non fa monaco,</l>
<l>pocca a lo iuorno d’oie</l>
<l>’no vestito t’onora:</l>
<l>«Accossì comme vai tu si’ tenuto»,</l>
<l>ca a ’sto siecolo tristo</l>
<l>se ’norano li panne,</l>
<l>e non se dice chiù «da dove viene»,</l>
<l>si non comme tu vai.</l>
</sp>
<sp><speaker><hi rend="sc">NA.</hi></speaker>
<l>Dì ca chesso n’è vero,</l>
<l>tu parle da Sansone!</l>
<l>Ca si tu vai stracciato</l>
<l>non c’è chi t’occhia mente,</l>
<l>non c’è cane che t’ofema,</l>
<l>si’ tenuto a la cammara de miezo;</l>
<l>sulo oggedi è stimato</l>
<l>chi se stira la cauza e va ’ngriccato.</l>
<l>Perzò si avisse visto</l>
<l>Renzullo stammatina,</l>
<l>cierto restave ammisso,</l>
<l>ca lloco te vedive</l>
<l>le cacciate de coppola,</l>
<l>le ’ncrenate, le belle leverenzie,</l>
<l>le facce allegre e mille compremiente:</l>
<l>«Schiavo, signò Renzullo, me rallegro»,</l>
<l>«Siò Rienzo, servetore, a ccà a ciento anne»,</l>
<l>«Vaso la mano», «A Dio, covernamette»,</l>
<l>«So’ vuostro, commannateme a bacchetta»,</l>
<l>«Cosa che pozzo, siervete</l>
<l>de me comm’a ’no schiavo»,</l>
<l>«Tieneme mente, frate,</l>
<l>non fa’ la vista grossa,</l>
<l>ca si tu hai denare io aggio sacche».</l>
<l>Cossì mille guarzune</l>
<l>faceano lo greciglio.</l>
<l>«Viammotello rutto,</l>
<l>viammote ’nzorato, a la bon’ora»,</l>
<l>«Fermate, Rienzo, lassame vedere,</l>
<l>e comme stai galante,</l>
<l>e comme stai polito,</l>
<l>pare ’no signoriello!</l>
<l>ecco ’na fico sotto a lo mantiello».</l>
</sp>
<sp><speaker><hi rend="sc">MIC.</hi></speaker>
<l>E isso che deceva?</l>
</sp>
<sp><speaker><hi rend="sc">NA.</hi></speaker>
<l>Ieva proprio ’ntonato, comme iesse</l>
<l>pe coppa l’ova, e tutto se schiudeva</l>
<l>da la capo a lo pede,</l>
<l>né manco averia dato</l>
<l>titolo a Re de Franza</l>
<l>de fratiello carnale,</l>
<l>ca la pretenne ’n casecavallucce,</l>
<l>e te fa de lo sbozzo e la sfelizza.</l>
</sp>
<sp><speaker><hi rend="sc">MIC.</hi></speaker>
<l>Culo che n’è ’mezzato a porta’ vrache,</l>
<l>cierto gran meraviglia se ne face.</l>
<l>Ma dì, che s’ha ’ncegnato?</l>
</sp>
<sp><speaker><hi rend="sc">NA.</hi></speaker>
<l>Da la capo a lo pede</l>
<l>bello ’n forma probante, linto e pinto,</l>
<l>s’è tutto ’nciricciato.</l>
<l>’No cappiello shiammante,</l>
<l>co lo pennacchio e lo passacavallo,</l>
<l>’n’albernuzzo de trinca,</l>
<l>non saccio s’è teletta o cataluffa,</l>
<l>’no saio faudiante</l>
<l>de rascia, co le fente e co le vezze</l>
<l>de tarantola gialla,</l>
<l>’no ieppone de garbo,</l>
<l>de tela de la Cava,</l>
<l>trenciato, co la nforra</l>
<l>de taffettà ranciato,</l>
<l>’no cosciale de sfuorgio,</l>
<l>dov’è ’na chella che te shionga ’n facce,</l>
<l>’na cauza de seviglia</l>
<l>ch’è de stracce de seta,</l>
<l>le cioffe co le scisciole,</l>
<l>’na scarpa che le va comme ’na zita,</l>
<l>’no collaro de spanto</l>
<l>de cierta tela, shioshiala ca vola;</l>
<l>io creo ca ’nce so’ iute doi lenzola.</l>
</sp>
<sp><speaker><hi rend="sc">MIC.</hi></speaker>
<l>Viato isso, ch’è nato</l>
<l>co ’ssa bona fortuna!</l>
</sp>
<sp><speaker><hi rend="sc">NA.</hi></speaker>
<l>Io pe me n’aggio ’midia,</l>
<l>se fosse prieno me saria doluto;</l>
<l>ca ’n dire schitto de frusciare seta,</l>
<l>de stracciare velluto,</l>
<l>m’esce lo speretillo e so’ speruto.</l>
</sp>
<sp><speaker><hi rend="sc">MIC.</hi></speaker>
<l>Non tiene mente a mene,</l>
<l>che quanto stento e crepo,</l>
<l>maie vide c’auzo capo,</l>
<l>non me muto mai straccia.</l>
<l>Fà cunto ’sto cauzone de Gragnano</l>
<l>tornato pe lo tiempo de spomiglia,</l>
<l>che senza fare gradoazione</l>
<l>so’ anteriure a chille de lo Trecco,</l>
<l>so’ quanto aggio a lo munno,</l>
<l>tutta la capitania de ’sta vita,</l>
<l>e schitto me le metto</l>
<l>le feste chiù solenne;</l>
<l>li iuorne de lavore</l>
<l>le chiego e le scopetto,</l>
<l>e me le stipo e sarvo,</l>
<l>ca dice lo proverbio,</l>
<l>«Onorame tu ’n cascia,</l>
<l>perché te ’noro ’n chiazza».</l>
<l>Chell’autre pezze vecchie c’ogne iuorno</l>
<l>porto per ordenario,</l>
<l>me l’acconcio e arrepezzo,</l>
<l>massemamente mo che vene vierno,</l>
<l>c’agusto porta lettere</l>
<l>che bello t’arrepiezze le guarnettole;</l>
<l>e no l’aggio a vregogna, ca se dice:</l>
<l>«Quanno lo poverommo s’arrepezza,</l>
<l>tutto de nuovo se crede vestire»;</l>
<l>«chi sparagna guadagna»; <foreign lang="lat">quotquot autem</foreign>,</l>
<l>arrepezzate, frate, comme puoie.</l>
</sp>
<sp><speaker><hi rend="sc">MIC.</hi></speaker>
<l>Chi non have la carne,</l>
<l>che se veva lo vruodo;</l>
<l>e chi autro non puote,</l>
<l>se corca co la moglie;</l>
<l>chillo che n’ha cavallo vaga a pede;</l>
<l>chi la dura la vence; core forte</l>
<l>rompe cattiva sorte.</l>
</sp>
<sp><speaker><hi rend="sc">NA.</hi></speaker>
<l>Frate, tu parle a largo,</l>
<l>tu che hai de te coprire, e hai Dio gratia</l>
<l>(così fossero sacche)
da spennere a ’na vraca doi patacche.</l>
</sp>
<sp><speaker><hi rend="sc">MIC.</hi></speaker>
<l>Non è quanto te cride;</l>
<l>oh quanto aggio a ’sto cuorpo</l>
<l>e tuosseco e venino!</l>
<l>Lo pesone me corre,</l>
<l>me cresceno li figlie,</l>
<l>li tiempe so’ corrutte,</l>
<l>non s’ashia ’no tornese,</l>
<l>la vertù non se prezza,</l>
<l>l’arte so’ già fallute,</l>
<l>li buone non so’ viste e canosciute;</l>
<l>e chiù de quatto vote corro ’n zicco,</l>
<l>e sto diuno e piglio lo palicco.</l>
</sp>
<sp><speaker><hi rend="sc">NA.</hi></speaker>
<l>Che voglio dicere io,</l>
<l>nudo comm’a peducchio,</l>
<l>listo comm’a sorgente,’
sbriscio senza ’na maglia,</l>
<l>granne comm’a lo P.</l>
<l>senza ’na crespa ’n crispo,</l>
<l>nietto comm’a bacilo de varviero,</l>
<l>’nzensiglio e sempre asciutto</l>
<l>comm’a ’n’uesso de pruno?</l>
<l>«Comme me vide, accossì me scrive»:</l>
<l>ca corro ciento miglia</l>
<l>né me scappa ’no picciolo,</l>
<l>e faccio alizze, e n’aggio</l>
<l>dove cadere muorto,</l>
<l>povero de consiglio e de confuorto.</l>
</sp>
<sp><speaker><hi rend="sc">MIC.</hi></speaker>
<l>Nardiello, agge pacienza, male e bene</l>
<l>puro a la fine vene; a manco luoco</l>
<l>de chisto sole nascere la fava;</l>
<l>non sempre è tristo tiempo,</l>
<l>non sempre siente fare</l>
<l>ventosità a la terra,</l>
<l>capotommola a l’onne de lo mare,</l>
<l>non sempre vide chiovere e tronare.</l>
</sp>
<sp><speaker><hi rend="sc">NA.</hi></speaker>
<l>Chi pò avere pacienza</l>
<l>co ’stà mala fortuna?</l>
<l>E chi pò stare saudo a tante botte?</l>
<l>Io so’ iuto a l’acito, io so’ varato,</l>
<l>so’ curzo dove li tre cane cacano,</l>
<l>io so’ propio a le cinco</l>
<l>vie de Melito, so’ propio arredutto</l>
<l>a coppola de notte,</l>
<l>faccio crocelle, e cierto me puoi dicere</l>
<l>«Nardiello, shioshia e corcate,</l>
<l>datte ’na vota e levate».</l>
<l>O Fortuna, che fai?</l>
<l>Chi figlie, e chi figliastre?</l>
<l>Te portai da le fascie:</l>
<l>accossì va chi sbentorato nasce.</l>
</sp>
<sp><speaker><hi rend="sc">MIC.</hi></speaker>
<l>Prega Dio che non peo:</l>
<l>sempre guardate arreto,</l>
<l>ca ’nc’è chi te ne passa a piede chiuppe.</l>
<l>Uno iea pe iettarese</l>
<l>da coppa ’na montagna,</l>
<l>perch’era ’mpezzentuto,</l>
<l>e mentre se manciava dui lupine</l>
<l>se vota e vede ’n’autro poveriello</l>
<l>c’adonava le scorze,</l>
<l>e le cannariava pe la famme.</l>
<l>Isso, vedenno chesto,</l>
<l>disse: «Adonca se trova</l>
<l>peo miseria a lo munno che la mia?</l>
<l>A peo se pò venire?</l>
<l>S’è chesso, non so’ ’n’aseno a morire?»
’N’autro vedde cierto ommo</l>
<l>che iea cuocolo e saudo a ’na seggetta,</l>
<l>e sospiranno disse:</l>
<l>«O cielo, o fato, o stella,</l>
<l>comme va bello a mammara nocella,</l>
<l>e io fatico a pede, e sudo e stento!»
E ’n’autro le respose:</l>
<l>«Non mirare, o Biase,</l>
<l>a chi va dinto, mira a li vastase».</l>
</sp>
<sp><speaker><hi rend="sc">NA.</hi></speaker>
<l>O bello predecare a lo copierto,</l>
<l>a chi stace a lo chiovere!</l>
<l>«Lo satoro non crede a lo diuno».</l>
</sp>
<sp><speaker><hi rend="sc">MIC.</hi></speaker>
<l>Ca Dio provede a tutte,</l>
<l>e te spanne lo sole</l>
<l>dove stace la neve,</l>
<l>Isso dà li travaglie mesorate,</l>
<l>e comme disse chillo,</l>
<l>mette iusto la sarma a lo camillo.</l>
</sp>
<sp><speaker><hi rend="sc">NA.</hi></speaker>
<l>Chello che tu non vide</l>
<l>’n shiore no l’aspettare manco ’n frutto;</l>
<l>và, ca da la matina se canosce</l>
<l>lo male iuorno!</l>
</sp>
<sp><speaker><hi rend="sc">MIC.</hi></speaker>
<l>Quanno manco pienze</l>
<l>lo Cielo te soccorre.</l>
</sp>
<sp><speaker><hi rend="sc">NA.</hi></speaker>
<l>Quanno s’ardiette Arace</l>
<l>chiovette da llà a ’n’ora.</l>
</sp>
<sp><speaker><hi rend="sc">MIC.</hi></speaker>
<l>Ca vene chìù ad un’ora che ’n ciento anne.</l>
</sp>
<sp><speaker><hi rend="sc">NA.</hi></speaker>
<l>Io pe me, quanno veo</l>
<l>gente de quatto a fascio,</l>
<l>gente da quatto a grano,</l>
<l>certe ’moccame–chisse,</l>
<l>certe sbricche e verrille</l>
<l>sforgiare e stralucire,</l>
<l>e ch’io mai commogliare</l>
<l>pozzo li fattefeste,</l>
<l>e me tocca de stare sempre sotto,</l>
<l>faccio la spotazzella, e annozzo e ’ngotto.</l>
</sp>
<sp><speaker><hi rend="sc">MIC.</hi></speaker>
<l>Vi’ ca non è tutt’oro</l>
<l>chello che luce, ogn’erva non è menta,</l>
<l>e non è senza pile</l>
<l>lo manto; chi non have ’ntrata viva,</l>
<l>e non tene <foreign lang="lat">de quibus</foreign>,</l>
<l>o lo patre o la mamma no l’aiuta</l>
<l>(«ca chi ha mamma non chiagna»),</l>
<l>e se stira la cauza,</l>
<l>e va sopra la vita,</l>
<l>e fa lo bello 'n chiazza,</l>
<l>e la pretenne 'n casecavallucce,</l>
<l>puosto 'n forma de ragno,</l>
<l>e fa 'sti sbozze, e strude e spenne e spanne:</l>
<l>o ch'è porta–pollastre,</l>
<l>o ch'è accorda–messere,</l>
<l>o ch'è pignato–chino,</l>
<l>o ch'è mena–l'ancino,</l>
<l>o ch'è scassa–poteca,</l>
<l>o abuffa pe 'no grano,</l>
<l>o che ha 'mezzato l'arte de varviero,</l>
<l>che taglia lo caruso a don Carrino;</l>
<l>o che senza avere abaco 'mparato</l>
<l>somma, sparte, e sottrae, zero via zero;</l>
<l>o che senza patente d'agozzino</l>
<l>fa sempre referenne.</l>
<l>Certa sorte de gente</l>
<l>che n'have arte né parte,</l>
<l>vide sempre che luce,</l>
<l>e non sai donde vene;</l>
<l>ma 'n'ommo vertoluso,</l>
<l>c'attenne a casa soia,</l>
<l>e veglia chiù la notte ca lo iuorno,</l>
<l>sempre te va stracciato e perogliuso,</l>
<l>che 'nce puoi cierto appennere 'no fuso.</l>
</sp>
<sp><speaker><hi rend="sc">NA.</hi></speaker>
<l>Se chesto è, bona notte!</l>
<l>chilleto arreto, 'nante sempre nudo,</l>
<l>che fareme a lo 'nore mancamiento.</l>
<l>Sforgeno a posta loro,</l>
<l>voglio chiù priesto vrenzole e peruoglie,</l>
<l>che tramme, 'ntriche e 'mbruoglie.</l>
</sp>
<sp><speaker><hi rend="sc">MIC.</hi></speaker>
<l>Che dice mo, Nardiello?</l>
<l>Non t'accuorde co mico,</l>
<l>e non canusce l'aglio da la fico?</l>
<l>Crideme, ca non songo</l>
<l>storduto né 'mbriaco,</l>
<l>ca spisso l'ommo ha 'midia</l>
<l>de chi accatta galline,</l>
<l>né sa ca sta malato;</l>
<l>e spisso l'ommo crepa</l>
<l>pe chi papare magna de la corte,</l>
<l>né sa ca 'n capo a l'anno</l>
<l>ne cacarà la pena.</l>
<l>O quante arvore, o quantane</l>
<l>hanno la scorza verde,</l>
<l>e dinto 'nc'è lo verme;</l>
<l>o quante prate o quantane</l>
<l>so' sguigliate de shiure,</l>
<l>e sotto 'nc'è lo serpe;</l>
<l>o quante vote o quantane</l>
<l>hai lo vacile d'oro,</l>
<l>e 'nce spute lo sango;</l>
<l>o quante vote o quantane</l>
<l>vide 'na bella facce,</l>
<l>che te fa cannaola,</l>
<l>co 'n'uecchio che saetta,</l>
<l>co bocca che te 'mita a fare a vase,</l>
<l>co pietto ianco de pasta riale,</l>
<l>e sotta ha 'no spitale!</l>
<l>Perzò non me lamiento,</l>
<l>e rengrazio lo Cielo</l>
<l>de lo stato a che songo,</l>
<l>magno 'm pace 'no tuozzo,</l>
<l>né m'è ntorzato 'n canna,</l>
<l>né 'nc'è chi me lo conta;</l>
<l>so' quieto e saniccio,</l>
<l>né quanno veo l'acciaffature alliccio.</l>
</sp>
<sp><speaker><hi rend="sc">NA.</hi></speaker>
<l>«L'ommo contento gode»;</l>
<l>«Core contento e le bertola 'n cuollo».</l>
</sp>
<sp><speaker><hi rend="sc">MIC.</hi></speaker>
<l>A l'utemo se more,</l>
<l>perché nesciuno è franco de gabella:</l>
<l>«Tutto lo stuorto po ne porta l'ascia»;</l>
<l>disse mastro Nicola:</l>
<l>«Tutta la ruggia ne porta la mola».</l>
<l>E meglio de lo poco</l>
<l>gaudere senza affanno,</l>
<l>che d'assai trivolare;</l>
<l>onne cosa se lassa,</l>
<l>e quanno buono pienze</l>
<l>tanto spanfiamiento</l>
<l>è tutto vrenna, è tutto fummo e viento.</l>
</sp>
</div1>
<div1>
<head>EGROCA NONA<lb/>
CALLIOPE overo LA MUSECA</head>
<stage>
Micco, Titta e Ciullo
</stage>
<sp><speaker><hi rend="sc">MIC.</hi></speaker>
<l>Mo che lo sole spacca a calantriello</l>
<l>le prete de la via,</l>
<l>ed è 'st'afa de caudo,</l>
<l>né se fricceca viento,</l>
<l>né se cotola fronna,</l>
<l>e 'ste frasche te fanno cannaola</l>
<l>a stare a lo copierto,</l>
<l>cardascie mieie, tirammoce a lo frisco,</l>
<l>perché 'miezo a 'sto fuoco spotestato</l>
<l>piglio le stufe secche e so' abbrosciato.</l>
</sp>
<sp><speaker><hi rend="sc">TIT.</hi></speaker>
<l>Affé ca l'ombrecella de 'sto cierro</l>
<l>n'è niente sgrata, e 'st'erva frescolella</l>
<l>cierto ca è 'na bellezza,</l>
<l>te dice <hi rend="italic">viene viene, zezza zezza.</hi></l>
</sp>
<sp><speaker><hi rend="sc">CIUL.</hi></speaker>
<l>Cierto ca l'ha pigliata 'n crimenale</l>
<l>chisto Sole Lione!</l>
<l>Aggio 'na gran paura</l>
<l>c'aguanno vedarimmo scapizzate</l>
<l>doi parte de le gente de 'sto munno;</l>
<l>aiosa, a revederence 'st'autunno!</l>
</sp>
<sp><speaker><hi rend="sc">MIC.</hi></speaker>
<l>Non penzammo a 'sti chiaiete,</l>
<l>campammo allegramente,</l>
<l>e vengane che voglia;</l>
<l>si lo malato penza a l'azzedente</l>
<l>le schiaffa 'nanze tiempo.</l>
<l>Lo meglio è stare 'n gusto:</l>
<l>zara a chi 'n fredda! Io cerco</l>
<l>pigliareme lo tiempo comme vene:</l>
<l>perzò dammoce spasso,</l>
<l>pensiere a chi ne cerca,</l>
<l>collera a chi ne vole,</l>
<l>fastidie a chi le chiamma:</l>
<l>«comm'io so' muorto, non ne fa chiù mamma».</l>
</sp>
<sp><speaker><hi rend="sc">CIUL.</hi></speaker>
<l>Sempre è buono a penzare</l>
<l>a che pò 'ntravenire,</l>
<l>ca de 'sto muodo l'ommo se preserva,</l>
<l>«e chiaga anteveduta è manco acerva».</l>
</sp>
<sp><speaker><hi rend="sc">MIC.</hi></speaker>
<l>E puro co 'sti chiaiete,</l>
<l>co 'ste doglie de capo!</l>
<l>Li muorte co li muorte,</l>
<l>li vive co li vive!</l>
<l>non ne sia chiù: penzammo</l>
<l>a cosa che non trovola lo sango.</l>
<l>Titta, se Dio te guarde,</l>
<l>comme vace la museca?</l>
<l>Quante ha che n’hai cantato?</l>
<l>De chesto parla, e stia chi vo’ malato.</l>
</sp>
<sp><speaker><hi rend="sc">TIT.</hi></speaker>
<l>Ha ’na mano de iuorne,</l>
<l>frate, che n’apro vocca,</l>
<l>«ca ventre chino canta,</l>
<l>e non cammisa ianca»;</l>
<l>passai lo tiempo che Berta filava,</l>
<l>non so’ chiù, Micco mio,</l>
<l>chille Sante Martine!</l>
<l>Chi vole mo cantare,</l>
<l>chino fi’ ’n canna de <hi rend="italic">lassame stare?</hi></l>
<l>Aggio mogliere e figlie:</l>
<l>chi fa lo cantofermo,</l>
<l>chi fa lo contrapunto,</l>
<l>chi ’ntona e chi secuta,</l>
<l>e lo besuogno porta la vattuta.</l>
<l>Tanto che senza corde,</l>
<l>coperta de folinie e ragnatele,</l>
<l>sta la cetola mia ’mpesa a ’no crocco,</l>
<l>e mai la veo né tocco,</l>
<l>e faria cierto ’nanze</l>
<l>lo trivolo vattuto,</l>
<l>lo riepeto e sciabacco,</l>
<l>che trille e gargariseme:</l>
<l>bello vernare co li parasiseme!</l>
</sp>
<sp><speaker><hi rend="sc">CIUL.</hi></speaker>
<l>No cantaro de collera non paga</l>
<l>mai ’n’onza de ’no debeto:</l>
<l>però chillo fa buono c’a ’sto munno</l>
<l>fa corna comm’a boie,</l>
<l>che face de la trippa corazzone;</l>
<l>ca dintro a le borrasche</l>
<l>tanno lo marinaro</l>
<l>se pò dire annegato,</l>
<l>quanno ha perduto l’armo e s’è smaiato.</l>
</sp>
<sp><speaker><hi rend="sc">TIT.</hi></speaker>
<l>Ciullo, io m’annego a ’no becchiero d’acqua,</l>
<l>aggio perzo la vusciola,</l>
<l>so’ addesa desperato,</l>
<l>m’è cresciuto lo piso</l>
<l>e mancato la forza:</l>
<l>canta, canta si puoie!</l>
<l>S’io piglio l’Arcadeuto ed accomenzo,</l>
<l><hi rend="italic">fa fa, fa fa,</hi> tre regnole, che vonno</l>
<l>magnare notte e iuorno,</l>
<l><hi rend="italic">fa fame</hi> ecco te siente;</l>
<l>e s’io dico <hi rend="italic">do do,</hi> spara moglierema,</l>
<l>«Sempre co ’sto <hi rend="italic">do do,</hi> m’hai scervellato,</l>
<l>e mai niente m’hai dato!».</l>
<l>E ’n tanto stordemiento,</l>
<l>pagate, frate, e accorda ’no stromiento!</l>
</sp>
<sp><speaker><hi rend="sc">CIUL.</hi></speaker>
<l>Lassammo ’sti descurze</l>
<l>de crepantiglia, e tornammo a la nostra.</l>
<l>Canta Tittillo mio, si me vuoi bene,</l>
<l>ca cantanno se smesa lo dolore,</l>
<l>canta de grazia, e allegrance lo core.</l>
</sp>
<sp><speaker><hi rend="sc">MIC.</hi></speaker>
<l>E natura de museco</l>
<l>lo farese a pregare.</l>
</sp>
<sp><speaker><hi rend="sc">TIT.</hi></speaker>
<l>Pe n’essere scortese</l>
<l>me farite arragliare senza voglia.</l>
</sp>
<sp><speaker><hi rend="sc">MIC.</hi></speaker>
<l>Sia laudato lo Cielo</l>
<l>ca s’ammollai ’sta preta!</l>
</sp>
<sp><speaker><hi rend="sc">TIT.</hi></speaker>
<l>Quale volimmo dire?</l>
<l rend="italic">Fugga da gli occhi il sonno,</l>
<l>o <hi rend="italic">Amorosette sninfe?</hi></l>
</sp>
<sp><speaker><hi rend="sc">MIC.</hi></speaker>
<l>Titta mio, pe te dire</l>
<l>propio comme la sento,</l>
<l>sse canzune de musece de notte,</l>
<l>de poete modierne,</l>
<l>non toccano a lo bivo.</l>
<l>Oh bello tiempo antico,</l>
<l>o canzune massicce,</l>
<l>o parole chiantute,</l>
<l>o concierte a doi sole,</l>
<l>o museca de truono,</l>
<l>mo tu non siente mai cosa de buono!</l>
<l>E dove so’ sporchiate</l>
<l>chelle che componeva</l>
<l>Giallonardo de l’Arpa,</l>
<l>che ne ’ncacava Arfeo,</l>
<l>dove se conservava</l>
<l>doce comme lo mele</l>
<l>la mammoria de Napole ientile?</l>
<l>Dov’è iuto lo nomme</l>
<l>vuostro, dove la famma,</l>
<l>o villanelle mei napoletane?</l>
<l>Ca mo cantate tutte ’n toscanese,</l>
<l>coll’airo a scherechesse,</l>
<l>contrarie de la bella antichetate,</l>
<l>che sempre cose nove hanno ’mentate!</l>
<l>E peo de li stromiente</l>
<l>de musece modierne!</l>
<l>L’arceleiuto, l’arcesordellina,</l>
<l>l’arceteorba e l’arcebordelletto,</l>
<l>l’arcechitarra e l’arpa a tre reistre,</l>
<l>che malannaggia tante ’menziune!</l>
<l>Sia benedetta l’arma a li Spartane,</l>
<l>ca ’mpesero ’na cetola</l>
<l>perché se ’nc’era aggionta ’n’autra corda,</l>
<l>ca mo fuorze faria lo pennericolo</l>
<l>lo mprimmo che ha guastato</l>
<l>lo calascione re de li stromiente,</l>
<l>co tante corde e tante,</l>
<l>c’ha perduto lo nomme, e se pò dire</l>
<l>«Quanto mutato, ohimé, da chillo ch’era!».</l>
<l>Valea chiù lo consierto</l>
<l>de lo tiempo passato,</l>
<l>lo pettene, la carta,</l>
<l>l’ossa ’miezo a le deta,</l>
<l>lo crò–crò che parlava,</l>
<l>lo bello zuco–zuco,</l>
<l>la cocchiara sbattuta</l>
<l>co lo tagliero e co lo pignatiello,</l>
<l>lo vottafuoco co lo siscariello,</l>
<l>che te ne ive ’n siecolo!</l>
<l>Tutte le bone osanze</l>
<l>mo so’ iute a l’acito:</l>
<l>o stagiune cagnate,</l>
<l>peo le presente assai che le passate!</l>
</sp>
<sp><speaker><hi rend="sc">CIUL.</hi></speaker>
<l>Io songo, o Micco, de lo stesso omore,</l>
<l>e pe ’na cosa antica</l>
<l>me faria sbennegnare: e perzò canta,</l>
<l>canta si vuoi quacche medaglia vecchia,</l>
<l>che dà a lo core e tilleca l’arecchia.</l>
</sp>
<sp><speaker><hi rend="sc">TIT.</hi></speaker>
<l>Quale ve piaceria?</l>
<l rend="italic">A Napole se vede?</l>
<l rend="italic">La primma vota ch’io?</l>
<l>O chella ch’accomenza</l>
<l rend="italic">Chiare, fresche fontane?</l>
</sp>
<sp><speaker><hi rend="sc">MIC.</hi></speaker>
<l>Sai quale saria bella?</l>
<l rend="italic">Parzonarella mia, parzonarella.</l>
</sp>
<sp><speaker><hi rend="sc">CIUL.</hi></speaker>
<l>E chell’autra: <hi rend="italic">Lo vierno, quanno shiocca,</hi></l>
<l rend="italic">fuoco vorria tornare.</l>
</sp>
<sp><speaker><hi rend="sc">MIC.</hi></speaker>
<l>Sai quale assai me piace?</l>
<l rend="italic">Songo tanto leggiadre e tante vaghe,</l>
<l rend="italic">donna gentile, ’sti tuoi chianelletti.</l>
</sp>
<sp><speaker><hi rend="sc">CIUL.</hi></speaker>
<l>E io moro pe chella:</l>
<l rend="italic">’Sta notte me ’nsonnava</l>
<l rend="italic">ca era muorto, e ne lo ’nfierno annava.</l>
</sp>
<sp><speaker><hi rend="sc">MIC.</hi></speaker>
<l>Recordassete fuorze</l>
<l rend="italic">Compa’ Vasile, che fai loco suso?</l>
</sp>
<sp><speaker><hi rend="sc">CIUL.</hi></speaker>
<l>Canta, si Dio te guarde,</l>
<l rend="italic">Non veggio al munno casa</l>
<l rend="italic">che non ce sia privasa.</l>
</sp>
<sp><speaker><hi rend="sc">TIT.</hi></speaker>
<l>Aspettate: si buono m’allecordo,</l>
<l>n’aggio na lista scritta:</l>
<l>io leggo, e vui sceglite.</l>
</sp>
<sp><speaker><hi rend="sc">CIUL.</hi></speaker>
<l>Tu si ’no re, tu mierete ’no regno!</l>
</sp>
<sp><speaker><hi rend="sc">TIT.</hi></speaker>
<l>Sentite, e spantecate.</l>
<l rend="italic">Tu si’ la causa de la morte mia,</l>
<l rend="italic">e saccialo lo cielo co la terra,</l>
<l rend="italic">canazza perra, nata ’m Barvaria.</l>
</sp>
<sp><speaker><hi rend="sc">MIC.</hi></speaker>
<l>De sfuorgio!</l>
</sp>
<sp><speaker><hi rend="sc">TIT.</hi></speaker>
<l>Siente ’st’autra:</l>
<l rend="italic">Chi vo’ la vedolella, e chi la zita,</l>
<l rend="italic">e chi la zitelluccia, e chi patrona:</l>
<l rend="italic">et a me l’una e l’auta me fa bona.</l>
</sp>
<sp><speaker><hi rend="sc">CIUL.</hi></speaker>
<l>Bravo affé!</l>
</sp>
<sp><speaker><hi rend="sc">TIT.</hi></speaker>
<l>Zitto, e siente.</l>
<l rend="italic">Appe ’n’amante, quanno fui zitiello,</l>
<l rend="italic">la chiù bella che fosse a ’sto casale,</l>
<l rend="italic">et era figlia de lo principale.</l>
</sp>
<sp><speaker><hi rend="sc">MIC.</hi></speaker>
<l>Questa è de spanto!</l>
</sp>
<sp><speaker><hi rend="sc">TIT.</hi></speaker>
<l>A l’autra:</l>
<l rend="italic">Io, si fosse signore a chesta terra,</l>
<l rend="italic">’no banno vorria fare,</l>
<l rend="italic">che mante non s’avessero a portare.</l>
</sp>
<sp><speaker><hi rend="sc">CIUL.</hi></speaker>
<l>Oh bene!</l>
</sp>
<sp><speaker><hi rend="sc">TIT.</hi></speaker>
<l>Aiosa, appriesso!</l>
<l rend="italic">Si le donne portassero le spate,</l>
<l rend="italic">tristo chill’ommo che volesse bene</l>
<l rend="italic">a donna che lo cor crudele tene.</l>
</sp>
<sp><speaker><hi rend="sc">MIC.</hi></speaker>
<l>De truono affé!</l>
</sp>
<sp><speaker><hi rend="sc">TIT.</hi></speaker>
<l>Ca mo vene lo meglio:</l>
<l rend="italic">Si te credisse dareme martiello,</l>
<l rend="italic">co tante ville–ville, e tante squase,</l>
<l rend="italic">và figlia mia, ca marzo te ne rase.</l>
</sp>
<sp><speaker><hi rend="sc">CIUL.</hi></speaker>
<l>Bella cierto!</l>
</sp>
<sp><speaker><hi rend="sc">TIT.</hi></speaker>
<l>Ca ancora n’è scomputo:</l>
<l rend="italic">Mo s’è cacciata ’na cosa novella</l>
<l rend="italic">a chesta terra, c’ogni ommo la sa,</l>
<l rend="italic">sai come dice, bona sera sa.</l>
</sp>
<sp><speaker><hi rend="sc">MIC.</hi></speaker>
<l>De seviglia!</l>
</sp>
<sp><speaker><hi rend="sc">TIT.</hi></speaker>
<l>A lo riesto.</l>
<l rend="italic">Deh quanta me ne fa ’sto cecatiello,</l>
<l rend="italic">nato come Dio vole a l’annascuso,</l>
<l rend="italic">’sto zaccaro d’Amore presentuso!</l>
</sp>
<sp><speaker><hi rend="sc">MIC.</hi></speaker>
<l>Io stordisco, io stopisco!</l>
</sp>
<sp><speaker><hi rend="sc">TIT.</hi></speaker>
<l>Aude, e strasecola.</l>
<l rend="italic">Bene mio, so’ cà arrivato</l>
<l rend="italic">ped avere a te donato</l>
<l rend="italic">tutto il core, e l’arma mia.</l>
<l rend="italic">Vaso la mano de vossignoria!</l>
</sp>
<sp><speaker><hi rend="sc">MIC.</hi></speaker>
<l>Gostosa cierto!</l>
</sp>
<sp><speaker><hi rend="sc">TIT.</hi></speaker>
<l>E chesta cagnatella:</l>
<l rend="italic">Affé ca me l’hai fatta tutta nova,</l>
<l rend="italic">co darme ’ste pastocchie e ’ste rondaglie!</l>
<l rend="italic">Fà bello, pe tua fé, che non te taglie!</l>
</sp>
<sp><speaker><hi rend="sc">MIC.</hi></speaker>
<l>Chesta va ciento scute!</l>
</sp>
<sp><speaker><hi rend="sc">TIT.</hi></speaker>
<l>E chesta mille:</l>
<l rend="italic">O Dio, che fosse ciaola, e che volasse!</l>
</sp>
<sp><speaker><hi rend="sc">CIUL.</hi></speaker>
<l>Chess’utema è la meglio.</l>
<l>dilla, si no te ’ncresco.</l>
</sp>
<sp><speaker><hi rend="sc">TIT.</hi></speaker>
<l>Come, senza stromiento?</l>
</sp>
<sp><speaker><hi rend="sc">MIC.</hi></speaker>
<l>Và, ca dintro ste frasche è ’no liuto,</l>
<l>che tengo pe spassareme lo tiempo.</l>
</sp>
<sp><speaker><hi rend="sc">CIUL.</hi></speaker>
<l>Piglialo Micco, non te sia ’n commanno.</l>
</sp>
<sp><speaker><hi rend="sc">TIT.</hi></speaker>
<l>Me sa male, ca stongo</l>
<l>abrocato de voce.</l>
</sp>
<sp><speaker><hi rend="sc">CIUL.</hi></speaker>
<l>Spurga, rasca!</l>
</sp>
<sp><speaker><hi rend="sc">MIC.</hi></speaker>
<l>Eccolo, e sta accordato.</l>
</sp>
<sp><speaker><hi rend="sc">CIUL.</hi></speaker>
<l>Zitto, non pipitare.</l>
</sp>
<sp><speaker><hi rend="sc">MIC.</hi></speaker>
<l>Io no me fricceco!</l>
</sp>
<sp><speaker><hi rend="sc">TIT.</hi></speaker>
<l rend="italic">O Dio, che fosse ciaola, e che volasse,</l>
<l rend="italic">a ’ssa fenestra a dirte ’na parola,</l>
<l rend="italic">ma non che ne mettisse a ’na gaiola!</l>
<l rend="italic">E tu da dinto subeto chiamasse,</l>
<l rend="italic">«Viene, marotta mia, deh viene Cola!»</l>
<l rend="italic">ma non che me mettisse a ’na gaiola!</l>
<l rend="italic">Et io venesse, et ommo retornasse,</l>
<l rend="italic">com’era primmo, e te trovasse sola,</l>
<l rend="italic">ma non che me mettisse a ’na gaiola!</l>
<l rend="italic">E po’ tornasse a lo buon sinno gatta,</l>
<l rend="italic">che me ne scesse pe la cataratta,</l>
<l rend="italic">pur che ’na cosa me venesse fatta!</l>
</sp>
<sp><speaker><hi rend="sc">CIUL.</hi></speaker>
<l>O che sia beneditto lo denucchio</l>
<l>da dove sciste, e benedetto sia</l>
<l>le fasce che te strenzero, e la mamma</l>
<l>che te deze lo latto i</l>
</sp>
<sp><speaker><hi rend="sc">MIC.</hi></speaker>
<l>O che puozze arrignare</l>
<l>mai sempre, ca m’hai dato</l>
<l>no gusto da stordire!</l>
</sp>
<sp><speaker><hi rend="sc">TIT.</hi></speaker>
<l>Aggiateve pacianza de lo poco,</l>
<l>e pigliatene, amice, lo buon armo.</l>
</sp>
<sp><speaker><hi rend="sc">CIUL.</hi></speaker>
<l>Io te resto obrecato!</l>
</sp>
<sp><speaker><hi rend="sc">MIC.</hi></speaker>
<l>Io te rengrazio!</l>
</sp>
<sp><speaker><hi rend="sc">TIT.</hi></speaker>
<l>Eccote lo liuto, Micco, e governamette,</l>
<l>c’aggio da fare.</l>
</sp>
<sp><speaker><hi rend="sc">MIC.</hi></speaker>
<l>Và co l’anno buono!</l>
</sp>
<sp><speaker><hi rend="sc">CIUL.</hi></speaker>
<l>Lo cielo t’accompagne!</l>
</sp>
<sp><speaker><hi rend="sc">MIC.</hi></speaker>
<l>Dì, che te pare, Ciullo,</l>
<l>de la voce de Titta e de lo garbo?</l>
</sp>
<sp><speaker><hi rend="sc">CIUL.</hi></speaker>
<l>Frate, non c’è che dire,</l>
<l>io songo iuto ’n estrece,</l>
<l>io so’ sagliuto ’n siecolo!</l>
</sp>
<sp><speaker><hi rend="sc">MIC.</hi></speaker>
<l>Io creo ca chi non gusta de la museca</l>
<l>o non è ommo, o ha l’arma che descorda</l>
<l>in numero e n persona:</l>
<l>«chi amico è de lo Cielo ama lo canto».</l>
</sp>
<sp><speaker><hi rend="sc">CIUL.</hi></speaker>
<l>M’allecordo ’na vota avere ’ntiso</l>
<l>da cierte studiante</l>
<l>che facevano ad accepe cappiello,</l>
<l>a nego consequenza e peto copia,</l>
<l>ca chisto munno è museca,</l>
<l>museca è l’ommo e museca ogne cosa,</l>
<l>ca se vota lo Cielo co la museca,</l>
<l>ca la bellezza è museca e l’affette</l>
<l>museche so’ chiammate,</l>
<l>e museca è la bona sanetate.</l>
</sp>
<sp><speaker><hi rend="sc">MIC.</hi></speaker>
<l>Non senza che ’sta museca se sente</l>
<l>quase ’n tutte le cose.</l>
<l>S’uno te fruscia troppo</l>
<l>se le dice: «Ora chessa è bella museca!</l>
<l>no la durammo troppo ’sta canzona!»
S’uno è troppo ’mportuno,</l>
<l>se le ’ntona: «Mo canta!»
Se quaccuno ha la corda</l>
<l>e confessa, l’è ditto:</l>
<l>«Ha cantato d’Orlanno!»
Si tra dui liticante</l>
<l>lo tierzo gaude loco ’nc’è lo mutto:</l>
<l>«Pe te schitto ha cantato lo cuculo!»
A chillo che te nega</l>
<l>lo debeto, respunne:</l>
<l>«Carta canta ’n cannuoli!»
Si vuoi quacche piacere</l>
<l>e non ce so’ <foreign lang="lat">de quibus</foreign>,</l>
<l>lo proverbio è trovato:</l>
<l>«Ca pe tornise canta lo cecato».</l>
<l>Quanno quaccuno è ’ntisto, e ausoliare</l>
<l>vo’ li malanne de la casa toia,</l>
<l>subeto tu le dice:</l>
<l>«Mo te canto la storia!»
S’uno ha travaglie e stace alliegro, dice:</l>
<l>«Schiavo cantando e schiavo so’ chiagnenno».</l>
<l>Si parla o ’no fegliulo, o ’na vaiassa,</l>
<l>e suspeche non venga lo trascurzo</l>
<l>da lo patrone o patre,</l>
<l>se dice: «Quanno la gallina canta,</l>
<l>lo gallo have cantato!».</l>
<l>Si non respunne a siesto,</l>
<l>’nc’è lo mutto: «’N campagna</l>
<l>canzone vo’ la zita».</l>
<l>’Nsomma quanto se dice</l>
<l>partecepa de museca.</l>
</sp>
<sp><speaker><hi rend="sc">CIUL.</hi></speaker>
<l>Tu l’hai pescata ’n funno,</l>
<l>n’hai cacciato lo fraceto!</l>
<l>Tutte le cose cantano,</l>
<l>e pe dire io perzì quacche cosella,</l>
<l>sai ca se sole dire,</l>
<l>«O che bella mogliere, che te canta»,</l>
<l>«Bella ’ntrata te canta»;</l>
<l>e così l’autre cose</l>
<l>che te dà la fortuna.</l>
<l>Che dirai de lo suono</l>
<l>ch’è parte de la museca?</l>
<l>S’uno è ommo de ciappa,</l>
<l>e sta forte a le botte,</l>
<l>se sole dire, «Non se move a suono»;</l>
<l>s’uno vo’ quacche cosa e non te quatra,</l>
<l>’nc’è lo proverbio, «Puoi sonare a grolia»,</l>
<l>«Sona ca piglie quaglie»,</l>
<l>o puro, «Sona ca passa lo Piscopo».</l>
<l>Si vide quacched’uno che te voglia</l>
<l>piglia’ paise, e darete la quatra,</l>
<l>se dice: «’Ste sonate</l>
<l>io l’aggio sotta coscia».</l>
<l>Si non te corresponne</l>
<l>quaccuno a li piacire che l’hai fatto,</l>
<l>’n’è lo proverbio antico:</l>
<l>«Comme me suone tu così t’aballo».</l>
<l>Si tu pierde ’na cosa e no la truove,</l>
<l>dicerai ch’è sonata.</l>
<l>E s’uno è pigro e muscio</l>
<l>a fare ’na facenna, se le dice</l>
<l>che ’nce vole li suone,</l>
<l>Si ’n ’autro ha buono stommaco</l>
<l>de fare e dire, ’nc’è chill’autro mutto:</l>
<l>«T’abballo ad ogne suono».</l>
<l>S’uno co leverenzia</l>
<l>le fete le tetelleca, se dice:</l>
<l>«Sona de sordellina»;</l>
<l>e s’uno se deletta</l>
<l>de iocare d’ancino, ’nc’è lo zergo,</l>
<l>«Chisso sona de zimmaro».</l>
<l>Si vuoi dar armo a fare quacche cosa,</l>
<l>se dice: «Sona mastro, ca te pago».</l>
<l>’Nsomma non c’è perzona che non faccia,</l>
<l>’n collera o ’n allegrezza,</l>
<l>menzione de museca.</l>
</sp>
<sp><speaker><hi rend="sc">MIC.</hi></speaker>
<l>Né ommo è che non faccia</l>
<l>puro lo vierzo suio; e sacce, frate,</l>
<l>«Tre emme so’ a lo munno</l>
<l>c’ognuno n’have parte:</l>
<l>Matto, Miedeco e Museco».</l>
<l>E cosa da stordire</l>
<l>c’ogn’ommo verzoleia, ogn’uno arraglia</l>
<l>pe golio de cantare,</l>
<l>tanto è co nui la museca ’ncrastata.</l>
<l>Zappa lo zappatore e fa lo pìolo;</l>
<l>fraveca lo parrella e te stordisce;</l>
<l>cose lo lavorante ed è ’na pica;</l>
<l>passa lo foretano e te scervelleca;</l>
<l>chi va co l’aseniello, e porta prete,</l>
<l>come torna vacante</l>
<l>fa co lo torceturo</l>
<l>le recercate ’ncoppa de la varda.</l>
<l>Quanno lo portarobba</l>
<l>va scarreco, te fa li contrapunte</l>
<l>co le sproccola ’ncoppa de la sporta.</l>
<l>Va pe accattare vino lo fegliulo,</l>
<l>e fa co li tornise</l>
<l><hi rend="italic">Vestivecolle</hi> sopra de l’arciulo.</l>
</sp>
<sp><speaker><hi rend="sc">CIUL.</hi></speaker>
<l>Da che lo peccerillo</l>
<l>nasce, porta da dintro</l>
<l>lo ventre de la mamma</l>
<l>a la museca amore.</l>
<l>Si chiagne, se le vota</l>
<l>la connola cantando;</l>
<l>si lo compare le fa lo presiento,</l>
<l>le dà lo siscariello;</l>
<l>si se fa cristiano,</l>
<l>’nce siente le trommette;</l>
<l>s’isso se fa dottore,</l>
<l>’nce correno li suone;</l>
<l>si se ’nzora, nce vo’ li vottafuoche,</l>
<l>si commatte a la guerra non ha core</l>
<l>senza trommetta e senza lo tammurro;</l>
<l>si pe sciorta se frusta o va ’n galera,</l>
<l>o more a lietto suio,</l>
<l>la museca va ’nante.</l>
</sp>
<sp><speaker><hi rend="sc">MIC.</hi></speaker>
<l>Non è schitto de l’uommene</l>
<l>’st’affetto a l’armonia, ca l’anemale</l>
<l>so’ ’mpastate de museca, e l’auciello</l>
<l>corre a farese schiavo</l>
<l>quanno sente sonare lo rechiammo;</l>
<l>la pecora s’allegra, balla e sauta</l>
<l>se sente la zampogna;</l>
<l>lo cavallo se sceta,</l>
<l>sbatte li piede e scotola la capo</l>
<l>si ascota la trommetta;</l>
<l>lo ciervo quanno corre a tutta forza</l>
<l>a la museca ferma la carrera;</l>
<l>la tortora se piglia</l>
<l>a lo suono de frauto:</l>
<l>e l’aseno non veve si non sische.</l>
</sp>
<sp><speaker><hi rend="sc">CIUL.</hi></speaker>
<l>Co ’sso doce descurzo</l>
<l>non ce simmo addonate ca lo sole</l>
<l>fa Marco–sfila, azzò non sia trovato</l>
<l>de notte da li sbirre senza lumme:</l>
<l>iammocenne a corcare,</l>
<l>ca co ’ssa doce arecchia</l>
<l>m’è venuto lo suonno ’m ponta a l’uecchie.</l>
</sp>
<sp><speaker><hi rend="sc">MIC.</hi></speaker>
<l>Iammo; non così priesto</l>
<l>averraggio pigliato quatto muorze,</l>
<l>ch’io dico <hi rend="italic">bona notte pagliariccio</hi>,</l>
<l>e lloco me stennecchio e lloco sbento</l>
<l>a barva de lo miedeco:</l>
<l>che fra tante armonie</l>
<l>celebrate da Musece e Poete</l>
<l>’nce vo’ puro ’na museca che fete.</l>
</sp>
</div1>
</body>
</text>
</TEI.2>
