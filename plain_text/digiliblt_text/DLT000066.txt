digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

Gynaeciorum Sorani e graeco uersorum et retractatorum quae
exstant

Caelius Aurelianus / Mustio

Correzione linguistica: David Paniagua

Codifica XML: David Paniagua

2011 digilibLT, Vercelli

Fonte: Gynaecia : Fragments of a Latin version of Soranus'
Gynaecia from a thirteenth century manuscript / Caelius
Aurelianus ; edited by Miriam F. Drabkin and Israel E. Drabkin. -
Baltimore : The J. Hopkins Press, 1951

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 Liber primus  

 Geneciarum Celi Aureliani Methodici Sicensis liber primus incipit  

1. Quoniam specialia quedam nature officia feminarum corporibus
videntur esse concessa, virorum communitate carentia, ut
purgatio, conceptio, partus, et morbi sequentes ex ipsis, qui
sepe exigunt diligentiam medicine, veteres secretas eorum tradere
curationes principaliter providerunt, quas genecias appellarunt,
eo quod feminarum gratia sint specialiter ordinate, maxime cum
in illis, ceteris communibus irruentibus morbis, pudendorum loca
tangantur. sunt enim corporis condicione †illorum eorum corpora†
omnium capacia vitiorum, que sepe femine pudore tangendi gravia
reddiderunt, et nimietate coacte sera sunt necessitate confesse.
hinc denique consultum est ut medicas instituere antiquitas
providisset, ne femine pudendorum vitia virilibus offerrentur
oculis perscrutanda.

 {@In quot partes dividere oportet universam muliebrem rationem?@}  

2. {@Muliebris ratio in duas dividitur partes, unam que de
obstetrice tractat, altera que de omnibus obstetrici
occurrentibus constat. hanc ipsam iterum dividimus in secundum
naturam occurrentem causam et preter naturam. obstetricalis enim
ratio in hoc a muliebri differt quod pars a toto. obstetricalis
enim pars est muliebrium rationis.@}

 {@Quali positione est matrix formata?@}  

3. {@Principaliter posita est matrix sicut cucurbita medicinalis.
cuius ut singule partes congnoscantur et facillime possint
intelligi eius angula, eam placuit pingere, et ut in singulis
eius partibus littere singule apponantur. ubi est ergo A positum,
orificium dicitur, quod est ante partum pulposum et molle, post
partum callosum et spatiosum. ubi est B, collum dicitur. ubi est
C, cervix dicitur. omnis autem horum concursus caula dicitur. ubi
vero congusta dilatari in rotunditatem incipiunt et ibi est D,
humeri dicuntur. Vbi vero E, latera dicuntur, ubi vero rotunditas
concluditur et est ibi F, fundus nominatur. intra vero ubi est
G, basis grandis dicitur. omnisque inanitas illa que est in medio
venter <et> sinus appellatur.@}

 Que est apta et conveniens obstetricali discipline?  

4. Sit obstetrix litteris liberalibus erudita, ut possit lectione
cuncta percipere que traduntur; intellectu celeri, quo facile
dictorum atque factorum ordinem prosequatur; que etiam sumta
possit memorie commendare, disciplina enim apprehensionum
congregatione perficitur. item sic sit studiosa ut perseverare
possit in studio: oportet enim labore vomitante artis tante
sumere potestatem. sit etiam monda propter futuram domorum quas
intrant fidem et archana vite servanda. nam adversantibus moribus
artificum insidiis facilis[que] via, cum aliud in verbo aliud in
mente geritur meditantis. nullis etiam naturalibus sensibus
impedita sit. paribus sit membris ut in officio obstetricalis
imperii nullum illorum claudicet obsequendo. fortis etiam
obstetrix diligenda est quatinus laborem circuitus facilius
toleret. longis etiam atque tenuibus digitis et absconditis
unguibus, ut tumoribus in alto positis sine vexatione medeatur:
hiis omnibus supradictis usus frequentia atque medendi
subtilitate coniunctis.

 {@Quid sit obstetrix ?@}  

5. {@Obstetrix est femina omnium mulierum causarum docta,
medicinali {€ eruditione€} perita, que possit universaliter
valitudines competenter curare, ita ut non sit turbulenta, nec
avara, nec verbosa, sed sapiens et sobria et taciturna nec
superstitiosa, que sua sollicitudine mulieres in partu gubernet.
sit etiam obstetrix compatiens, solida, pudica, arguta, quieta,
prudens.@}

 {@{€Muscio€}. Vnde dicta sit matrix et que tria habet nomina?@}  

6. {@Matrix dicta est ab eo quod mulieres partu suo matris
efficiat. Grece etiam ystera appellatur, id est novissima, eo
quod novissima omnium in intestinis iaceat; aut quod annis XIIII
vacua sit in virgine, post mutationem etatis effectum suum per
partum mulieribus representat. Grece etiam delphis dicitur, quia
fratres efficit omnes qui ex una nascuntur.@}

7. {@[Vnde] {€Muscio€}. vulva iacet inter coxas duas, inter
vesicam et longaonem, eis aliquantulum superposita.@}

8. {@{€Et idem€}. matrix naturaliter nervosa constat venis,
arteriis, pulpis, et nervis. constat autem duabus tunicis, quarum
una est foris lenior et alba, durior et nervosa, altera intus
aspera, rubea, mollis, et pulposa.@}

 Vbi posita sit matrix?  

9. Matrix posita est in spatio clunium, id est inter utraque ossa
que Greci scia vocaverunt, vesicam quoque et longaonem, subiecta
quidem vesice, superposita longaoni, nunc omnino, nunc ex parte,
siquidem profectu temporis sumta magnitudine. est enim in
puellulis parva conparatione vesice, adeo ut sub ipsa latere
videatur. virginibus vero iam plenis vesice coequatur.
excedentibus vel enixis grandessit ut virginea teneat spatia,
usque ad intestinum quod colon vocatur, et magis cum in utero
graves fuerint. quod et visu probatur, peritoneos cum membrana
atque cutis distendetur, quam epigastrion vocant, forma nascentis
fetus cum suo folliculo et humoribus clausis, que omnia in
matricis ambitu continentur.

10. set rursus post partum conducitur, ita tamen quod maiorem
habet formam quam habuerat ante partum. superat enim vesice
magnitudinem supradicto modo distenta, set <non> omnis in partes.
etenim in anterioribus vesice colla sita nascuntur, et sunt toto
sinu muliebri distenta, collo tamen matricis secreta. in
posterioribus vero superius a fundo vesice matricis est fundus,
sub umbilico positus, ita ut vesice ambitus superpositus collo
matricis videatur, et fundus ambitui.

11. continetur autem matrix tenuibus continuis membranis nexa
superius vesice, longaoni inferius, et ex obliquis vero atque
posticis partibus membranulis fortibus ex ossibus que scia
vocamus, et ultimo posticis quod Greci hieron osteon appellant.
hiis denique tumore adductis, ipsa quoque producitur, nunc ad
superiores partes, nunc ad obliquas inclinata; laxatis vero
procadit.

12. est autem non ut in animalibus scemate verticosa, set
cucurbite medicinali similis. habet autem os, collum, cervicem,
quorum congestio sive unitas veretrum dicitur. cuius post finem
surgentes partes in ambitum humeri dicuntur, horum sequentia
latera, ultimus fundus; {@omnisque inanitas illa que est in medio
sinus appellatur.@}

 {@Quomodo formata est matrix?@}  

13. {@In medio sinu mulieris {€os€} matricis situm est. est autem
ipse sinus membranum nervosum maioris intestini simile, intus
spatiosissimum, foris angustum, in quo cohitus virorum et usus
veneris efficitur, quem et vulgo connum appellant, cuius foris
labia grece pterigomata, latine pingnacula. et a superiori parte
descendens in medio est landica. non omnibus equaliter retro a
pinnaculis recedens set aliis plus, aliis minus, secundum
differentiam etatis et nature, veruntamen in perfectis iam
feminis V vel VI. est autem et foris orificium matricis sicut
novissima pars auricule formatum.@}

14. distat vel apertius fit secundum aliqua tempora quomodo in
appetentiam [aut] veneris excitatum rapiendi seminis causa. item
purgationis tempore <cum> sanguis egreditur, et conceptu facto
increscentis uteri sumit aumenta. tunc magis in partu plurimo
patefit spatio, adeo ut etiam manus obstetricantis recipiat. set
est natura molle atque carnosum, nondum devirginatis inflatum
pulmonis vel lingue mollitiem similans, in hiis vero que iam
pepererunt spatiosum et callosissimum est.

 Qualis sit matrix?  

15. Omnis autem matrix plurima ex parte nervosa esse et carnibus
confecta perspicitur.

 {@Vbi positi sunt testiculi?@}  

16. {@Sunt autem testiculi mulierum prope cervicem matricis,
singuli secundum singula latera extrinsecus positi, et sunt
rotundi et aliquantulum {€in sessione€} latiores, et minores et
molliores quam masculi.@}

17. {@meatus quibus mulieres semen excludunt iuxta matricis
latera positi per testiculos exeuntes collo vesice iunguntur.@}
seminalis tunc via veniens secus matricem per utrumque fertur
testiculum. tunc lateribus addita usque ad vesicam tendens eius
inseritur collo. hinc denique putatur femininum semen inutile
animalium creationi sive conceptioni, siquidem forinsecus
fundatur exclusum.

 {@Qualis sit matrix et ex quot tunicis constet?@}  

18. Constat autem omnis matrix ex duabus contraria sibi positione
obiectis tunicis in similitudinem carte, que duobus est confecta
corticibus. set exterior [pulposa,] nervosa, atque lenior et
alba et durior et tenacior. interior vero carnosa, mollior et
rubrior ac plurimis vasculis innexa: hec lenis est in fundo, quo
semen virile iactum in fundo inheret. ex eodem purgatio
menstrualis meatu fluit. set hec due tunice quas diximus in
similitudinem carte constitutas invicem sibi connexe sunt largo
membranarum amplexu, ut plerumque cum extenduntur procadat
matrix, manente exteriore atque nervosa membrana in sua regione,
interiori versa procadente.

19. item communiter in hiis que partum nesciunt matrix fundo
habet extantias papillarum duas in similitudine [...]
complicatas. in parentibus vero omnis extenditur et rotundum
sumit scema.

20. matrice autem aliquibus ex causis affecta compatitur
stomachus et cerebri membrana. habet etiam mammarum communem
naturalemque consensum. denique sumta magnitudine cum etate,
mammarum quoque facit augmenta, ut turgentes visu probentur. item
matrix sumpto semine animal: perficit. mamme futuro lac
preparant fetui. tunc si purgatio per matricem venerit, lactis
liquor extinguitur; profluente autem lacte, purgatio prohibetur.
item in senibus conducta matrice mamme quoque marcescunt, vel
egrotante utero earum minuitur magnitudo. denique in mulieribus
gravidis cum mammas conduci videmus, futuram necessario
abhortionem dicimus.

21. femininum autem veretrum est membrana nervosa et aliquantulum
rotunda ut intestinum, set latioris spatii interius, angustioris
exterius, in quo etiam cohitus virilis exercetur. interior ergo
pars collo matricis connectitur, exterius vero fibris adnexa est
quas pinnas vocant feminini sinus, inferius sessioni sive
longaoni, ex utroque latere carnibus ossium que Greci scia
vocant, superius collo vesice. os enim matricis supercadens atque
additum sinui in summitate mictuali caverne connaturatur.
apparet igitur sinum muliebrem subiacere collo vesice
superpositum podici atque longaonis summitati.

 De menstruali purgatione.  

22. Menstrualis dicta est purgatio quod per singulos menses fiat.

 {@Vnde dicta est purgatio?@}  

23. {@Purgatio vero dicta est eo quod superhabundantem sanguinem
corporis mense uno colligat et excludat et sic corpus purget@}.
hoc officium nature Soranus diffinit sanguinem vel liquorem
naturaliter statutis temporibus defluentem per matricem et ex
feminino sinu aliquando.

 {@Quando incipit purgatio?@}  

24. {@Sepius autem anno quartodecimo initium sumit cum pubertas
et inflatio papillarum in feminis exoritur, aliquibus tamen
citius, aliquibus tardius.@}

 Quanto sanguine purgantur?  

25. Set ipsius fluoris quantitas ex parvo sumens initium,
proficit in plurimum, in quo perseverans rursus minuitur atque
omnino conquiescit, neque iuxta XL annos neque ultra L sepius et
in multis approbatur.

 Quando cessat purgatio?  

26. Set "in multis" additur, siquidem plerisque usque ad annum
sexagesimum purgatio pervenerit. set eius augmentum atque minutio
non potest firma dimensione terminare, ut eius certus
diffiniatur modus.

 De diversitate purgationis secundum tempus, in numero dierum.  

27. Purgantur autem femine alique die una, alique duobus, alique
usque ad diem septimum perseverant. plurime tamen triduo vel
quatriduo purgantur. hec autem purgatio nunc quidem solitos dies
prevenit, nunc tardato motu serius advenit. plurimis vero
mulieribus cum luna secundum Enpedoclem minuitur lumine, ordo
purgationis recurrit. alie ante XX, alie, quod Diocles de omnibus
estimavit, vigesimo admoventur die, frequentius etiam expletis
XXX diebus.

 De differentia purgationis in quantitate.  

28. Differt autem quantitas eiusdem purgationis natura, etate,
tempore, et secundum corpora et affectiones vel regulam vite, vel
alias quasque similes mutationes. natura, quod quibusdam
naturaliter plurima egestio fiat, quibusdam parva. etate, <quod>
vergentibus atque novellis et nunc incipientibus sepius solum
spatium matricis humectatur rore tenui. set excedentibus
pubertatem, quamquam manente virginitate congestum appareat, sola
tamen polluit loca. secundum tempora, ut vere plurima, estate
parva purgatio fit, siquidem totum corpus vapore laxatur, et
propterea diripitur; autumpno vero plus ab estate, minus autem
vere fieri purgatio comprobatur. secundum corpora, ut pinguibus
parvus egreditur fluor, siquidem facili nutrimento habitudo
membrorum usurpata consumit accepta; tenuissimis vero seu tabidis
membris neque carne soculentis plurimus, quod corpora non
abstulerint nutrimento quo consuccata crasiscant operante natura.
hoc remanens et veluti destitutum superando in exitum rumpit.
iuxta regulam vite sive affectionem, <quod> otiosis mulieribus
atque vacuis plurima purgatio fluit, exercitatis vero parva, ut
in choro voce cantantibus, vel peregrinatione, et magis
mediterraneo ad littora, iactatis plurimis.

29. cohercetur fluor ita ut aliquando omni ex parte negetur, vel
agonistico studio incarnatis {@quarum omnium sanguis de
exercitatione consumitur. puellule vero, {€quibus sanguine
nutritur corpus,€} que infantule sunt, et anus, in quibus virtus
et calor defecerunt, purgari non possunt.@} multis autem longa
egritudine sanguis consumitur. conceptione autem facta, usurpato
sanguine uteri nutrimento, purgatio denegatur.

30. quibusdam tamen post conceptionem fluor sepissime apparuit,
aut ex muliebri sinu aut ex matricis collo sive latere, siquidem
connaturatio seminis anecti non in tota matrice fieri
comprobatur, set solo in fundo. ex ipso fundo quibus forte non
incederit locis semel purgatio fieri videtur veluti expresso
sanguine confecta. hinc plerumque superconceptio, quam Greci
epysulesin vocant, fit, hoc est ut iam dudum gravida secundo
pregnetur.

 {@{€Muscio€}. Quomodo intelligatur purgatio denegari?@}  

31. {@Quod autem purgatio sepe negetur in feminis intelligimus ex
eo quod ad integrum sanae sunt et <nullam> molestiam corporis
patiuntur.@}

32. {@que enim frequenter purgate sunt solito tempore purgationis
pigre efficiuntur. gravedinem aliquando in renibus et dolorem
sentiunt@} cum vultu tristi et oscitatione frequenti et assidua
membrorum extensione, aliquando etiam rubore genarum permanente
aut interruptione variato et rursum florente. aliquando etiam
nauseam et fastidium stomacho commoto patiuntur.

33. prima autem purgatione imminente novellis, que feminis,
sepius anno XIV, inflatio quoque oritur papillarum et pubis cum
gravedine et pruritu quodam, erumpentibus capillis, pubertate
surgente.

 Quibus signis mediocriter purgatas intelligimus?  

34. Mediocriter autem purgatas iudicamus que post fluorem nulla
corporis querela tanguntur; officiorum naturalium equitate
servata, quam Greci eustantian vocant, cum spiratione facili,
sine ullo turbore atque virium vexatione. quas vero supradicta
secuntur immodica purgatione iudicamus affectas.

35. {@{€Muscio€}. Purgatio primis venire a XIIII anno incipit,
aliis prius, aliis postea. et mammas inflatas habent, pondus
supra pectinem cum quadam inflatione sentiunt. alie vero que iam
frequenter purgate sunt advicinante die purgationis constituto
pigre efficiuntur. gravedinem in renibus habent, aliquando et
dolorem ibi sentiunt, et frequentius oscitant, et omne corpus
extendunt, ruboremque in buccis habent non perseverantem, set
inter aliquas horas se ostendentem, et aliquando fastidium
patiuntur et nauseant.@}

36. {@utiliter mulieribus purgatio occurrit si forte futurus est
conceptus. nam utiliter preparat locum in quo semen haberi et
conglutinari possit. sanitatis autem earum est gloria, set cito
eas senescere facit.@}

37. set diligentie causa, priusquam fluor corporibus irruat
temptanda est consumatio, et anno XIII etatis, quo possit sponte
atque <ante> cognitionem veneriam adduci. etenim usu venerio
depuellationis tempore materia provocata influens partibus, ut in
viris sic etiam in feminis, metuenda, cuius nondum animal
ministerium noverit et propterea duplici novitate vexetur cum
tensione atque tumore extorta sit. igitur parva deambulatio et
equalis et mollis vectatio ac levia exercitia adhibeantur. tunc
corporis defricatio oleo communi plurimo et cotidiana lavatio,
animi laxamento ilaritate quesita. hinc enim corpora collaxantur,
atque improvidas sustinent egestiones: nisi forte femina male
fuerit in dolore erudita, et propterea plurimum fluida, que
corpore quasi friabilis videatur <...>

38. tunc sepius requies prodesse probatur. sicut enim crapula
gravati ac pleni forti motu acti sepe cadunt in egritudines, vel
ut gravati capite impleto, si plurima voce exercentur, in dolores
veniunt eius partis, non aliter matrix purgationis materia
reflexa motibus exercita labores facit atque querelas assumit
densitate confectas. utendum denique est nutrimento succido ac
mediocri atque pessariis oleo ferventi confectis.

39. in hiis autem que iam sepe purgate sunt permittenda est
consuetudo (alie enim consueverunt requiem, alie motum
pertulerunt), lavatione quoque contempta, et magis prima die
adveniente fluore. in hiis vero que iam purgari desinunt etate
vergente, curandum ne repentina fiat fluoris deductio, deciso
scilicet officio. omnis enim repentina mutatio etiam in melius
facta [in] novitatis causa corpora contristat. quapropter hiis
erit utendum que initio exorte purgationis in puellis ordinavimus
adhibenda. valent enim ea recedens officium aliquantum retinere,
que ante valuerunt provocare. si autem quibusdam plurimus fluor
egeritur aut contra naturam retentus fuerit, erit adhibenda
curatio quam de hiis que contra naturam veniunt ordinabimus.

 Vtrum congrua necne sit feminis purgatio menstrualis?  

40. Purgationem menstrualem noxiam esse mulieribus magis in
delicatis apparet corporibus. in fortissimis vero resistente
robore contingit validissime sanitatis causa. plurimas denique
sine purgatione [in] vere fortissimas videmus viragines et
steriles: tunc etiam etate vergente purgatione cessante nichil
incommode sentire: econtrario vero plurimas soluti corporis
effectas hausti sanguinis causa. virgines denique que nondum
pugantur nichil sanitati diminutum sentiunt: unde purgationem
nichil sanitati conferre, set filificio, sine quo fieri successio
non potest, necessariam esse comprobatur.

 Vtrum salutaris necne sit virgini virginitas?  

41. Nos virgini virginitatem salutarem necessario comprobamus,
siquidem noxius est natura concubitus. videmus enim animalia
prohibita venere fortiora, et magis feminas: tunc etiam mulieres
minus morbis affectas et que forte legis causa vel pro dei cultu
interdicto venerio vixerunt usu, et hoc potius si virgines
permanserunt.

42. difficilis autem purgatio sive corporum immodica grassities
aliis ascribenda est causis, siquidem improba pinguities magis ex
otio atque immobilitate fieri comprobatur. multe denique
virgines in otio constitute, etati competenti exercitio
custodite, minime deinde conceperunt neque aeris neque locorum
mutationes, beneficia percipiendo que sanitatis augmento
conducunt, et propterea supradictis vexationibus afficiuntur.
hinc denique salutaris virginitas approbatur, ut in viris sic et
in feminis. set naturali atque communi ratione, quo genera
permaneant, ne mundi spatia deserta ac vacua torperent animalium
successione cessante, iniecta venus qua sibi mixta corpora
crearentur, utili vexatione coniuncta.

 Quousque servanda est virginitas?  

43. Tanto tempore virgines esse debent donec prima purgatione
menstruali superveniente matrix sua cognoscat officia. set tempus
prime purgationis circa annum XIV sumit exordium. hoc verum
atque naturale tempus depuellationis natura monstravit, siquidem
usque ad hoc tempus os matricis conductum manet, et ipsa nondum
maioribus vasculis corroboratur set tenuibus, nec tantum
sanguinis quantum fuerit alimonie uteri necessarium conferre
sufficientibus. <...> ipsum etiam semen in ambitum matricis
veniens atque coherens perfecto fetu per angustum matricis partus
tempore maturo posse fundi negatur; unde magnas molestias ac
pericula pregnantes incurrunt.

 Que sunt ad concipiendum apte?  

44. Aptas conceptioni feminas ex anno XV usque XL iudicamus, quas
neque nimis densi aut soluti corporis esse decet. matrix enim
cetero corpori similis conprobatur, quo fit ut duritie causa non
facile semen assumat, set recursum habeat. aut fluida, aut
mollis, aut debilis; minime igitur congelari faciat. hinc denique
convenit humorosam esse matricem, neque siccam neque plurimum
fervidam, aut econtrario frigidam. {@que ordinabiliter die suo
purgentur, limpido scilicet et moderato sanguine.@} ipsa quoque
matrix sive eius orificium promineat. ipse quoque femine facile
digerant, nec assiduo ventris fluore purgentur. sunt etiam recte
valentes corpore atque animo hylares. etenim iuges cruditiones et
inflationes iuges iuste conceptioni resistunt.

 Quid impediat conceptionem?  

45. Item ventris consuetus fluor despui provocat semen acceptum.
item iracundus animus ac tristis et obstinatus turbato spiritu
conceptionem repellit. corpus etiam bona natura desertum et
habitu contrario vitiatum in se semina non accipit retinenda, set
suis vitiis interire cogit oppressa.

 Quid est aptum conceptioni tempus veneris ineunde?  

46. Aptissimum veneris ad conceptionem tempus est in declinatione
purgationis subiacente desiderio cohitus, cum corpus neque succo
deficiens comprobatur, aut ebrietate vel indigestione gravatum,
atque uno cibo ac non plurimo nutritum et omni tranquillitate
perspicuum. set cessante diximus purgatione sive declinante,
siquidem ante ipsam minus aptum videatur, iam gravata matrice
atque sibi displicente, imminente materia quo non possit duos
motus inter se contrarios sustinere: unum, quo congesta materia
careat; alterum, quo micantem assumat. sicut enim stomacus
qualibet materia gravatus opprimentia rehicere querit accepta,
propterea supinus in nauseam provocatur, ab accipiendo cibo
conversus: non aliter matrix vicino tempore purgationis omnis
magis deponendi ex materie concursu venientis quam sumendi ac
retinendi [semīs] seminis voto movetur. denique in initio
purgationis incongruum similiter iudicamus, quia tunc omnia loca
matricis sunt densiora. ita circa crescentem purgationem
incongruum dicimus, siquidem humectando semen fluidum faciat aut
collapsum delubricari meatu materie exeuntis.

47. solum igitur aptum tempus conceptionis est purgatione
declinante. relevata enim matrix fervorem retinet moderatum et
humectationem modicam. rursum semen non potest aderere nisi
asperitate matricis effecta, materie lapsu fundo lacessito. ut
enim in egrotis dimissionis tempore cibus tenetur acceptus,
imminente autem accesione, vel in ipsa, commoto vomitu effusus
excluditur: non aliter semen firmiter teneri perspicitur
purgationis fluore vergente.

48. addimus preterea appetentiam veneriam adesse veram. sicut
enim superceptus cibus non digeritur, sic semen invita matrice
receptum minime tenetur vel connaturatur, nisi femine sitientes
venerem sumserint. licet enim quedam violentia oppresse
conceperint, illis tamen delectatio affuit animi celata iudicio.

49. tempus igitur aptissimum conceptioni probatur quo veniens
appetentia suis fuerit stimulis agitata, set neque corpore
gravato neque succis solitis destituto. non est enim sufficiens
sola cupiditas mentis effectus veneris optinere, nisi corporis
quoque aptissima fuerit habitudo. primo enim habitu naturali
corpore constituto eius officia similia comparantur. contra
naturam vero ebrietate aut indigestione oppressum languentibus
officiis operatur, unde conceptionis corripit effectum. secundo
adherens semen necessario nutriendum, quo sumto sanguine atque
corporis materni spiritu salvatur. ebrietate autem et cruditate
exalatio concepta spiritum quoque conturbat. quo fiet ut sit
periculosum noxiis nutrimentis seminis fovere substantiam, quibus
corrumpi potius quam nutriri videatur.

 Quando anime habitudo exortis tradat corporibus formas?  

50. Merito dicendum quod anime habitudo exortis tradat corporibus
formas, et propterea faciat conceptionem depravari. sic denique
in concubitu femine visa simia vultus similes pepererunt. hinc
etiam Ciprius tirannus ne sui turpitudinem corporis posteris
daret, in amplexu venerio signa pulcherrima uxorem suam coegit
intueri, quod adulterato visu alienas femine sumerent formas.
equorum etiam nutritores cum equi equabus causa creandi corpora
commiscentur nobiles pullos equarum visui opponunt, quo
supradicto exemplo tales rapiant per venerem formas. ut igitur
minime portentuosa assequatur nativitas cum a nimia ebrietate
sauciata labentia patitur visa, que Greci fantasmata vocant,
decet feminas sobrietate servata veneris in gremia convenire.

51. hiis ergo veneris temporibus aptius fiet si ante cibum venus
fuerit accepta, aut semel sumto atque digesto. tunc enim sane
nullis obstaculis impedita venus comprobatur. nam si rusticator
priusquam semina iaciat terram preditis primo purgamentis
exercet, cur non etiam medicina substituendi hominis causa
successionis semen puris curet corporibus intimare?

 Vtrum salutaris necne sit conceptio?  

52. Sicut flebotomia salutaribus preceptis iungenda non est,
licet morbos solvere videatur, sic conceptio, licet ea accedente
mulieres a laboribus menstruali purgatione iniectis sepe
liberentur, magis adiutorium morbi solvendi quam servatio
sanitatis estimanda est. plurima enim molestia pregnantibus
ingeritur cum non solum graventur, verum etiam passionem <quam>
cissam vocant sepius incurrunt, de qua [sepius] suo loco dicemus.
tunc etiam intuendum est quod uni animali solitus sufficere
cibus nunc dividitur, uteri nutrimento usurpatus, quo non solum
ali verum augeri possit, et propterea sit insufficiens
matrimonie. etenim quod fetui conceditur necessario pregnanti
detrahitur, quod minime salutare est. quod autem marcorem
corporis et debilitatem et precipitem senectutem conceptiones
ingerant manifesta ratione monstratur.

 Que sunt signa facte conceptionis?  

53. Conceptio est retentio seminis perseverans in matrice <sive>
futuri fetus sive fetuum per naturalem causam. set 'retentio'
dicta est quia ita conceptio fiat. 'perseverans' autem, siquidem
temporaliter sepius teneatur semen, atque statim despuatur, et
propterea conceptio dici non possit. 'seminis' vero 'sive fetus,'
siquidem primo tempore quo nondum semini accesserit forma solius
seminis videatur retentio, post vero cum fuerit uterus
informatus <non> desinat esse retentio sive conceptio, set potius
fetus. mutatum autem semen atque in augmenta commotum natura
revocabitur. tunc proficiens anima appellatur, siquidem cum
inherens refrixerit et durari ceperit, anime sumat exhordium, nec
iam semen vocatur.

54. 'fetus retentionem seu fetuum' adieci, siquidem gemini vel
plures concipi possunt. 'in matrice,' non enim in qualibet parte
seminis retentio perseverans conceptio dici vel esse possit, set,
ut supradictum est, in matrice. quo denique tempore in
seminalibus vasculis continetur semen ac iugiter manet neque esse
neque dici conceptio potest. 'per naturalem causam' adiectum est
ultimo, quia sepius retineri semen videtur in matrice tardatum,
si forte frigore os matricis fuerit clausum; similiter etiam
fetus cum forte difficili redditur partu. set iste retentiones
conceptiones dici non possunt, siquidem non naturali causa set
contrario impedimento fieri videantur.

 Quid differt a conceptione sumtio?  

55. Differt autem a conceptione sumtio. est enim sumtio exceptio
seminis matricis in fundum, conceptio vero post sumtionem
retentio atque conglutinatio; quippe cum sumtio solius seminis
esse videatur, conceptio autem etiam fetus. aliqui igitur
inconprehensibilem aiunt primo tempore conceptionem, aliqui
conprehensibilem. quorum quidam signum dixerunt conceptionis
veneris appetende fastidium. cetera denique animalia donec
concipiant insatiabili cupidine in venerem rapiuntur; conceptione
vero acta, concubitum <non> faciunt, set non ceteris animalibus
eadem comitantur in omnibus quibus rationem coniunctam esse
videmus. animalia etiam conceptione facta venerem non negant, ut
galline et lepores. tunc et mulieres usque ad diem partus
delectatione cohitus agitantur. unde predictam oppinionem constat
esse falsissimam. nos igitur concurrentibus multis atque in unum
venientibus discretionem conceptionis ita docemus.

 Signa conceptionis.  

56. Primo quidem in fine cohitus femine horrore quodam corporis
afficiuntur, tunc matricis osculum concluditur, servato molli
atque tenero tactu (cum enim frigore atque tumore irruente os
matricis concluditur, necessario durities partis consequitur).
tunc etiam si muliebris sinus semine fuerit humectatus admodum
parvo, aut plurimo liquore magis quam semine. deinde sequenti die
purgationis menstrualis decisio aut admodum parva, tunc gravatio
clunium, conceptionis certa sunt signa. surgunt demum mamme
quadam inflatione turgentes, levi doloris sensu sequente. tunc
stomachus nausea flagitatur et vene pectoris eriguntur atque
livescunt, oculorum concavitas aliquando pallet, aut in vultu vel
genarum partibus nigre macule generantur. tunc denique plerasque
cissa sequitur. et pro modo temporis uterus augmentando
concrescit, sumto etiam motu palpitantis fetus.

 Que sunt secundum veteres signa masculum vel feminam ferentis
pregnantis?  

57. Ypocrates marem facere dicit eam que boni coloris fuerit
pregnans et dexteram mammam plus habuerit ab alia turgentem;
feminam vero illam que cum pallore sinistram mammam supradicto
habuerit modo, set hoc falso videtur. oppinatur quod in dextra
parte matricis conceptio facta masculum formet, in sinistra
feminam. alii masculum signare dixerunt {@ si velocius et
exercitius infans movebatur@}, cum aliis predictis signis ab
Ypocrate; {@feminam vero cum tardius et languide se movere
incipit@}, cum signis similiter ab Ypocrate predictis.

 Quomodo diligende sunt concepto fetu mulieres?  

58. Diligentia pregnantium trina est. est enim primi temporis
servandi fetus causa, alia pro mitigandis accidentibus que
pregnantibus irruunt, ut cissa. alia ultima, donec perfectus
exeat fetus, et facili partu fundatur. quarum nunc nobis prima
est prosequenda. oportet igitur conceptu facto nimietatem fugere
omnium rerum, maxime circa corporis atque anime motum.

 Quibus causis despuitur semen?  

59. Despuitur enim plerumque semen mestitudine, metu, gaudio
repentino, vel letitia, vel quolibet mentis novo turbore, aut
exercitio vehementi retento spiritu confecto; item tussicula,
sternutione, percussu, casu, et motis ossibus clunium, que Greci
scia vocant; item pondere, saltu, dura sessione, sumtione
medicaminum acrium seu inflabilium; item multa ieiunitate et
cruditate, ebrietate, vomitu, sive fluxu sanguinis per quelibet
loca, et laxamento ex rebus ferventibus facto; item febris
vehementia, aut tremore facto, vel adductione membrorum, quam
Greci spasmon dicunt. et communiter omne quod ingerit nimium
motum facere abortiones certe videmus. set horum convenit que
forte nostre subiacent potestati precavere, atque requie
pregnantem custodire uno vel duobus diebus, simplicibus unctione
curata, quo appetentia cibi consurgat et accepta nutrimenta
digerantur. set prohibenda est ventris fricatio, <ne> loci
commotione retentum discutias semen. unguenda est oleo spano, hoc
est viride ex oliva confecto.

60. dandus est cibus nutribilis parvus, intermisso lavacro
diebus, si poteris, VII, ad minus necessario tribus vel quattuor.
suspecta enim est totius corporis relaxatio, que facile poterit
semen quoque consolvere. hinc denique alienum non est etiam vinum
prohibere paribus numero diebus, quo neque violentia neque
percussibiles nutrimentorum in corpore fiant retributiones. ut
enim ossium fracture motu carentes atque in otio servate facile
connaturantur, sic et semen matricis. set in hiis erit spernendum
ne rursus corpus debilitatum detractione vini et imminutione
ciborum condeficere faciat conceptionem. quapropter sensim
repetenda est consuetudo, primo miti levitate intracta. tunc
etiam gestatoria sella vel cathedra adhibenda vectio sive
fertorio, quod Greci difron vocant. illa enim que animalium vi
iumentorum conficitur propter nimietatem motus erit recusanda.
tunc etiam deambulatio levis et parva est adhibenda et augenda
per singulos dies, cibis ex media qualitate sumtis, quam Greci
mesen ylen vocant, ut pisces minime pingues, et volatilium
carnes. tunc olera queque simplicia offerenda. fugienda autem
omnia acria, ut cepe, allia, porri, et omnia salsamenta, vel cibi
nimium dulces. facile enim corrumpitur, et que fuerint acria
inflant.

61. vetendus preterea concubitus, ne cum toto corpore ipsis magis
partibus ingerat motum que cum requie sunt tolerande. matrix
enim inconcussa perceptum continet semen, agitata vero inimico
despuit motu. lavatione autem balneari utendum calida aeris et
aquarum servata temperie, nec multum tardo nec plurimo sudore
confecto, ne friatum corpus viribus depurgetur. utendum etiam
frigida lavatione in eadem mediocritate, ne horrore concepti
frigoris corpus afficiatur. atque ita post lavacrum nutrimenta
differenda donec se corpus agnoscat totum, spiritus digesto
turbore et liquidorum tranquillitate substante. tunc primo aqua
potanda, secundo vinum parvum.

62. ne quisquam miretur si aliqua feminarum, pretermissis
quibusdam aut omnibus supradictis, minime fuerit abhortione
vexata, cum illa conceptio quamquam manere videatur, debilem
tamen faciat fetum, et incremento et nutrimento difficilem, ac
communiter morbidum atque vexabilem, tunc etiam vultu turpi atque
animo debili. sicut enim edificiorum fundamenta firmo robore
constituta plurimo possunt tempore permanere, que vero trepido
atque infirmo facili lapsu atque inpulsu parvo demoventur, non
dissimili animalium creatio manet exemplo, cum nascendi sumit
exordium, et primordiorum firma fundamentis instruitur.

63. apprehendimus autem desputum semen cum muliebris sinus
humidus fuerit respectus. set adhibenda est correctio, ne rursum
conceptionis simul occurrat offensio, ut primo motus corporis, si
quis fuerit, deducatur, adiuncto animi laxamento, si forte
aliqua secularis motio tenuerat mentem, et propterea turbor
fuerat ingestus. ipse quoque partes cum toto corpore firmande, si
debilitas matricis irruerit. hec primi temporis conceptionis
diligentia est. set quia proficiente utero irruit sepius, ut
supra diximus, cissa, eius ordinem prosequemur.

 {@De cissa: {€Muscio€}.@}  

64. {@Cissa est appetitio inconsueti cibi tempore quodam
mulieribus <gravidis> occurrens cum inequalitate stomachi et
habundantia humoris et nausea. apud quosdam ab eo dicta quod
tedium grave mulieribus afferat. apud alios vero quod aviditas
mulieri inferatur, que quicquid tenuerit fortiter complectitur.@}

65. Cissa apud veteres nomen accepit ab anxietate pregnantis que
uteri comitatur augmentum, ab aliis a similitudine hedere, quam
cissam vocant. etenim edera vicina queque suo nexu robora
complectitur. sic etiam hec passio desideriis plurimis evagata
pregnantis vota diversa partitur. alii cissam dixerunt a
similitudine avis quam Greci cissam, Latini gaiam vocant. etenim
ipsa pennarum varietate distincta atque voce multissona esse
perhibetur. non aliter hec passio varias desideriorum ingerit
formas.

 {@Quot mensibus cissa occurrat pregnantibus?@}  

66. Irruit autem sepius pregnantibus quadragesima die atque ita
ad mensem quartum pervenit, quibusdam minus aut amplius incipit
aut perseverat, quamquam plerasque usque ad diem partus comitetur
aut omnino non irruat.

 Vnde cissa contingat, et quid sequitur cissam?  

67. Contingit autem hec passio ex indigestione ciborum repletis
et ebrietate cum se commiscent.

 Que sequantur cissam?  

68. Sequitur autem eas que cissam patiuntur nausea, fastidium
aliquando omnium, aliquando certarum rerum, tunc etiam insuetorum
dilectio, ut carbonum comedendorum, vel pomorum immaturo tempore
messorum, tunc salivarum fluor, et displicens sanitas,
ructationes acide, digestio tarda, et ciborum facilis corruptio.
quibusdam etiam vomitus, nunc per intervalla, nunc iugiter
perseverans, fluxus et ventris, capitis gravedo, corporis
hebetudo, pallor in vultu, mammarum inflatio et venarum,
quibusdam viridis, aliis color similis regio morbo. quibusdam
etiam pedes intumescunt et stomachus dolore vexatur.

 {@Quomodo sunt agende cissam habentes?@}  

69. Oportet igitur, cum primum hec passio sentitur, unius diei
ieiunium adhibere, quo stomachus contra naturam motus adhibita
requie reservetur. nec metuendum, ut plerique volunt, quod
animalibus duobus minime debet detrahi victus, set quantum
poterit ministrari. etenim incongrue datus cibus corrumpitur, et
non solum nichil nutrimenti corporibus tradit, verum etiam vexat.
et ut perfecta hominum corpora, sic etiam eorum semina novitate
fulgentia facile offensione vexantur. hec observantes vel nullam
nauseam vel minorem patiuntur.

70. set hiis que fuerunt consuete vexatione stomachi alia die
unctio corporis adhibenda. et cibus dandus est digestibilis, ut
ova apala, et pultes, et aliqua volantium minus pinguia. potum
dabimus aquam, nec multum frigidam. alia die ante unctionem erunt
linteolis toto corpore defricande, donec lenis rubor emergat.
tunc post primos dies laventur frequentius, vino mediocri dato.
adhibeatur etiam gestatio vectoria, item deambulatio, exercitium
vocis sive lectionis. est autem fortificans stomachum aliqua
particula panis in initio ciborum sumti. sic denique relevatis
corporibus cisse molestias depellere poterimus, neque diurna
utendo lavatione, set alternis diebus adhibita sive interpositis
duobus.

71. set si plurima stomachi fuerit eversio sive humectatio, quam
Greci pladon appellant, utendum est densabilibus fomentis ori
ventris adhibitis ex oleo viridi, quod Latini spanum vocant, tunc
etiam rosato, mirtino, et nardino ex quo eversus stomachus
revertatur. ex hiis denique cirotaria apponenda. set si erit
necessaria vehementior constrictio vomitus causa, erunt
epithimata adhibenda, quorum sunt hec: palmule aride infuse et
decocte in vino austero vel in pusca, et mala citonia simili modo
concocta singularia vel cum aliquo ex cerotariis predictis.

72. set si extendere virtutem voluerimus, admiscemus alumen
liquidum et aridum, item aloen, masticen, rosam, crocum, et mali
punici corticem, ex oleo viridi omfacion appellato, gallam,
ypoquistidos succum <vel> acacie, et polentam. set si [et virtus]
et vomitus perseveraverit vel ciborum reiectio, convenit
articulos alligare. hiis enim densatis stomachi quoque conducitur
habitudo. erunt etiam in aqua fervida deponende. affigenda etiam
ori ventris cucurbita subiecta plurima [per] flamma. set si
forte aliquis dolor adiungitur, constrictive apponatur virtutis
cathaplasma, calidum tamen, quod prosit tactu dolori, virtute
vero solutioni, ut est pollinis resolutione pusca confecta, et
magis si ex farina ordeacea vel triticea.

 De dieta cissam habentium.  

73. Set principaliter providenda est ordinatio ciborum que
stomacho sit aptissima, digestibilis et que facile non
corrumpatur, ut ova apala, polenta, pultes aride, et volantum non
pinguia, et natura carnium sicciora, ut attagen, perdix,
fasianus, turdi, columbe, galline domestice. set horum magis
pectora comedenda, tunc agrestium carnium lepores, capre, atque
edorum et mollium porcorum aures, ora, pedes, venter, vulva. ex
mari vero similiter firme carnes eligende, ut sunt mulli,
squille, pelorides, conchilia. item olerum intuba cruda vel
cocta, portulaca, plantago, asparagi silvestres.

 De natura citoniorum.  

74. Pomorum mala citonia assata, cruda enim tarde digestionis
sunt; in aqua etiam cocta virtutis plurimum perdunt. at si farina
circum fuerint clausa assata, conservata virtute sumunt etiam
facilem digestionem. que si quisquam cocta sumere voluerunt,
erunt immissis calamis coquenda, aut suspensa, ne aqua tangantur
set magis ascensu vaporis coctionem sumant.

75. danda etiam pira aut sorba vel mespila, tunc uve fabriles,
hoc est fumo siccate seu impensiles, siquidem recentes inflant.
hinc denique cuncta que ordinabimus nichil ingerunt gravaminis.
omne enim quod fuerit curiose conditum vel varia suavitate
confectum aut digestionem tardat aut corruptum evomitur.

76. sed priusquam cibum demus, si forte quicquid humoris stomacho
fluxerit, non erit prohibendum vomitu provocato excludere. nisi
fuerit enim emissus, que cibo dederimus excludit. quidam autem
dicunt cissam patientibus neque stipticum neque nimis dulce vinum
dandum, set rubeum et bene odoratum, quod sit V annorum, et
parva sit potio hec patientibus nauseam et vomitum et fluxum
ventris. hec est observatio in cibo et potu.

77. poligoni autem herba in aqua cocta potui datur. anetum etiam
vel reuponticum ante cibum et post similiter datur. balaustia et
citisum et ciminum coma et feniculi semen contusa cum dactilis
cum vino veteri miscentur, et sic cathaplasma imponitur. stomachi
dolore vexate relevantur si sorbeant aquam calidam et lente
deambulent, et precordia tegant lana molli et munda, et fascia
stringant. que autem fastidium patiuntur varios cibos et suaves
sumant et in desiderium cogantur pedum labore et longi itineris
ambulatione. que autem consuevit contra naturam carbones aut
terram vel hiis similia <comedere> supradictos sustineat labores,
vel subitaneos motus ad exercendum. acros autem manducet cibos,
et maxime sinapis ieiunis ministretur ad edendum. quibus vero
pedes intumuerunt folia brassice lata pedibus supposita ligentur.

 Que diligentia est adhibenda pregnantibus ex tempore cisse usque
partum?  

78. Quemadmodum cisse temporibus pregnantes agende sint docuimus.
nunc vero transacta cissa quomodo sint gubernande in sequentibus
docemus. oportet igitur pro modo virium vectione levi vario motu
corpus exercere, tunc deambulationibus, unctionibus, etiam et
fricationibus, cibis quoque mediocribus, quorum digestio neque
gravis neque succo deficiens queque approbetur, vino,
lavationibus consuetis, et animi laxamento cum sufficientibus
sompnis. sic enim roborato corpore pregnantes congruam sanitatem
servant laboremque partus facilius tolerant et ipsi utero materno
roboris proderit tradita fortitudo, cum sani nutrimenti
alimoniam percipit.

 {@Quomodo septimo mense agende sunt pregnantes?@}  

79. {@Septimo autem mense pre omnibus patienter et quiete agende
sunt pregnantes, ne nimia gestatione pecus iam perfectum foris
excutiatur, siquidem etiam septimo mense nasci possunt. neque
ergo exercitius partes ille fricande neque pectoralibus fasciis
stricte constringende sunt. laxamento enim indigent, ut et lacte
impleri possint, et ne ipsa strictura male accipiantur.@}

 {@Quomodo in octavo mense?@}  

80. {@In octavo mense cum omni solicitudine et diligentia
agantur: hoc enim mense plurimum gravantur. pro qua re omnem
nimiam gestationem vitare debent, {€requiem indicimus€}, cibum
etiam parcius accipiant@}. erit preterea plurima ex parte lavatio
prohibenda. venus autem omnino neganda, siquidem matricem cogat
in officium conceptioni contrarium commoveri. at si forte uterus
propendens videatur, et propterea gravis, fascia erit
sustinendus, cuius medium inferius ab umbilico positum pari
circulorum ductu per utraque latera proiecto concursus mutui
causa faciat ligationem. tunc inter scapulas atque humeros
ducenda ligatio et predatis verticulis erit connectenda. preterea
uterus cerotario perungendus spano oleo vel mirtino confecto
{@ut cutis solidetur, ne cum parere ceperit tensione ipsa
conatibus rumpatur@}.

 De cura pregnantium in nono mense.  

81. Nono vero mense erit supradicta ligatio detrahenda.
superiores vero partes amplius subditis stringende, ut
propinquante partu pendens uterus sit adiumento et fetus exitu
celeri deponatur. erit denique lavatio frequens adhibenda, quo
partes omnes partui preparate laxentur. tunc localiter partes
erunt relaxande, sessionibus adhibitis, que Greci encatismata
vocant, ex decoctione lini seminis et fenugreci et agrestis malve
confectis, atque oleo dulci et calido fomententur. {@et
pessariis que ex adhipibus anserinis et medulla cervina constant
digito uncto {€obstetrix€} orificium matricis leniter aperiat.@}

 Vtrum medicaminibus conceptionem prohibentibus vel factam
rumpentibus utendum sit vel quomodo?  

82. Inhibens medicamen a corrompenti plurimum differt. illud enim
prohibet, illud factam detrahit conceptionem. Ypocrates denique
[cum libro quem vocavit] cum corruptiva dari medicamina prohibet,
libro quem De puerili natura conscripsit discretionis causa
iussit feminas suo saltu naticarum fibras pari plantarum percussu
pultare. set de hiis fuit apud veteres magna certatio. alii enim
usum medicaminum corrumpentium prohibentes aiunt nulli debere
dari pregnanti, siquidem sit medicine salvare potius quam vexare,
nascentiumque profecto natura fuerit nutrienda. alii adulteri
conceptus causa aut servande pulcritudinis uterum rumpere
noluerunt. illa vero danda probant que periculum partus
declinant, ne parve matricis causa et minus implere volentis
officium mortis sequatur effectus; vel si in ore matricis aliqua
fuerint condilomata procreata; vel horum queque similia
impedimento fuerint. quibus et nos attestamur. set nunc quoniam a
corrumpentibus inhibenda sunt securiora, de hiis primo dicemus.
quibus enim convenit corrompere conceptionem illis erit melius
prohibere.

 Quomodo inhibeatur conceptio?  

83. Oportet igitur feminam illam primo tempora servare que veneri
sunt apta conceptionis causa et in ipso concubitu imminente
virili semine spiritum continere, et se ipsam a conceptione
interius subducere, et cum surrexerit, inclinatam amplius corpus
distendere atque ita sedere, dehinc sternutationem provocare, aut
frigidum quicquam bibere. adiuvat etiam conceptionem recusandam
oris matricis perunctio ex oleo vetere adhibita sive melle, aut
lane mollis quicquam impositum ante concubitus initum; vel
frequentibus pessariis constrictivis vel dempsabilibus usus
venerios prevenire. hiis enim os matricis clausum ante
conceptionis tempus non sinit ad fundum semina pervenire.

84. denique etiam quedam specialia memoramus. alumen liquidum vel
mali punici corticem interiorem aqua coctum et lane illinitum
imponis. item gallarum ʓ I, mali punici interioris corticis ʓ II,
et in fabe egyptiace magnitudinem formatura apponis. set erunt
declinanda que forte fuerint acriora. ex hiis enim sepius
ulcerationes fient.

85. quibusdam vero videtur semel in mense lasar bibendum in modum
ciceris, duobus aque ciatis admixtis, aut ex ipso sanguine
purgationis quicquam sumere. et viole semen et mirre obolos
trinos et piperis grana duo cum vino tribus diebus sumere. vel
eruce semen obolum unum, et sfondili herbe oboli s., ex mulso et
aceto bibendum mane cum a viro mulier surrexerit. aiunt preterea
eterno conceptionem prohibere urinam mule, vel aquam in qua
operantes fabri igneum sepius extinxerunt ferrum, si potui
bibenda detur modo eminarum trium. hec inquiunt non solum
prohibere conceptum set etiam factum extinguere. secundum nos
autem multarum vexatio sunt. primo enim corrumpunt stomachum et
caput inflant inlato consensu.

86. set conceptione facta primo usque ad XXX diem erunt adhibenda
contraria hiis que ad conceptionem curandam docuimus, ut eas
vehementi motu ambulare iubeamus vel animalibus iunctis vectari;
oleo dulci atque calido fovere matricem atque toto perungi
corpore; defricari etiam forti fricatione, magis pubetenus et sub
umbilico ac clunibus; tunc etiam cotidiana lavatione, nec multum
ferventi aqua vel aere, et in ipso lavacro tardius immorari,
vinum bibentes atque acriores cibos sumentes; sessionibus quoque
adhibitis ex decoctione lini seminis aut fenugreci, vel malve;
tunc etiam cathaplasmatibus et fomentis olei veteris solius aut
succo rute admixto, aliquando etiam melle aut yri illirica. at si
tenax ceperit perseverare conceptio, simplicia cathaplasmata
sunt removenda, adhibitis acrioribus, ut ex farina lupini cum
felle taurino vel absinthio et similis virtutis epithematibus.

87. set cum neque ita erit semen decussum, erit adhibenda
corruptio que abhortionem faciat, non equidem facile aut levibus
impellentibus causis: est enim periculosa fetus vexatio, et magis
si mulier fuerit compacti corporis et duri, et matricis
densissime. declinandus denique secundus mensis et quartus,
siquidem quedam naturali ratione gravedo et ipsa sanitas
displicens et querela sequatur, tunc tristitia et in morbos
facilis lapsus. hec enim paris numeri mensibus comitantur.
quapropter erit terti mensis tempus eligendum. tunc accedente
abstinentia cibi unius diei vel bidui, adhibenda flebotomia, ac
sanguis plurimus detrahendus sententia Ypocratis qui ait
pregnantes flebotomatas discutere.

88. post flebotomiam vero mulier vehiculo imposita frequenter
moveatur, ut uterus conceptionis tempore roboratus rumpatur. set
si femina flebotomum metuens aut viribus debilis fuerit, erunt
loca relaxanda sessionibus, quas Greci encatismata vocant, et
lavationibus et pessariis mollitivis, et abstinentia vini et cibi
parvitate, tunc etiam ventris solutione et clistere molli,
addito pessario corruptivo quod erit ex plurimis lenius
eligendum. horum autem sunt leniora pessaria mirre, viole
seminis, lupini amari farine equalia pondera aqua commixta et
contrita, in egyptiace fabe modum formata.

89. item aliud: rute folia s. ʓ, mirre obolos II, tere cum vino
et appone. est etiam collirium quod sine periculo faciat
abhorsum: viole, mirre, cardami, absinthii paria pondera aqua
congeruntur post lavacrum apponenda, prelaxatis partibus, etiam
sessionibus ante factis. set si effectus minime fuerit
consecutus, rursum supradictis sessionibus antelatis hoc
medicamen iterum apponendum. multa preterea alia et ab aliis
conscripta sunt, set erunt evitanda que forte fuerint nimis
percutienda.

 Que sunt signa future discussionis?  

90. Discussuris pregnantibus aquatus humor vel tabosus aut
sanguinolentus per matricem fertur. tunc imminet carnis quicquam
informe vel iam pro parte formatum iuxta temporis modum.
plerisque autem gravedo atque dolor ossium que Greci scia vocant,
tunc clunium atque sub umbilico pubetenus, et capitis et
oculorum <et articulorum> omnium, stomachi attestante dolore
pungenti et in corpore toto frigidus torpor; defectio animi, quam
lipotomiam vocant, aliquando cum orroribus febres aut singultus,
aut nervorum raptus, quem Greci spasmon vocant, vocis amputatio.
hiis autem que nullo impulsu voluntario discutiunt antecedit, ut
Ypocrates ait, mammarum marcor, ut deposita inflatione residere
videantur sine ulla manifesta ratione.

 {@De folliculo atque umbilico.@}  

91. {@Est quedam membrana fundo matricis inherens {€atque
connaturata€}, ex nervis atque venis et arteriis ac {€tenui
carne€} confecta, colore purpureo similis folliculo.@} hanc Greci
corion vocant. in ea parte aspera qua fundo matricis
connectitur, in aliis partibus membranosa et tenuis ob certam
causam quam narrabimus in consequenti. vocatur etiam hec membrana
regio, et vasculum, et secunda, et preruptio. ' regio,' quia
spatio suo infantem teneat cum hiis que secum sunt, vel, sicut
alii dicunt, ab eo quod ex multis rebus constat, ut corus a
multitudine congesta appellatur. 'vasculum,' quia in eo infans
clausus sic volvitur ut pisa in urna. 'secunda,' quia prius
effuso in terram fetu, illa subsequatur. item 'preruptio,' quod
prerupta imminente partu liquorem fundat nascentis fetus lapsui
preparatum naturali munere, quo facilis exitus fiat. nos etiam
folliculum appellamus, sive quod intra se fetum claudat, sive
quod acceptum contegat ac ministrat spiritum.

 {@Ex quot et ex quibus constat umbilicus infantis?@}  

92. {@Vmbilicus vero infantis constat ex V, et duabus venis, et
ex duabus arteriis per quas nutrimentum sanguinis infanti
subministratur. quintum autem lucialis dicitur, qui infantis
lucium in corium transmittit. hoc ergo umbilico infans in matrice
<detinetur>.@}

 {@Quid est amnion?@}  

93. {@Amnion autem est membranum universo corpori infantis
adherens, quod frequentius intus aliquando consumitur, ut non per
omne corpus inveniatur.@}

 {@Que sunt signa imminentis partus?@}  

94. {@Proximus partus significatur si septimo vel nono vel decimo
mense occurrit gravedo uteri {€sub umbilico pubetenus€}, cum
fervore et dolore {€clunium€} et lumborum et ipsius matricis
descensu ad inferiores partes, cuius orificium aperitur et
humectatur. cum vero iam proximat, superiores partes graciliores
fiunt et extenduntur loca super pectinem et inguina, et
frequenter desiderium urine nascitur. immissoque digito feminino
sinu occurrit rotunditas turgens ad magnitudinem ovi. humor vero
primo fertur lentus, postmodum plurimus et sanguineus.@} at si
forte tumoris causa, <non> imminentis partus, fuerit dolor, primo
os matricis clausum videtur, tunc et siccum, supradictis omnibus
cessantibus signis.

 Que sunt partui preparanda?  

95. Naturali partu imminente preparantur oleum, aque calide
vaporationes, spongie molles, lana, fascie, cervicalia,
odoramenta, obstetricalis sella, lecti duo, locus aptus
parituris. oleum ad fomentandum; aque vaporationes mitigandi
doloris causa; spongie ut molli tactu partes attractentur; lana
qua feminee partes contegantur; fasciole quibus fetus
convolvatur; cervicalia quibus superponatur fetus sub pedibus,
donec secunde quoque detrahantur. odoramenta, ut puleium, mala
citonia, et hiis similia, quibus admotis pariens reficiatur.

96. sellam obstetricalem preparamus cui parturiens imponatur,
{@ita ut habeat sub sessu in similitudinem lune foramen
precissum, ut illuc cadere infans possit@}. sit autem foramen
ipsum non nimis amplum, ne tenues feminas cum ossibus vertebrorum
recipiat, nec angustum, ne femininum sinum comprimat.

97. duo lecti sunt preparandi, quorum alter mollibus stramentis
post partum reficiendam feminam sumat, alter duris straminibus
partui necessarius {@(frequentius enim et iacentes pariunt)@}, in
quo iacens femina nullo recessu mollioribus straminibus
adpositis clunibus deferatur, et non mutato scemate venientis
fetus exitus depravetur, cum nullo partes continentur occursu.
sit etiam lectus humilis quo obstetrix parturientem contineat
sedens. tunc etiam firme locandus, ne cum fetus detrahetur
contremiscat. sit etiam locus in quo partus egeretur atque post
partum femine requiescunt mediocris. parvus enim prefocat; magnus
difficile calidus invenitur. sit preterea aer modico temperatus.
frigidus enim diversitate sui parum astringit. item fervor
plurimum parturientis vires amputat.

 Que diligentia parturientibus est adhibenda?  

98. {@{€Prohibemus parturientibus deambulationem€}, quia ipsa
infantem prope foris positum reprimit. {€prohibemus lavacrum€}
quia vires matricis minuit et digestum mulieris corpus infrigdat.
similiter cibus qui in fervore datur corrumpit et non nutrit
eam.@} sit etiam pariens nullo vinculo obligata, capillos etiam
soluta ad capitis relevationem.

99. {@{€Muscio€}. oportet parturientem supinam collocare in lecto
quod durum sit stratum, complicatis illi pedibus et apertis,
cumque <corion> in orificio matricis invenerimus ad magnitudinem
ovi, ad sellam eam levamus. quod si ita laxa fuerit ut in lecto
parturire debeat, ibi pariat. si vero sella desit, inter fortis
mulieris femora sedere debet ut illic pariat.@}

100. {@dolor qui de fervore est ab eo qui de presenti partu
occurrit {€differt€} eo quod de fervore dolor cum clausura et
siccitate in orificio invenitur, {€ille vero econtra€}.@}

101. {@sunt autem obstetrici necessarie ministre tres, ex quibus
due a dextra et a leva stare debent, in quas incumbere possit
parturiens, tertia vero a dorso eam teneat, ut occurrentibus
doloribus non se in latus inclinet, hortantes eam ut fortiter
sustineat.@} ipsa vero pariens suo se spiritu adiuvet, et eo
tempore quo dolores advenerint magis incumbat, et quodam proprio
usu honus ventris exponat. set tunc obstetrix caveat suo aspectu
pudendorum loca lustrare aut parientis intueri vultum, ne pudore
pregnans corpus astringat.

102. {@et si in lecto partus effici habet, obstetrix viriliter
cincta modice inferius sedeat ut facillime manus immittat. si
vero sedens in sella paritura est, obstetrix inferius sedeat in
humiliori sella, ut possit ex superioribus partibus facile
infantem adducere,@} immissoque digito circulato ductu os
matricis aperiat atque fibras distendat. {@et si folliculus
minime fuerit ruptus, unguento aperiatur. aut si sponte hyaverit,
ut apertior fiat. caveat etiam, si apertum fuerit orificium, ne
repente cadat fetus@} et illisione rumpatur et distentione
umbilicum faciat rumpi, ex quo patientem fluor sanguinis in
periculum ducat. aperto autem sufficienter folliculo, post caput
nascentis excluditur. sic enim nature recto fertur officio cum
prospero partu descendit, et magis si ad inferiora vultum habet
versum. tunc oportet distensione leviori adiuvare os matricis quo
facilius exeat caput, adiuncta cautione ne oppressum grave
concipiat vitium.

103. set cum caput exierit, tunc quoque os matricis distendatur,
ne naturali necessitudine clausum faciat nascentem prefocari.
hiis enim semper motibus variatur, ut nunc se aperiat, nunc
conducat. procadentibus etiam humeris erit manibus obstetricis
excipiendus fetus. et nec recto ductu evocandus, set potius in
obliqua leviter inclinandus, atque miti pulsu ex utraque parte
movendus. {@illo tempore quando matrix aperit se {€et procadit€},
conari oportet. quando vero {€conducitur et sustollitur€}, non
oportet, ne aut sanguinis fluxus aut ipsius matricis adductio
emergat. set ex lateribus astantes ministre, {€quas supra
memoravimus€}, manibus apertis in deorsum uterum patientis
deducant. @}†tenentes exemptorium pannum solo locato quo
substrato† {@manibus fetum accipiat obstetrix.@}

104. {@obtabiliter autem evenit si fetus cum secundis suis
ceciderit.@} si autem secunde retente permanserint, iacente
patiente vicinum ponimus fetum, quo neque umbilicum tendat neque
ruptionis ingerat periculum. si autem sedit mater, tunc cervicali
strato superponendus est fetus, et iubenda femina conducto
spiritu secundas excludere, sinistra manu obstetricis matrici
iniecta priusquam clausa earum prohibeat casum. tunc circa
radices apprehense sensim evocande sunt partes, etiam si ad
fundum matricis recesserint et ab ea teneantur. non in directum
set leniter et huc illuc adducantur, ne et matrix simul cum eis
adducatur.

105. set si detractio secundarum plurimum forte consumpserit
tempus, ne fetus frigore tardo vexetur, erit ab umbilico
seperandus, sicut in sequentibus docebimus. {@quod si clausum
fuerit orificium, ut neque manum admittat, neque secunde possint
exire, tunc adhibenda est diligentia detractionis earum,@} sicut
de hiis que contra naturam eveniunt secundo docebimus libro, {@ut
succis, encimatismis, quibus ad fervorem matricis uti solemus.
hiis enim relaxatis quicquid remansit cito cadit.@}

106. set ad presens inspiciendum ne secundus forte fetus
occurrat. quod quidem ita intelligitur. si forte uteri perseverat
inflatio, vel dolores illi qui partui comitantur
perseveraverint, aut immisso digito similis rotunditas occurrerit
qualis primo partu fuerit demonstrata, vel aliqua parte fetus
procedens fuerit visus, tunc supradicto modo erit obstetricatio
repetenda. {@post partum sufficiens cognoscitur occurrisse
purgatio eo quod primo sanguis {€uberius€} fluit, secundo
feculentius et minimus, novissime purulentus. set de conatu et
tensione frequentius in partu ruptiones occurrunt.@}

 Que diligentia est adhibenda mulieribus profecto?  

107. Oportet spongiis aqua tepida expressis ea loca tergere; tunc
ne frigore concepto vexetur, de cathedra vel duro lecto surgere
parientem et collocari in cubiculo molli calido mediocriter et
obscuro; neque iunctis femoribus, ne materia labens in exitum
arceatur, neque nimis distantibus, ne facile frigore partes
penetrentur, {@set modice {€separatis€}, ut quicquid ex ea foris
exire ceperit non impediatur@}. tunc ad fluorem lapsum
excipiendum spongia mollis sive lana vel latus pannus fibris
imponantur, et frequentius commutentur. tunc clunes et pubes
usque ad umbilicum munda lana contegantur. {@et si sine
quassatione partus effectus est, oleo {€spano, id est€} viridi,
admixto modico vino ipse partes irrigentur, {€quo matricem velud
recenti vulnere affectam medela denssemus€}. si vero laboriosus
processit partus, oleo dulci et calido ipsa loca calefiant.@}
tunc requies et abstinentia cibi, ut in ceteris causis, usque ad
tertium diem adhibeatur, nisi vires coegerint resumptionem.
tertio vero die sessiones adhibende ex aqua calida aut oleo et
tepida, et totum corpus oleo perungendum, atque ita cibus dandus
parvus et digestibilis, ut panis et aqua calida aut pultes et ova
apala, et aqua bibenda. est enim numquam tutum, etiam si
plerisque consuetum vinum, sumere cibum vini potione coniuncta.
tunc post secundam diatriton lavationem convenit adhibere et
vinum dari adiuncta cibatione. set tunc quoque vinum parvum
dabitur et aquatum, et usum omnium sensim permittimus rerum.
{@set quoniam de conatu et tensione frequentius in partu
ruptiones occurrunt, post aliquos dies partus cerotaria imponimus
que conficientur cera et oleo roseo, spuma argenti, et cerusa,
et alumine rotundo.@}

 {@De spargesi.@}  

108. {@Spargesis est post partum ad mamillas lactis confluxio cum
tensione et gravedine et dolore et fervore. quibus apponere
debemus prius quidem que leniter constringant, ut spongias molles
in pusca madefactas, vel panem in puscam infusum et cum
{€dactilis palmarum€} tritum.@}

 {@Ad stringendum lac.@}  

109. {@Si autem lac stringere volueris, alumen vel herbam
policariam et coriandrum viride et uvam lupinam tritam pane vel
ceroto admixta mamillis impone.@}

 {@Ad fervorem {€et tumorem€} mamillarum.@}  

110. At si forte partes augmentum fecerint in tumorem ex quo sepe
congelato lacte glebule fervide generantur, cathaplasmatibus
laxsativis utendum est, ut ex pane et aqua et oleo aut melle
admixto diligenter contrito, vel lini semine aut pollinibus
tritici aut fenugreci ex aqua mulsa concoctis.

 Ad pondus mamillarum.  

111. At si forte mamme pondus ferre non poterint, adhibenda
fomenta ex oleo dulci calido prostrata molli limpida lana. tunc
etiam spongiis aqua calida expressis partes vaporande, vel
decoctione fenugreci, radicum malve, lini seminis aut hibisci. at
si forte purulenta quoque fuerint loca, ut in saniem veniant,
erunt diffindenda subtiliter, ut in libris cirurgie invenitur.
tunc declinante tumore apponantur cerotaria, {@nisi patiens suo
lacte fetum nutrire voluerit. tunc enim omnibus bonis utendum est
rebus, sicut superius.@}

112. {@si autem alia lactaverit, mamillis patientis adstringendum
est lac. lapidem ignarium bene extritum ceroto admixtum
imponimus, et paulatim strictius mammas ipsas fasciamus,
fugientes ea que antiquitus apponebant, ut aquas salsas, cuminum,
alumen scissum, et ederam, que omnia acredine sua fervorem {€et
tumorem€} mamillarum duplicant.@}

 {@Ex quibus rebus probatur infans aptus ad nutriendum?@}  

113. Fetus nutribilis iudicatur primo si ex eo quo conceptus
fuit, patiens sine querela sui corporis tempus pura sanitate
transegit; secundo providendum si congruo tempore partus
occurrit.

 {@Quibus mensibus vitales nascuntur?@}  

114. {@Magis nono mense vel paulo tardius, id est decimo, secundo
ordine et septimo. raro enim et vix evadunt qui octavo mense
pariuntur.@}

115. dehinc firmior significatio nutribilis fetus approbatur si
terre depositus statim dederit vagitum congrua fortitudine vocis.
etenim si plurimo tempore cessans nullo fletu aut murmure
movetur, aut interrupto vagitu velud prohibita voce per
intervalla sonum reddat, suspectus videtur aliquibus causis
obstantibus. item convenit ut sui corporis particulis atque
sensibus paribus reperiatur. tunc etiam caverne patentes nullo
obstaculo impediantur, ut nares, aures, mictualis, atque podex.
tunc singulos naturales motus neque pigros neque solutos, aut
flexu vel extensione difficiles convenit approbare, dehinc
magnitudinem et scemata membrorum et omnibus facilem atque
convenientem sensum, quod sic probare possimus, cum eius cutes
digitorum tactu temtamus. est enim naturale singulis quibusque
punctionibus vel impressionibus admotis dolorem comitari
corporibus. omnia autem supradictis contraria si forte fuerint
consecuta, minus aptum nutrimento fetum denuntiant.

 {@De umbilici decisione.@}  

116. {@Cum modice infans requieverit in terra, quattuor digitorum
spatio longe a {€cutibus€} ventris precidendus est ei umbilicus
acutissimo {€ferro€}, ut nulla sequatur quassatio. nec
superstitioni antiquorum consentiendum est qui lino vel vitro aut
canna acuta aut tenui fragmento panis umbilicum prescindebant.
deinde prescisso umbilico sanguinem qui in eo remanserit
coagulatum exsiccabis, et lana torta aut licio ligabis, ne
subsequente fluxu sanguinis infans periclitetur. set eadem hora
qua natus est ex utraque parte ligandus est, et sic in medio
prescidendus, ne etiam patiens fluxum sanguinis sustineat.@}

 <Quomodo exspergendus est infans?>  

117. Tenuissimo sale vel nitro vel affronitro expergendus est
infans, exceptis oculis atque ore, siquidem in has partes si
ceciderit ulceratio sequatur ex qua cecitas et prefocatio fiat.
set cavendum est ut neque plurimo sale iactato acrimonia eius
mollis adhuc atque imbecillis caro putrescat, neque rursum parvo,
ne cutis minima dempsitate solidetur. quapropter sale, melle aut
oleo aut succo ptisane vel fenugreci admixto, aspergitur infans
vel illinitur per totum corpus preter predictas partes. deinde
cum siccatum fuerit corpus, aqua tepida lavetur infans qua
aspergines depellantur, atque secundo ipsum adhibendum, ut
asperso sale calidioris aque lavatio subsequatur. deinde immisso
digito os et nares et aurium caverne mundentur. oculi etiam
infantis foveantur, quo grassi humores inherentes detergantur,
quia sepe permanendo optundi faciunt infantibus visum. tunc etiam
minimo digito ungue pretermisso dividatur membrana, meconion
appellata, que sepe nascentibus in podice cogitur tenuissima, ne
statim obstet ventris officio. umbilicus vero supradicto modo
ligatus replicetur, atque lanis circumdatus velud in cubili
servetur.

 De infante fasciendo.  

118. Primo membris naturali scemate compositis pro sua
differentia, si quid nativitatis tempore oblico exitu fuerit
depravatum, congrue corrigatur in officium naturale partibus
deductis. tunc si forte comprehensum quicquid in corpore
tumuerit, cerusa cum aqua contrita erit illinendum vel spuma
argenti. tunc ipso fetu blando tactu femoribus obstetricis
imposito, pretecto quidem lanis vel pannis ne nudus frigore
vexetur, singule partes congrua ligatione stringantur fasciolis,
scilicet lane mollis munde, non plurimum tritis, aliis tribus,
aliis quatuor digitis latis. laneas diximus propter blandum
materiae tactum, siquidem linee fasciole sudoribus humectate
astringuntur. molles, ne corpora tenera quassentur. mundas, ut
sine ullo pondere vel odore tetro commendatum teneant fetum, ne
sudore perfuso mordicationem faciant. minus tritas, siquidem nove
graves esse videantur, plurimum vero trite econtrario frigide,
aliquando etiam aspere et que omnino discindi possunt. neque
horas duplicatas habeant, ne impresse seccent, neque iniquos
faciant ductus, ne premant aut minus contineant. trium vel IIII
digitorum latitudine moderatas, siquidem alie maioribus membris,
alie minoribus conveniunt fasciandis.

119. tunc primum digitis fasciola imposita, ipsi etiam vola
strictius fasciolentur, tunc cubiti et brachia impressis secundum
volam ductibus sensim, quo tenera usque ad alarum partes
indulgentius involvantur. deinde toraci circulatis ductibus et
latioribus fasciolis et equali ductu ligatio apponatur, et
strictius secundum mammam in feminis, indulgentius vero secundum
clunes. hoc enim scematis genus corpora condecorat in feminis.
similiter singula crura seperatim sunt fasciolanda. si enim
coniuncta nuda fuerint, non interiecto panno, vel fasciola
colligata, ulceratio atque convitiatio profecto sequitur;
mollibus adhuc carnibus atque teneris, aut ipsa coniunctione aut
vapore partes accense putredines faciunt generari. involutiones
autem fasciolarum usque ad summitatem obducende sunt digitorum,
set indulgentius in femoribus atque suris, strictius vero in
genibus et talis <et> plantis cavis, quo summitates pedum
dilatentur et media conducantur. deinde manibus [et pedibus]
lateribus adiunctis, pedes quoque coniungantur, atque ut cubitis
et genibus et talis lana mollis interponatur, ne impressione
ligationis vel coniunctione partium ulcerentur. tunc post
supradictam convolutionem, quam Greci sparganosin vocant, per
totum preter exteriorem unam, excepto etiam capite, latiori
fasciola quinque digitorum latitudine totum convolvimus fetum,
duplicato panno prius subiecto sive lana secundum colla. caput
vero ipsum panno vel molli lana et munda contegitur.

 De fetus locatione, quam Greci cataclisin vocant.  

120. Locandus est fetus non in aliqua dura vel resistenti
materia, ne subiecte partes ulcerentur et indecens capitis forma
succedat, set magis in molli atque in tenero mediocriter
stramine, ne rursum plurimum cedens mollities vel spinas faciat
depravari vel colla torqueri. iaceat itaque infans cervicali
subiecto floccis mollibus subinflato strato concavo impositus,
quo neque delabi neque in alteram partem volvi possit, paulo
superius capite sublevatus. operimenta erunt pro temporibus
calidiora sive tritiora, stramina procuranda, vicissim tamen
frigeranda atque mutanda, quo neque frigore neque odore tetro
infantie teneritudo vexetur. sit preterea locus mundus nullo
percussibili odore pollutus nec valde lucidus.

 Quando et qualis cibus infanti dandus est?  

121. Post perfectam fasciolarum involutionem requiescat fetus
omni oblatione nutrimenti privandus per VIII vel X horas, ut
membra eius adhuc plurimo succo ex materno corpore irrigata quasi
quadam digestione supradicti temporis abstinentia prius
probentur. {@tunc primum cibum infans talem accipiat qui et
stomacum et ventrem purget et connutriat, ut mel modice coctum.
crudum enim ingerit inflationem, acrimonia comitante; plurimum
vero coctum constringit, non purgat ventrem et stomacum. oportet
igitur os infantis vel mammam nutricis melle illinire, vel mulsam
tepidam distillare, et sic postea lac etiam offerre, provisa vel
dilecta nutrice.@}

 {@Cuius lac dandum est fetui?@}  

122. {@Maternum enim lac {€usque ad XX dies est separandum€},
quia de labore partus et turbore et purgatione malum est et
pingue et indigestibile post partum.@}

123. at si forte defuerit aliena que lac prebeat, erit primis
diebus tribus solo melle utendum aut mixto lacte caprino. tunc
maternum concedendum presuctis mammis ore puerili aut manu sensim
expressis. est enim grave nec facile fellatibus exitum prebens,
grassitudine sui tardatum, et propterea mox natis infantibus
teneritudine gingivarum obstante minime rapi posse perspicitur.

124. si vero multis concurrentibus copia fuerit diligende
nutricis, eam profecto que melior fuerit comprobamus, non, ut
supradictum est, mater eiusdem infantis, visi forte ea
concurrerint que in aliis nutricibus bona laudantur. est enim pre
ceteris melius materno lacte nutriri infantem, siquidem maior
est diligentia matri in suos fetus, et eadem nutrimenti natura ut
quo alebatur in utero, eodem lactis nutriatur succo. set quia
mulier suum fetum nutriens perfecte deficere conprobatur ac
precipiti senectute marcescere, et cum forte gravida uno ex ore
eundem duobus animalibus dividat cibum, et propterea de corpore
proprio succum mater perdere videatur, melius est matri sue
resumptionis <causa> fetum dimittere, ut naturali soluta vinculo
nec nutriendi sustineat curas, et secundo vel tertio sit
filificio parata. unde infans fortior et habilior fiet cum ex
alia genitus ab alia fuerit pernutritus. set si forte nutrix aut
conceptu pregnata aut morbo fuerit quolibet impedita, solidus
erit dandus cibus.

 De nutrice eligenda.  

125. Eligenda est nutrix neque intra annos XX constituta neque
maior XL, siquidem novelle femine nutriendi fetus sunt imperite,
tunc et neggligentes; rursum seniores debilitate corporis aquosi
sunt lactis. mediis autem etatibus omnia naturalia vigent
officia. decet autem nutrices bis vel ter generasse, siquidem
semel enixe nutriendi fetus sunt ignare, nec in eo exercite in
puerili etate constitute, nec forma corporis plene et densitate
mammarum hyspide; et rursum multum frequenti partu effecte, cum
nutritione exercite, tenuissimi lactis ac minus vigentis
comprobantur. nullo et morbo sit nutrix infecta, siquidem <ex>
sanis corporibus sanum atque nutribile, ex morbidis morbidum lac
ferri videatur. sit habili corpore, id est succo plena atque
fortis, que primo tale necessario prebeat nutrimentum. tunc etiam
nocturno ministerio non facile fatigetur. est etiam bone
magnitudinis corpus diligendum, siquidem nutribilius ceteris
videatur. sit latum pectus nutrici: in hiis enim maiora sunt
vascula que materiam mammis infundant et lactis copiam faciant.

 Que mamma sit probabilis?  

126. Mediocres autem mammas probamus, siquidem parve exigui
lactis esse videantur, rursum nimis turgide plurimo redundant,
adeo ut expleto fetu largiore nutrimento quicquid in vasculis
remansserit non sit reposcere iucundum vel purum vel recens, set
quodammodo corruptum vel inveteratum, nisi omne fuerit emulctum
ab aliis infantibus vel communiter quibuscumque animalibus, quo
etiam nutrix relevetur. maiores preterea mamme gravant irruendo
lactantes, vel, ut plurimi opinantur, parvo sepius manant lacte,
cum in augmenta carnis earundem mammarum <quod> usurpant
transseat, et non habundantie liquoris serviat. molles etiam
mamme probantur, siquidem dense atque dure parum faciunt lactis,
rugose vel pannose lac faciunt aquatum. item glomerosis
congestionibus suspense lac habent grassum atque inequale.
papillas autem neque magnas neque parvas probamus, siquidem
maiores materiam premant et transvorationem adiuvari lingua non
sinant; item parve apprehensione difficili laborem sumentibus
faciunt, cum inani adductione fellantes oris ulcerationem
incurrunt. item neque nimis dense sint caverne lac sudantes, ne
de viarum angustia non facile nisi expresse lac emittant, et
labor suggentibus iungatur; neque maiores et plurime et fistulose
caverne, <siquidem> coacervatim fundendo turbent accipientem.

127. pudicam etiam nutricem querimus, quo se ab usu venereo
abstineat atque ebrietate vel libidine aut qualibet illecebri
dulcedine. etenim in venerem ruentes non solum ab infantis
dilectu depravate, neggligentes raptu quodam iocunditatis
amatorie, verum etiam corrumpi lactis nutrimenta conficiunt, aut
minuunt quantitatem, aut omnino extingunt, commoto matricis
officio in solitam purgationem atque conceptum. item ebrietate
lac nutricis corrumpitur, secundo nutrix sompno gravi oppressa
neggligit, lectum deserit, aut sui corporis ruina in periculum
ducit prefocatione illata. preterea vini qualitas lacti miscetur,
unde sepius triti atque gravati pressura vel tremuli et raptu
corporis agitati fetus efficiuntur, sive appoplectici.

128. oportet etiam nutricem esse conpatientem, quo ministerium
impigro compleat dilectu et sine ullo murmure. alique enim ita
officii sui curam infantibus debitam neggligunt, ut neque
plurimum vagientes aliqua providentia relevare festinent, neque
scema aliquod iacentibus commutare, quod est etiam perfectis
corporibus utile. preterea nutrix non sit iracunda, siquidem
simulantur nutriti sepe nutricibus, et propterea animosi ex
iracundis, mites vero ex mitibus educentur. item plurime furore
commote vagientem fetum mitigare non valentes suis manibus
prohicerunt, et averse periculis infantem deiectum dimiserunt.
huiusmodi autem non approbamus. de cetero munda sit nutrix, quo
neque odore tetro fasciole pollute infantis stomacum resupinent
atque in vomitum provocent, vel vigilias ingerant, tunc etiam
cutis ulcerationes efficiant, et quod sepius curandum est.

129. sit etiam nutricis lac secundi vel tertii mensis post partum
transacti. etenim plurimum recens, ut supradiximus, grassum et
digestioni difficile comprobatur; item veteratum minus nutribile
ac tenue. oportet propter totam ac felicem diligentiam nutriendi
plurimas providere nutrices. est enim sollicitum uni credere
nutriendum qua consuetus averti minime ad aliam possit.

 De probanda lacte.  

130. Lac probabile iudicamus primo quod ex nutrice venerit
supradictis rationibus comprobata, secundo cum fetum suum sive
alienum quem dudum nutrivit habilem vidimus. nec tamen credendum
est lac non esse probabile, licet corpus infantis non videatur
habile. potest enim quamquam bono lacte nutritus morbis
obstantibus fetus impediri, et ob hoc minime corporis robur
accipere. etenim perfecta corpora morbo tentata tenuantur,
quamvis bonis cibis nutrita.

131. tertio ex hiis que lac comitantur probatio facienda est, ut
colore, odore, substantia, firmitate, qualitate gustus, temporis
mutatione. colore mediocriter album: livens enim vel pallidum
corruptum probatur, gipseum grassum et corruptioni difficile est,
fulvum vero indigestibile omnino. odore bono et suavi neque
ponderoso neque brumoso aut acido. substantie: lene, equale, et
se continens. si enim quasdam versiculas aut rubras sive carnosas
fecerit, indigestibile est. firmitate, ut sit mediocriter
congelatum. etenim fluidum, tenue, et aquatum minus nutrit, et
ventrem commovet in fluorem; grassum vero indigestibile est.
qualitate gustus, cum dulce et suave fuerit lac. etenim acre aut
ignitum aut salsum aut asperum omnino grave perspicitur. item
temporis mutatione lactis probatio sumenda est, siquidem sit
bonum quod non celeriter in agorem venerit depositum; id est quod
non sit spumosum, set distillatum, neque cito neque tardius
decurrat.

 {@Qua vita agende sunt nutrices?@}  

132. Convenit nutrices otium fugere atque immobilitatem corporis
declinare. hinc enim lac grassum et digestioni difficile
generatur. quare exercitio utantur, non gravi neque rursum
motione vehementi. sunt enim hec feminis admodum laboriosa, et
que materiam corpori nutricis faciant vindicare, non lactis
nutrimento servire. mediocria ergo exercitia sunt nutricibus
probabilia. denique cum primum fuerint experrecte, prius ventrem
digerant, quo egesto ad deambulationem se moveant atque iunctis
animalibus vectentur. omnibus membris corporis agitande, plus
tamen et pectore, siquidem illic nutrimenta ferantur. ludant
igitur cum pila, vel molant vel panem conficiant, aut thorum
sternant, aut aquam portent, et si qua uncato corpore geruntur.
sic enim plurimum lactis mammis pendentibus influit. denique
convenit has cingulo liberas permanere, ne oppressione
fasciolarum lactis copia refferiatur. sic commote beneficium
accipiunt. set post exercitium perungantur tantum, non et
laventur plurimis diebus: lavatio enim aquatum lac efficit. per
intervalla tamen non solum calide set etiam frigide post calidas
erunt adhibende lavationes.

133. cibi vero fugiendi sunt minus nutribiles et malos succos
efficientes, specialiter autem acrimonia, ut porri sectivi,
allia, cepe, salsamenta, legumina, radices usuales, quibus
omnibus agrimonia lacti iungitur; item olerum plurima commestio,
siquidem minus nutriant; item caro ovina, bubulina, et magis
assata, est enim stomachi vexabilis et digestioni tarda, et malos
generant succos ad creandum lac minime succulenta. sumantur
igitur panis mundus triticeus fermentatus, ova, pultes, cerebrum,
turdi, columbarum pulli, sive domestici, piscium mulli,
communiter suaves et stomacho faciles, item novellorum carnes.
fugienda tamen omnia que multa fuerint suavitate condulta sunt
enim gravantia et cum inductione blanda suavificant gustum et
digestionem tardam faciunt, ex qua lac infectum ceteris interius
partibus convitiatur. denique etiam immoderatione ciborum
indigestio consequitur. sumendus est igitur cibus quantus facile
digeritur, quippe cum ob diligentiam fetus sepe nutrices vigilare
contingat.

134. oportet eas discrete alimoniam accipere. ita pridie quam in
lac datura est, in {@primis {€VI€} diebus cum lactare incipit,
cibos accipiat@} sorbiles, ut pulticulam vel offas panis ex aqua,
{@et aquam bibat ne solidum lac per angustias gutturis mox nati
infantis cum difficultate descendat. et sicut parvuli
accedentibus diebus et mensibus solidantur, sic etiam solidum
cibum {€paulatim€} accipiat,@} scilicet post septimum diem pisces
aut suum novellorum cerebrum, post secundam vel tertiam
ebdomadam teneras aves, atque ita corpore infantis augmentato
maiorum volatilium erunt apta pulmenta; tunc etiam caro leporis,
capre, agni, atque suis. etenim ex materia robusta nutribilius
lac subrogatur. secundo erit variis utendum cibis, quo infans
varietatis consuetudinem sumat et viribus augeatur. referuntur
enim qualitates ciborum quodam naturali silentio ad substantiam
lactis.

135. potanda est aqua usque ad diem XL, non minus; tunc conditum
agrestius inomel appellatum uno vel duobus. diebus bibat, atque
ita fortificato infante sumta corporis densitate et cum robore
bono colore, dabimus vinum album, splendens, mediocriter
austerum, non vetus aut plurimum recens, set primo semel, tunc
interpositis duobus diebus non semel tantum set etiam secundo, ad
ultimum vero sufficienter siti satiande. sic enim invexabili
regula vini concretum lac aptissimum fiet nutrimentis infantie,
cum primis temporibus nulla vini virtute vexatur.

136. set ait quisquam cur infans male accipit vinum in initio
quod nutrix bibit, quod tenerior ante partum adhuc in utero
matrem bibentem tot mensibus non male accepit. set respondemus
quod matri connaturatus eius viribus regebatur, ut ramus arboris
in robore constitutus flatus sustinet vehementes, et crebris
incursibus agitatus non frangitur set alimoniam sumit,
{@separatus autem ab arbore sua sive in alia insertus sive sua
substantia@} terre commissus parvo ventorum inpulsu funditus
evertitur. {@non aliter infans.@}

 Quid agendum sit lacte extincto aut corrupto vel concrassato?  

137. Minuto lacte vel extincto vel corrupto aut extenuato ultra
modum vel concrassato, erit melius aliam adhibere nutricem. que
si forte non reperitur, erit eadem que fuerat retinenda, adhibita
regula vite ad corrigendas causas, ne fetus necessario cadat in
morbos. extincto igitur lacte, providendum est utrum <uteri> ex
parte morbo contigerit, sive alius cuiuscumque loci, vel ex toto
corpore nutricis cum nutrimento desertum tenuatur, an vero natura
minuatur, ut non valuerit subrogare quantum alendo fetui
sufficiat. si igitur quicquam morbi nutrici irruerit, cum ratione
congrua erit passio destruenda, qua exclusa, obstacula quoque
naturalis solventur officii. que si nulla ex passione venerint,
erit necessario exercitium adhibendum, quo sensim corpus nutricis
relaxetur, ut deambulatio, suis vel alienis manibus fricatio,
vocis exercitia, lavacrum, cibi succulenti per quos animi
hylaritas provocetur, factio iocularis. tunc superiores partes
corporis agitande: ex hiis enim totum corpus nutrimento ammonitum
reformatur, mamme quoque lacte crescente convalescunt.

138. {@{€at si contrario valido nutrimento plurimum lactis
influxerit, fortius exercitentur ut lac minuatur. si vero lac
congrassatum fuerit, cibos minus nutribiles nec aridos accipiant,
cotidie laventur,€} aquam bibant, {€salsos cibos non accipiant,
quia lac corrumpunt et vires infantis minuunt.€}@}

139. {@si vero lac aquatum habent, rarius lavent, vinum
frequenter bibant, cibos accipiant solidos et nutrientes, ut
pultes, ova vel elixa vel frixa, carnem porcinam vel caprinam.@}

140. si vero corruptum fuerit, quod sepius ex cruditate vel
venerio concubitu contingit, {@succos bonos in cibo accipiant,@}
et ad salutarem vite ordinem revocentur, {@ut etiam lac bonum
esse incipiat.@}

 De lavatione et fricatione infantium.  

141. {@Semel in die lavandus est infans@}, nocte vero numquam,
neque ter neque bis, nisi forte coegerit necessitas corporis
aliqua ex parte polluti, aut ulceratio cutis. frequens enim
lavacrum debilem facit fetum et delicatum et facile frigescentem
et morbis accipiendis aptissimum. capitis etiam specialem ingerit
vexationem.

142. locus in quo infans lavatur sit mediocriter calidus ac luce
moderata lustratus. {@tunc obstetrix sedens genibus iunctis in
femoribus suis misso linteo infantem accipiat, et sublatis
fasciis oleo tepido ungat. deinde sinistra manu sua sub ascella
infantis dextram teneat, ita ut pectus eius cubito lavantis
incumbat. tunc in aqua {€calida temperata€} infans leniter
depositus fomentetur, primo deorsum, deinde supinus conversus,@}
ita ut femorum coniunctio atque interiectio naticarum secundum
podicem et {@ruge que in collo sunt et ascelle et {€inguina€}
detergantur.@} predicte enim partes facile sordibus inficiuntur.
tunc aqua limpida sive oleo tincto demonstratorio ori infantis
immisso salive eius extergantur et sensim gingive, lingua, et
buccarum compagines, que Greci calina vocant, infricentur,
adhibita etiam levi fricatione sub umbilico pubetenus ob
admonitionem urine reddende. tunc post aliquos dies in aqua
tepida post calidam deponatur, ut frigidam lavationem consuescat,
ex qua densatus minime frigoris iniurias accipiat.

143. post lavationem quoque apprehensis talis dimisso capite
suspendatur ut spine nodi distantiam sumant, ex quo facile
inflectantur et nervi resolvantur. tunc primo in dentes positus,
deinde supinus super femora lavantis panno vel linteo prestito
linteamine detergatur, {@ita ut aliquando sigillatim ungantur
manus, deinde totum corpus ungatur et extendatur et curvetur.
similiter pedes et singule corporis partes,@} ita ut latenter
formas suas singula queque accipiant, {@et que concava esse
debent premantur, que vero gracilia constringantur, que extensa,
adducantur.@}

144. oculi etiam pollicibus fricentur, nec tamen cotidie, ne
lippitudo ex frequenti fricatione consequatur vulneratis
aliquando membranulis tunicarum. {@caput etiam fiat rotundum,
patelle in genibus moveantur. deinde omne corpus suspendatur et
deponatur ut universe partes officiis suis restaurentur.@}

 {@Cur oculi infantis oleo ungantur?@}  

145. {@Ideo etiam oculi infantis oleo irrigantur, ut tunice
quibus stant molliantur et extergantur, ut integre videant.@}

146. post figmentum vero singularium partium rursus fasciolis
involvendus est fetus oleo parvo perunctus.

 Cur nares et aures infantis post balneum siccantur?  

147. Siccande autem sunt aurium caverne atque narium, ne humor
permanens teneris adhuc naturalibus cavernis officiat.

148. tunc parvo spatio intermisso, quo lavationis turbatio
digeratur, fetui mamme admoveantur. nutrimentum enim mox adlatum
noxium est. {@nam et ipsa mamma, si non digesserit balneum et si
lac dederit, male infantem accipit. melius ergo est ut balneum
digerat et mammis prius exsiccatis infantem applicet.@}

 Quomodo vel quando lactandus sit infans?  

149. Nutrix sedens pectori suo fetum admoveat parvo supinum {@et
aliquantulum in latus positum, et ad utramque mamillam convertat,
ut modo dextram manum modo sinistram infans habens liberam de
ambabus mammis accipiat@}. deinde mamillam labiis infantis nutrii
admoveat, que priusquam a puero suggatur, mitibus digitis
exprimatur, ut admonita surgat appetentia, revocandi lactis labor
minuatur infanti. tunc parvo spatio temporis interiecto post
sumtionem lactis dimittatur fetus in cubili. cuius oculi molli
velamento contegantur, ne quid irruens teneris adhuc palpebris
ingerat vitium, quippe cum plurima queque lux splendore nimio
sepe torqueat visum et strabos faciat fetus. condormire autem
nutrici prohibetur infans, primo magis tempore, ne improviso vel
sompno soluta sursum levando premat infantiam, tunc facilis
prefocatio sequatur, aut alicuius membri contortio vel fractura
sive contusio. quapropter lectum quo nutrix cubaverit cunabulis
adiungatur, quo vicinum prebeat fetum, et omni ruine periculo
securum.

150. set ne inmoderata lactis sumtio morbos ingerat opprimendo,
nondum cum digestis prioribus nova supervenerint que necessario
antecedentia corrumpunt, rursum quia semel sufficiens minime
capiat infans nutrimentum. etenim lac natura satiabile facile
infantis implet votum, priusquam nutrimento sufficiens fuerit
acceptum, et infantis debilitas diuturno ac iugi raptu fellare
non potest. {@non est terminandus modus dandi lactis, set
frequentius cum infans velle videbitur, statim lac accipiat, non
tamen ante lavacrum vel in ipso lavacro,@} ne nervositate vitiata
epilempsia vel appoplexia sequatur. set horum omnium
periculosius est si prohibendi fletus causa papilla fuerit in ore
dormientis relicta. oppressis enim naribus et obtusis faucibus
vel gravatis et sponte fluente sepius lacte fetus prefocatio
sequetur.

151. set neque ad compescendum fletum semper erit lac offerendum.
primo etenim congrui sunt etiam vagitus ob naturale exercitium
ad fortificandum spiritum et organa spiramentorum atque faucium
spatia dilatanda. fit etiam redibitio facilis nutrimentis, cum
digestione perfecta quodam exercitio sumta corpori propriantur.
set non diu neggligendi sunt vagitus infantium, primo ne oculis
officiatur. tunc adiuncto gemitu lapsum faciunt intestinorum,
unde ramices oriuntur. tunc etiam sepe non defectu nutrimenti
infantes vagiunt, verum etiam pro strictura fasciolarum, vel cum
forte neglecta positione locantur, aut mordicatione suarum
egestionum, urine scilicet vel stercoris, lascessiti, aut
minimorum animalium punctionibus inquietati, aut plurimo cibo
gravati, vel frigore torpidi aut estu soluti, aut impossibilitate
digerendi ventris cum duris purgamentis intestina premuntur, vel
cum forte corpus aliquo vel displicet incommodo, aut quoque
irruente morbo, que singula quantum res patiuntur erunt suis
significationibus intuenda, quo congrua sibi correctione
depellantur.

152. intelligimus igitur fetum fasciolis oppressum aut non
naturali positione locatum cum lividas videmus summitates
articulorum. quod autem mordicatione aut punctione vexsetur
intelligimus cum repentina exclamaverit voce, neque pravo scemate
iacens neque fasciolis oppressus. plurimo autem nutrimento
gravatum cognoscimus vagientem cum anxietate iactatur, sepe etiam
cum eius precordia extantia videmus, querentes quotiens
aliquantum lactis acceperit. rigentem vero intelligimus cum denso
videmus corpore conducto stupentem, aliquando etiam lividum
membris que forte nuda, tunc etiam si frigidus fuerit mansionis
locus. item estuantem cognoscimus ex aeris qualitate, tam loci
quam temporis, et corporis rubore et plurimis tegminibus
oppressum vel involutum. quod autem duris purgamentis opprimatur
vel difficili egestione, cum extento atque conducto corpore
vagitu vomitante iactatur. item displicenti corpore vagientem,
quod Greci disarestesim vocant, vel aliquo morbo temtatum, <cum>
conducto vultu oblatam recusaverit mammam nulla ex predictis
causa pulsante. item ex appetentia nutrimenti inquietum dicimus
infantem cum nullis excitantibus labia commoverit ore sepius
hiscente, et magis si inmisso [utero] digito adfecerit ut
admonitus tactu velati mammam lambere videatur. item
consideratione sumtionis hec perspicere poterimus, providentes
quantum solebat accipere vel quanto tempore intermisso reposcere.
si enim solito minus sumserit, aut temporis fuerit porrectius
spatium, hac ex re vagitum facile comprobamus, maxime si
precordia quoque non fuerint subinflata; necessario mammam
preberi permittimus, siquidem nutrimento defectus infans vagire
noscatur.

153. cavendum tamen ne sumto lacte infans moveatur plenis
profecto visceribus. etenim si perfecta corpora sumto commota
cibo corrupta digestione vexantur, quanto gravius tenera
incommodantur. non igitur nutrimento sumto statim infantes
moveantur, set ante cibum id fiat, vel perfecta digestione, et
pro modo habitudinis vel virium.

 De casu umbilici.  

154. {@Post triduo vel quatriduo vel amplius inarcente umbilico
vel cadente, vulnus quod remanet pulvere plumbi usti bene
curatur. concavitas vero umbilici formatur si frustrum plumbi
simile denario apponatur, quod eum pondere suo concavum faciat.@}

 Quomodo vel quando fasciole sunt solvende?  

155. Fasciolarum nexibus infantes liberandos aliqui quadragesima
die dixerunt, alii sexagesima, alii ultra supradictos dies spatia
tetenderunt, nec sine numero posuerunt. nos vero utilem diximus
esse moram {@donec infans coagularetur et solidetur@}, et nullus
fuerit conversionis partium metus. quem si citius solverimus,
eveniunt ei languores nisi sano corpore sit natus. tunc etiam
melioribus corporibus acceleranda est solutio, tardius vero
debiliora solvuntur. {@et nondum semel omnes fasciole solvantur,
set per partes paulatim.@} omnis enim repentina in contrarium
mutatio corpora novitate perturbat. quapropter erit primo manus
dextra solvenda, siquidem retenta, sinistre antecedente
libertate, debilior fiat, cum tardius exercetur, et propterea
sinistri fiant infantes. tunc post aliquot dies solvatur
sinistra, similiter et pedes.

 {@Quomodo locandus est infans ut sedeat?@}  

156. {@Cum bene coagulaverit et ad sedendum frequentius se
erexerit, stramentis in girum contegatur@} ne repentina aut tarda
sessione vexetur. hinc enim sepe spine conflexio infantes
gibbosos facit, cum nondum fortia corpora motui voluntario
creduntur. hinc denique cum surgere atque stare vel iter tendere
properant, fetus crura depravant. cum autem infans profectu
temporis, {@anno videlicet completo,@} serpere manibus aut etiam
stare ceperit, erit primo erigendus parieti incumbens et
accedente profectu relinquendus, atque ita paulatim {@ad sellas
que in pedibus rotas habent exponendus, ut lapsu earum assuesscat
gressum facere et ambulare.@}

 De nutrimento fetus.  

157. Donec conspectum corporis solidatum habet, infantia solo
nutrimento lactis est alenda. angustis enim viis tutum non erit
solida nutrimenta temtare, que tardo motu per viarum tenuem
densitatem pergendo non facile singulis partibus misceantur. set
cum nascio dentium imminet aut erumpit solidorum masticationem
promittens, tunc solidus cibus recte sumit exordium, atque iam
ter vel quater senis transactis mensibus paulatim desuescere
sumtionem lactis facimus fetum, atque omnino de usu decidimus.

 Quomodo vel quando lacte deducendus est infans?  

158. Ne tristis alterius nutrimenti consuetudo fiat infanti,
paulatim prima recedunt et secunda succedunt, et non repente
lactis meatus extinguitur, set defectu marcido conquiescit,
lactentis provocatione cessante. etenim amaris quibusdam sive
odiosis aut pederosis inlinimentis papillas fedare et fetum
repentino tempore atque decisso abstinere noxium est. est autem
sanum detrahendi lactis vernum tempus, est enim aeris moderatio
salutaris; noxium vero autumpni, tunc enim aeris liquiditas omnia
corpora facile morbis inclinat. et est admodum consuetudinis
mutatio precavenda habet enim quiddam novitas incommodi. quod si
lacte deductus in morbos ceciderit fetus, erit rursum ad priscam
consuetudinem revocandus, ut mammarum nutrimentum accipiat, et
recedente morbo ac resumto corpore deducto lacte rursum ad
solidos redeat.

 {@Quis cibus dandus sit primus infanti?@}  

159. {@Dandus autem est cibus primus infanti panis assus, hoc est
mice in mulsa vel in condito aut in lacte infuse, aut succus
alice, aut pultes tritici; potum vero damus aliquando vinum,
aliquando aquam, aliquotiens per vasculum vitreum ad
similitudinem papille formatum et pertusum.@}

 De natione dentium.  

160. Septimo mense emergentibus dentibus gingive tument, sepe
fervent maxille, nervi qui sunt in cervice dolent. quapropter
hiis imminentibus nichil infanti dandum est quod masticatione
indigeat. contuse enim gingive conversione cibi faucibus
intumescunt et concallate difficile faciunt dentium eruptionem.
{@ut igitur dentes sine dolore exeant, a quinto mense oleo dulci
et adhipe gallinaceo recenti vel leporum cerebro gingive infantis
frequenter fricentur.@} ut autem diligentius gingive laxentur,
dandum est pingue quicquam natura manu retentum atque non parvum,
quod suggere potius quam transvorare valeat fetus et materia
molli gingivas exerceat, non indicenti tenuet usu. in ipsa vero
dentium eruptione magis apparente supradictus deducendus est
usus. prohibenda etiam butiri contagia et acria queque
inlinamenta: provocantur enim tumentia mordicatione pulsata.
dampnanda etiam tanquam noxia scalpello quesita gingivarum
divisura: hinc enim consensus in tumore sequentur. set adhibende
sunt molles lane atque limpide et contegenda colla atque caput et
buccarum compagines. quod si forte tumor perseveraverit,
adhibentur cathaplasmata pollinis fenugreci et spongiarum
vaporatio aqua calida expressarum. novissime vero melle
mediocriter cocto gingive sunt liniende. tunc si magnus fuerit in
tumore consensus, lavatio et plurima cibatio prohibeatur: parvo
enim nutriendi sunt in fervore constituti et aqua potandi. ipsa
nutricis manu expressa papilla, labor sumendi fetui imminuendus
est.

 De tumore faucium.  

161. Tumentibus faucibus instillamus mulsum et succum ptisane et
cetera relaxativa {@que ori et lingue {€ulcerationi€} levissima
sunt.@}

162. que si ulceratio tenuis ac summotenus in oris spatio esse
perspiciatur, et aliquando serpens per vicina atque altius
penetrans facit scaram quam nos putredinem dicimus, omne os melle
illinimus. at si maior fuerit scara cum arida siccitate et
tumore, laxativa cathaplasmata erunt adhibenda. {@si vero
habundantia humorum increverit, constrictivis utimur, id est
corium mali granati et lenticulam simul trita cum melle
imponimus. {€ulcera€} vero interius posita mitigamus rosarum
flore. siccatis aliquantulum humoribus, bibendum damus diamoron
et diacodion et succum plantaginis cum melle decoctum.@}

163. pruritibus vero corporis utile est vaporatio ferventior, et
unctio moderata parvo frustro cere oleo resoluto quo grassius
fiat et tardius corporibus immoretur.

 De scatebris cutis.  

164. Scatebris atque pustulis et humoribus ad superficiem cutis
erumpentibus ulceratione illata, aquam salsam sive urinam
prohibemus. adhibeatur autem fervens lavatio ex decoctione
rosarum sive lenticule; aut si maiora poposcerit causa ut
vehementius sit reprimenda, adhibeatur decoctio mirti, lentisci,
rubei vel mali punici corticis vel plantaginis. sunt etiam
cathaplasmata apponenda, ut pulentum vetus admixta herba
semperviva, vel rosa viridi sive arida decocta cum melliloto aut
palmula; aut ex argenti spuma vel cerusa et alumine cum aceto et
oleo mirtino vel roseo confectis medicaminibus illinenda.

165. set cessante humore atque fluore plurimo sanierum, si ulcera
tumere viderimus, aqua et oleo ferventi adhibenda est lavatio
aut lini seminis decoctione sive fenugreci aut agrestis malve
radicum. ipsa quoque ulcera ovorum alboribus illinenda sunt, tunc
ceroto. tumore soluto, si fuerint ulcera sordida, decocto
mediocriter melle sunt illinienda, quo acrimonia et mordacitate
deposita medeatur, tunc etiam lenticula cum melle. set [non]
convenit lenticulam decorticatam coquere, quo careat cortice
admodum constrictivo. tunc purgatis ulceribus spuma argenti trita
atque cerusa replemus concava, et coequata in cicatricem ducimus
confectionibus que in libro medicaminum inveniuntur.

 De rugitu faucium.  

166. Rugiente infante humoris tenacissimi congesti causa convenit
aque mulse humorum grassitudinem tenuare distillatione
frequenti. cum nondum despuere valet, ei lingua nostro digito
deprimenda: tunc enim commoto vomitu facile transvorata
rehiciuntur.

167. tussiente vero infante nucleis et amigdalis usque ad nidorem
pruna tostatis utimur et semine lini et succo liquiritie et
dragaganto et electuariis, acria prohibentes, illis enim
tussicula provocatur.

 De siriasi.  

168. Irruente siriasi, quam Demetrius incendiosam febrem esse
confirmat, alii vero tumorem cerebri atque membranarum, ex quo
medii capitis, quod Greci bregma vocant, et oculorum cavitas
sequitur, cum pallore et corporis siccitate, attestante fastidio,
erunt omnia que tumori conveniunt adhibenda.

 De fluore ventris.  

169. Infans cum fluore ventris afficitur, prohibenda est lavatio
atque gestatio et omnes motus quos dudum adhibendos diximus.
apponantur autem epithimata constrictiva, et per clisterem oticum
unus ciatus succi arnoglosse herbe inhiciatur, vel similium
virtutum succorum, et quicquid etiam perfectis corporibus ista
passione affectis adhibetur. set si adhuc lactans fuerit fetus,
ut nutrimento mammarum alimoniam sumere videatur, dabitur nutrici
regula vite congrua fetui patienti. cui primo prohibetur
lavatio, tunc vini sumtio. cibos autem constrictivos sumat:
comitatur enim qualitas eorum succis quibus infans nutritus
altricis sue corpori consentiat. ut enim sues femine comesto
lolio lactantes fetus ebrietate saucios reddunt, ipse vero nichil
incommodi sentiunt; non aliter constrictivo cibo nutrite
alitrices suo lacte fetus extingunt. denique si econtrario
difficultate ventris affectus egestionis obstaculo infans fuerit
diutius impeditus, nutrix erit laxativis alenda virtutibus et
pulmentis quibus alvi facilitas reparetur.

170. postremo generaliter est docendum quod infantes, quam diu
lacte nutriuntur, tam diu morbo temtati passionibus congruis
alendi sunt nutrimentis. quod ut fiat certius nutricis erit
regula constringenda, ut aptam fetibus alimoniam tradat.
epithimatibus autem vel cathaplasmatibus et fomentis infantibus
utendum congruis iudicamus. in hiis vero qui deducto lacte cibis
solidis vivunt, congrua passionibus nutrimenta dari mandamus.

171. infantis nutriendi diligentia isto volumine terminata,
omnium naturalium ratione consummata, ad ea que contra naturam
fuerint transeamus in mulieribus constituta.

 Liber secundus  

 Incipiunt capitula libri secundi.  

1. De abstinentia menstruali et difficili atque dolida purgatione

De tumore matricis

De satiriasi

De prefocatione matricis

De extenssione matricis

De matricis inflatione

De tumenti matrice

De duritia matricis

De mola, quam Greci milem vocant

De fluore sanguinis per matricem

De fluore muliebri secundum veteres

De seminis lapsu

De matricis debilitate

De paralisi matricis

De matricis inclinationibus et inversionibus

De sterilitate, quam Greci stirosim vocant, vel aconiam quod
generare non sinat

<D>e difficili et laborioso partu

De preparatione <rerum> ad difficultatem partus necessariarum et
male parientium diligentia

De fetu extrahendo vel decidendo, quod Greci embriulcian vel
embriotomian vocant

De retento folliculo quem secundinam vocant

De collectionibus in mulierum partibus emergentibus

De ulceribus matricis

De carcinosa matrice

De immodica landica

De tymis in muliebribus partibus

De hyatibus, quos Greci ragadas vocant

De condilomatibus in matrice positis

De emorroydis in matrice constitutis

De casu matricis, quam Greci protosim vocant

De obstrusione matricis

De incarnato feminino veretro, quod Greci atreton vocant

2. Mulierum alie nulla passione impedite set natura cessante non
purgantur, [alie] aut etatis causa, ut puellule nondum
pubescentes et senectute marcescentes, aut conceptu pregnantes,
aut exercitio, aut viragines, que virile corpus et firmum
habentes exercitio vocis sive corporis agitate universum
sanguinem purgationis consumunt, nichilque superfluum generari
permittunt, set potius exercitio insumtum corpori propriatur, vel
in succos grassitudinis proficiat augmento. alie morbo matricis
aut ceteri corporis vel ex utroque impedite purgatione privantur.
matricis, quando naturalis caverna cecatur, sive aliqua
callositate duratur, aut tumore vel cicatrice ulceris secuta, aut
oris matricis obductione, quam Greci misin vocant, ut quasi
clausum videatur, aliis irruentibus causis, aut viduitate longa,
sive inclinatione partium corporis, ut que nutrimento cessante
plurimum tenuantur, aut econtrario nimium inpinguantur, vel
febribus obstantibus aut egritudine longua aut emorroydibus vel
vomitibus aut per nares sanguinis fluore vexantur, ipsas in
partes meatu converso.

3. {@omnes autem predictas causas suis apprehendimus signis.
illas igitur que naturaliter non purgantur, {€cum sanitate
manente nulla molestia pulsantur, toto corpore ac matrice
vigente, ut purgationis ignara, etate et€} @}conceptione iam
supradictum est; exercitio vero non purgatas interrogatione ab
ipsis discimus; viragines aspectu probare possumus. morbo vero
matricis impeditas vel residui corporis, cum aut in eadem aut in
ceteris partibus quicquam passionis esse viderimus quippe cum iam
dudum purgate nunc solito deserte videantur officio, necdum
senectute vergentes, si non fuerint conceptione pregnantes, esse
aliquem morbum in corpore constitutum cognoscimus.

4. eas igitur que sine ullo morbo carent purgationis officio sive
etatis sive nature causa curari prohibemus, quippe nulla
molestia pulsatas, maxime cum naturam mutare aut impossibile sit
aut difficile, aliquando etiam periculosum. illas quoque que
exercitio corporis aut vocis fortificate purgationis privantur
officio curari vetamus, nulla quippe passione pulsatas. set si
conceptionis causa menstruale matricis officium quesierint, erunt
agende mollius exercitia solita relinquentes, quo muliebri sexu
et otiositate rerum corpus artubus molliter relaxatis habitudinem
femininam sumat membrorum. hiis vero que passione impedite
purgationis officio carent congrua singulis membris adhibenda est
curatio, ut eas que forte membrana sive carne obstante
impediuntur decisione curemus, aut recorporatione adbibita
callosa molliamus, tumores miti laxatione curemus, cicatricem
tenuemus, osculi matricis conclusionem aut inclinationem laxemus,
tenuatas sive in maiorem grassitudinem venientes feminas
contraria correctione ac regula vite curemus, tenuando
grassitudinem, grassificando tenuitatem, emorroide decidantur,
nausea constringatur; sanguinis per nares fluor cohibeatur.
{@harum omnium valitudinum predictarum signa et unde curari
possint in subsequentibus specialiter posita sunt. quoniam prima
est retentio menstruarum, ab hac initium sumimus.@}

5. {@strictura igitur et fervore in matrice posita,@} aliquando
menstruali officio privatur omnino, aliquando difficultate meatus
impeditur, attestante gravedine clunium, ventris tensione
vomitante, dolore intestinorum concurrente, tormento et inguinum
atque pubetenus cum pectine vel sub umbilico pertinente, vel
stomachi eversione per nauseam, cum tinnitu aurium, cum
obtunsione visus et capitis gravedine vel dolore atque cervicis
et maiorum nervorum, quos tenontas appellant, et vertebrorum ac
femorum cum mammarum inflatione, attestante etiam fastidio et
ignito fervore vultus cum rubore, cum siccitate muliebrium
verendorum. que omnia illo tempore corpus afficiunt quo femine
purgari solebant, singulos profecto per menses.

 Quomodo agenda est mulier carens menstrua?  

6. {@{€Hiis itaque signis€}@} cum dolores initium ceperint et
omnino menstrualem meatum negaverint, {@iactanda est mulier in
cubiculo mediocriter calido et lucido, strato scilicet molli,@}
adhibita requie et mediocribus vigiliis, {@ita ut biduo {€non
multum cibum€} accipiat@}. tunc levi amplexu manuum calidarum
articuli et omnia loca que doluerint tractentur. quibus si minime
querele mitigantur, adhibende sunt vaporationes ex pannis
calidis vel linteolis aut lanis, vel sacellis calida repletis vel
vesicis oleo calido semiplenis aut pollinibus tenuibus aqua
coctis cum oleo parvo panno tenero refusis et involutis, quo
partes curande humoris tactu non perfrigescant, set potius
inspirato fervore cum sensu blando mitigentur. post vaporationem
vero lana molli atque limpida oleo dulci calido expressa {@aut
pannis mundis oleo calido intinctis et expressis loca
contegantur@}, pubetenus et venter atque inguina et vertebra, et
iugi vaporatione foveantur. os colluatur, et inhibito vino aqua
calida bibatur, et alleviatis querelis sompnus permittatur.
utendum est etiam cathaplasmatibus ex lini semine et mulsa calida
confectis, et sessionibus iamdudum demonstratis, quas Greci
encatismata vocant. tunc diatriti tempore totius unctio corporis
adhibeatur, ora laventur, cibus calidus simplex detur.

7. set si vehementius dolores increverint, ante diatriti tempus
sive in ipsa diatrito ex brachio parti vehementius patienti
contrario fiat sanguinis per flebotomum detractio, quo nulla
inquietudine graviter affecta pulsentur. at si omnes partes
pariter fuerint querela vexate, erit de sinistro bracio facienda
detractio. ex talo vero sanguinem detrahi prohibemus, quotiens
manifesta ratione in brachiis apparuerint vene, et nullus in
hiisdem partibus fuerit tumor. tunc adhibeatur ex calida et oleo
confecta sessio, quam Greci encathismata vocant, vel ex fenugreci
seminis succo ac lini seminis vel radicis malve usualis aut
agrestis decoctione, et distentis fibris veretri feminini eodem
oleo interiora foveantur, aut supradictorum decoctione admixta,
atque ita molli lana hiisdem liquoribus expressa partes
contegantur, et soluto turbore ora ex aqua calida colluantur, et
ad sitim mitigandam et digestionem adiuvandam potio permittatur.
tunc post potum simplex dandus est cibus, ut alica ex aqua mulsa
mediocriter cocta, aut cum mulso ex pane confecta pulticula, quam
torineton vocant, aut oleo cum anetho et parvo sale, vel pane ex
aqua et ovis sorbilibus. {@post refectionem vero dormiat,@} et
usque ad declinationem passionis tenera regula ciborum
adhibeatur. {@et si vires eius permiserint, die inter diem
{€cibetur.€}@} cucurbita etiam adhibeatur, primo levi raptu, non
solum dimissionis tempore, verum etiam accessionis, quo dolores
mitigentur, appositione blanda nec multum rapida nec abductione
nimia, ne quasset potius quam relaxet. tunc etiam statu facto
passionis, scarificatio quoque levium plagarum dimissionis
tempore pubetenus atque clunium vel precordiorum locis
adiungatur. at si passio perseveraverit, sanguissuge apponantur
eisdem locis supposito linteolo, ne corpora perfrigescant. que si
parum sanguinis detraxerint, adponatur cucurbita. morsus vero
sanguissugarum contegantur linteolo superposito oleo calido
expresso ac resimplicato, tunc lana. ac demum laxativis utendum
est cathaplasmatibus, tunc etiam decoctione radicis malvarum vel
fenugreci, set mutata sepius appositione. inducantur autem non
multum tenuiter, ne citius refrigescant ac facile siccentur,
neque rursum valido atque grasso robore, ut tumentia pondere
graventur. {@spongiis etiam in aqua succorum intinctis loca ipsa
vaporentur.@} utendum est etiam clistere per podicem ex oleo
dulci et calido pleno acitabulo iniecto, et simplicibus
pessariis.

8. omnia autem illa que potata acerrime virtutis provocato tumore
dolores quoque maiores efficiunt, obstacula purgationis
extendunt. ut enim ne oculis tumentibus convenit acrioribus uti
colliriis, neque difficultati minctus sive longaonis tumori
lacessantibus uti medicaminibus, non aliter etiam tumenti matrici
in purgatione dolida constitute acria adhiberi prohibentur, que
veteres emagoga dicunt, ut elacterium, elleborum, nitrum,
piretrum, opopanace, quibus abhortionibus faciendis utuntur
mulieres.

9. illa autem adhibenda sunt que mitius relaxant, ut pessarium
lana oleo dulci atque calido expressa vel succo fenugreci aut
lini seminis aut malve radicis decoctione cum oleo permixta, quo
pinguior liquoris qualitas fiat, vel adeps ex supradictis
admixtus concoquatur recens anserinus vel gallinaceus, detractis
membranulis, quo facilius lana possit absorbi. tunc etiam ovi
vitella supradictis succis contrita admiscentur, aliquando cum
melle decocto admiscentur, etiam mellilotum passo concoctum.
{@palmule quoque pingues cum madefacte fuerint, sublato cortice
quod afforis habent, teruntur et sic succis commiscentur.@}
utendum etiam est vaporatione spongiarum aqua valida et oleo vel
fenugreci decoctione aut lini seminis aut malve usualis sive
agrestis, alterna iugiter mutatione spongiarum, premisso linteo
et preunctis partibus oleo calido, quo non facile loca
perfrigescant.

10. {@hac igitur diligentia valitudine in melius proficiente,@}
lecto suspenso adhibendus est motus. nam declinante passione
purgatio sequetur, que cum minui ceperit, adhibenda est resumptio
ex vario cibo lavatione, vino, atque deambulatione, exercitio
modico, tunc defricatione {@totius corporis primo, secundo autem
matricis@}. nam eadem quamvis fuerit molli tactu vel palmis
teneris confricata, extemplo quassatio sequetur; denique cum
forte amplo mulier supersederit vasculo sive in lavatione solium
descendere ceperit, erunt spongie latiores atque molles pubetenus
atque sub umbilico ponende, tunc etiam vertebris, et sensim
manibus continende atque movende. illi vero que multum erit
vexata mulieri paulatim erit addenda fricatio. {@post encatismata
vero ad balneum cirotaria de oleo liliacio et sansucino@} aut
quoque simili modo confecta non solum apponantur, verum etiam ori
matricis atque collo illiniantur. tunc etiam mollitiva pessaria
aut cera aut resina terebentina aut adhipe taurino aut medulla
cervina et oleo dulci vel ciprino confecta, ita ut moderata olei
admixtione neque fluxa nimium neque dura fingantur; item
diaquilon appellatum et omne quod fuerit ex medullis sive
adhipibus confectum et seminibus laxativis; item diasansucum
appellatum acopum. est preutilis embasis ex oleo adhibita.

11. set si passio tardaverit, tempore superpositionum, quas Greci
ephitesis vocant, eadem curatio adhibenda est; in linimentis
vero, que Greci dialimata vocant, erit primo resumptio adhibenda
ordine quo iam dudum docuimus, adiuncto quodam ad unctionis
ministerium.

 Dieta carentium menstrua.  

12. Tunc etiam recorporativus adhibendus est ciclus, in quo
oportet prima die curandam ieiunitate servari. quod si minime
fuerit virium causa premissum, parvus dabitur cibus et aqua
compotanda. tunc partio facienda panis in illo modo quo ante
adhibitum ciclum sufficienter nutriri solebat et facile
digestionem percipere. id ergo in duas partes pari modo
dividendum, quarum altera in tres pari modo dividitur partes.
tunc post eam diem qua fuerit ieiunitate mulier servata dabimus
partem panis solite quantitatis dimidiandi, hec est illa cuius
partem in tres divisimus partes. pulmendum dabimus salsum, et ea
que fuerint acrioris virtutis, quam Greci drimifagiam vocant, de
qua in libro Responsionum de curatione capitis dictum est. hoc
igitur pulmenti genus eodem panis modo servato dabimus duobus vel
tribus diebus. tunc ad aliud pulmentum transsibimus pari numero
dierum, olus dantes vel pisces teneros aut cerebrum, addita
tantum ex illis tribus particulis panis quas dimidietate totius
modi superius fecimus una particula. tunc aliis pari numero
diebus volantum dabimus pulmenta, addita rursum panis alia
particula. deinde ad agrestia transsibimus eodem numero dierum,
addentes particulam panis, ut modus integer patienti reddatur
solite quantitatis que iam dudum fuerat ante initium cicli. set
per singulos transsitus cum a qualitate ad alia pulmenta
descendimus, ut supra scriptum est, panis addenda particula est,
vino detracto atque lavatione. sequenti vero die post mutationem
pulmenti utraque reddantur.

13. localia etiam adiutoria adhibeantur, siquidem antecedente
pridiana vini atque lavationis abstinentia corpora apta fiant
curationi. adhibeamus igitur nunc cucurbite raptum vehementiorem,
nunc paroptesin, nunc dropacem pubetenus vel clunibus, et salis
vel nitri in balneis curationem aut ceterorum pulverum
lacessientium (nam Greci simpasmata vocant vel smigmata).
aliquando etiam incendiosos vapores, quos appelant piryateria, et
sessiones aqua marina confectas, quas encatismata dicunt; tunc
etiam senapismum, atque catacrunismum appellatum, aquarum
inlisione confectum. set si minime fuerit passio destructa, erit
iterandus ciclus qui non solum ab abstinentia sumat exordium,
verum etiam vomitu radicum.

14. utendum est etiam malagmatibus lacessentibus, ut est
diadafnidon et diaspermaton; tunc pessariis similem virtutem
edentibus, quorum omnium compositiones nono libro Responsionum in
medicaminibus scribentes docuimus. horum usui oportunum
probabitur quo fuerit transacta purgatio: semper enim cum vicinus
fuerit vel imminens purgationis solutus fluor, <exercitiora>
atque commoventia providenda sunt adiutoria. particulariter autem
ex hiis que congrue imponenda videntur ruta contrita cum melle
et coniza appellata [aut] leptophillos vel uva passa detracto
semine trita cum nitro atque sale; item que ex cumino atque
absinthio vel pipere et ysopo et butiro et oleo veteri atque
horum similibus conficiuntur, in modum unius fabe pesso
adhibenda, set pretincto oleo dulci vel susino, quo vehementia
acrimonie ac mordicationis frangatur, ori matricis imposita.
hiisdem etiam inguina perungenda et podex interius. ut enim
oculorum inveterata passio sepe curatione coniuncta relinquit
aliquid duritie quod excallandum medicinali curatione videatur,
vel palpebrarum asperitas leviganda, propterea indigeat acriori
collirio recorporare valenti (nam Greci metasincrisim vocant),
quo perfecte passio destruatur, sic in matrice contra naturam
tumentia, si coniuncta curatione dura permanserint vel aspera,
erunt curationis virtute validius exercenda. set si neque ita
fuerit passio depulsa, ellebori adhibendus est usus, deinde
peregrinatio probanda longior, et aquarum naturalium lavatio,
animi hylaritate provisa (nam Greci diacisim vocant), ut mente
laxata cure repellantur. hac enim perseveratione diligentie victa
passione purgatio rehibetur.

 De tumore matricis.  

15. Tumorem Greci flegmonin vocant, siquidem fervore quodam
partes accendat: nam flegma flammam vocant. tumor autem matricis
nascitur {@aut ex perfrictione, aut ex inoportuno labore vel
frequenti, aut ex abhorsu, vel si imperita obstetrice male fuerit
obstetricata@}. que quidem nullam persepe poscunt differentiam
curationis: est enim quicquid ex diversis causis effectum idem
quod effectum est atque eadem diligentia curandum. tumente ergo
matrice aliqua communia secuntur signa, aliqua propria que
prodent patientes partes. aliquando etiam omnis tumescit,
aliquando eius osculum aut collum aut fundus aut eius cubile (nam
Greci citona appellant), et nunc eius superiora, nunc inferiora,
nunc obliqua, nunc unaqueque, nunc plurime partes.

 Communia signa patienti parti comitantia.  

16. Communia igitur signa patienti parti comitantur: saltus,
inflatio, duritia, fervor igneus, siccitas, tensio, gravedo
vertebrorum, clunium, yliorum, sub umbilico pubetenus, inguinum,
femorum, tunc etiam rigor horridus tumultu membra pertractans,
tumor atque genuum stupor frigidus, tunc etiam roscidus sudor,
pulsus parvus et creber, consensus stomachi cum defectu et
solutione membrorum, {@aliquando cum pressura pectoris@}; et
increscente passione singultus, cervicis dolor atque
conligationis buccarum (nam Gregi siagonas vocant), tunc medii
capitis, quod appellant bregma, et oculorum, {@maxime radicum
eorum; urina frequentius occurrit et stercora impediuntur@};
tumor quoque ventris accedit, febres, mentis alienatio, illisio
dentium, et spasmus.

 Propria singulariter signa partium.  

17. Propria autem sunt que singulis partibus specialia videntur,
ut solo osculo tumenti conclusio in angustum deducta, tunc
apposito digito dolor quamvis levi tactu temptatis partibus, et
inclinatio ad podicem cum inguinum et pectinis tensione. cum
autem non totum tumuerit osculum, set eius aliqua particula, ipsa
profecto distenditur et nostro tactu pressa cedit aut resurgit,
et in contrariam partem inclinata videbitur illa que forte
tumuerit, ut dextra in sinistram, sinistra in dextram, aut
inferior ad superiora, et superior ad inferiora.

18. collo autem tumente maiores fiunt in dolore consensus atque
post osculum matricis inflatio tumoris invenitur. et si dextra
pars tumuerit, crus eius dolori consentit, recto scilicet ductu,
inguine subinflato; si vero sinistra, eius cruris et inguinis
supradicta sequantur. at si pars eius inferior tumuerit, que
initio longaonis adnexa est, sequitur teter odor viscerum et
ventris difficultas, quamquam fit assidua digerendi delectio,
tunc clisteris iniectio difficilis. et si quisquam podici digitum
iniecerit, eius partis extantiam reperiet que tumore loci
superioris fuerit oppressa. at si superior pars colli tumuerit,
vesice officium denegabit, tunc etiam dolorem maximum pubetenus
ac pectinis iniecerit. si autem totum fuerit collum tumore
possessum, omnia supradicta sequentur et maxime doloris causa in
muliebrem sinum porrectum deveniet.

19. at si matricis cubile tumuerit, quod Greci citona appellant,
si eius obliqua pars patitur, ipsius ylium dolore pulsabitur, et
tunc vehementius cum egrotans in contrariam se voluerit vertere
partem. sin vero anteriora, hoc est superiora, eius tumuerint,
dolor sub umbilico pubetenus existit (nam Greci epigastrion
vocant) cum inflatione locorum, tunc etiam difficultas urine
faciende aut omnino negatio, vel post eius egestionem inflatio
partium sive extantia tumorem designans nostro tactui magis
occurrit. posterioribus vero supradicti cubilis in dolore
constitutis, clunium maximus dolor existit, negato officio per
podicem ventris reddendi. tunc iniecto podici digito inflatio
tumoris occurrit, veluti longaonis indicans causam, que ita
discerni potest, ut meminerimus quia matrice tumente non statim
immisso digito dolor occurrit, set perseveratione quadam
oppressis partibus; tunc etiam quod ipsa inflatio tumoris cedat
et intestino solitum reddat spatium, et tunc magis <cum> supra
genua verse femine iacuerint. quorum nulla tumente longaone
sequentur.

20. fundo vero matricis tumente, dolor atque tensio et gravedo
secundum umbilicum atque clunes occurrit. sepe etiam osculum
matricis rugosum repperitur, cum eius sequentia vel interiora,
hoc est matricis colla, nullo tumore fuerint affecta, set potius
ad inferiora adducta. unde sepius false {@obstetrices@} sana
matrice putaverunt ex aliis causis supradictas querelas existere.

21. tota autem matrice tumente omnia occurrunt que de singulis
designavimus partibus. nunc etiam maior consensus et inflatio
plurima ventris, hoc est secundum umbilicum et inferioribus
proficiens. quapropter discernendum dicimus tumorem membranarum
que ventrem cum precordiis contegunt (nam Greci epigastrion
vocant) <a> tumore matricis. primo etenim non ita exterius
attollitur inflatio neque rubor cutis accedit matrice tumente,
neque conversa egrotante in alteram partem firma manebit
inflatio, set commutata versabitur. tunc etiam cutis digitorum
conductione adducta facili laxitate sequitur. si autem
superficies tumuerit, quam Greci epigastrion vocant, supradictis
contraria sequentur et magis exteriora dolebunt, nec ulla
impedimenta urine obstabunt. similiter secundum membranam, hoc
est sub cute constitutam, quam peritoneon vocant, tumoris erit
discretio facienda; tunc etiam quod ipsa inflatio minime
circumscripta videbitur et nullo impedimento urina tardabitur,
aut non pro tumoris magnitudine impeditur. communiter autem
dolorem matricis consensus capitis comitatur et cervicis;
peritonee vero membrane neque exterioris cutis, quam epigastrion
vocant, aut non ita, aut in toto nulla capitis querela sequetur.
hec est discretio signorum quibus patientes partes agnoscere
poterimus.

 Cura predictorum.  

22. In curationibus vero eadem sunt adhibenda que superius
docuimus de difficultate purgationis scribentes, ut egrotantem
iacere iubeamus loco mediocriter lucido atque calido, adhibita
requie, silentio, et abstinentia, tunc articulorum blanda et
tepida fricatione; vaporationes et tegmina mollium lanarum oleo
calido expressarum, addito fomento olei dulcis ac calidi et horum
similibus. tunc eis os colluendum et inhibito vino aqua potanda
[...] {@quia omnia hec acredine sua et fervorem duplicant et
{€periculum faciunt€}.@}

 {@De satiriasi.@}  

23. {@Satyriasis masculis et feminis commune vitium est. mulieris
autem satyriasis est pudendorum prurigo cum dolore, ita ut
impatienter manus suas illuc mittant cum insatiabili virorum
desiderio, amissa omni pudendorum verecundia, siquidem mininges
matricis consenssu verecundiam eisdem tollunt ut non
confundantur, et aliquantulum delirare eas faciant. curam autem
eandem eis adhibemus quam in strictura et in fervore matricis
ordinavimus.@}

 {@De prefocatione matricis.@}  

24. {@{€Matricis€} prefocatio, que a Grecis ysterice dicitur, eo
quod mulieres prefocet nomen accepit. hoc autem est retentio
spiritus cum omni silentio, matrix scilicet ipsa ad pectus
ascendens mulieres prefocat, ita ut quasi mortua iaceat.
efficitur autem hec valitudo de frequenti abhorsu vel crudo
partu, viduitate etiam longa, menstruorum retentione, et matricis
inflatione.@}

 {@Signa prefocationis matricis.@}  

25. {@Signa vero eis <hec> occurrunt, quod ascendente sursum ad
pectus matrice cadant, omnisque sensus cum silentio amittant,
dentibus etiam fixis stridant, et aliquando eis manus ac pedes
torqueantur, aliquando in recto iaceant, et precordia eis
inflentur et ipse torax grandior fiat; vene etiam que in fronte
sunt tumidiores videantur, sudor etiam frigidus per faciem et
cervicem stillet, pulsus autem nullus aut valde brevis
inveniatur; et aliquando citius ad se redeant et surgant et que
passe sint sciant, aliquando nesciant; dolet etiam eis caput et
cervix, aliquando et delirent pro hac valitudine, et propter
silentium similes sint caducis, apoplecticis, que de lumbricis
tacent, letargicis, etiam catalenticis.@}

 {@Quid differt ysterice a caducis et apoplectis et lumbricos
habentibus?@}  

26. {@Separantur autem a se eo quod caducas et apopleticas <et>
que lumbricos habent matricis nulle querele precesserunt, et ipsa
matrix in suo loco inveniatur, ystericam autem patientibus
matrix in fervore sit, et cum sursum ascenderit, tunc cadunt; et
ex eo quod caduce in fine post spasmum salivas plurimas emittunt
et pulsum maiorem habent, et cum ad se redierint, capitis dolorem
sentiunt. sic et apoplectice maiorem pulsum habent; hee si
evaserint paralitice fiunt. ysterice autem aut grandem pulsum
habent aut brevem et spissum. litargice vero et cathalemptice
seperantur quod semper cum febribus sunt; ille autem que
lumbricos <habent> et intestinis punctiones sentiunt et pulsum
†pl'iorēm† habent et sanam matricem.@}

27. {@hec est a simillimis valitudinibus separatio ysterice
pnigos. hec autem passio per stricturam occurrit, et aliquando
est acuta, aliquando cronica. propterea curam eius ita
ordinavimus, ut quotiens primo occurrerit, per paragorica
gubernetur, et cum recesserit et frequenti interpolatione effecta
fuerit cronica, metasincritice curetur.@}

28. {@cum ergo mulier ceciderit in egritudine, conlocanda est in
cubiculo calido et claro, ita ut stramenta ad caput altiora
habeat <et quasi ortoca> terrene sedeat, et porrectis manibus ac
pedibus eius qui de valitudine torqueri solent, mentum eius
frequentius movere et excitare sic eam, ita ut medianis partibus
universis calefactionem admoveas manibus calidis, universa agra
eius iubeas contineri, deinde penicillo aqua calida tincto [et]
faciem eius vapora.@}

29. {@si vero diutius taciturnitas illa perseveraverit, bene
uteris cucurbitis levibus supra pectinem et inguinibus appositis,
etiam mundis lanis universa agra eius contege, patefactoque
aliquantulum ore eius aquam calidam instilla, deinde et mulsam
subiunge, et in pensili lecto eam exagita. cum autem ad se
redierit, si nulla lassitudo eius impedit vel si ante modicum ei
datus cibus fuerit, flebotomanda statim est, et post flebotomiam
encimatismis olei et encatismate succorum curanda et perungenda.
tertia die cibum simplicem accipiat, et usque ad declinationem
alternis diebus nutriatur, cotidie tamen cathaplasmatibus et
fomentatione curata cum appositione <predictorum pessariorum.
facta vero declinatione> cerotariis, et malagmate simplici
utimur. lavacro etiam et vario cibo et vino resumimus.@}

30. {@si vero frequentius occurrendo effecta fuerit valitudo
cronica, interpolatione predictis utimur auxiliis <...> et
competentibus exercitiis, cibus secundum ciclos ordinetur. post
vero et metasincretica subiungimus, que constant ex salso,
dropace <...> et si hec minus profuerint, novissime elleborum
damus, precedente frequenti radicularum reiectatione. deinde
peregrinari eas terre marique iubemus, et ut etiam aquis calidis
laventer. omnium autem predictorum usus in Boetematicis est
ordinatus.@}

31. {@que vero veteres medici universa putrida et graviter
olentia naribus apponebant, ut capillos conbustos, et nidorem
lucernarum, castoreo et resina nares illiniebant omnibusque male
olentibus sursum utebantur, et ad matricem inferius bene olentia
pessaria ex gnardo et storace apponebant, ut male olentia matrix
fugeret et ad bene olentia descenderet, et quos varios strepitus
et cimbalorum et timpanorum sonos adhibebant, et caput et nares
acri aceto infundebant, ut inportunissima pretermissi.@}

 {@De extensione matricis.@}  

32. {@Matricis extensioni occurrit inflatio sub umbilico
aliquantum durans, dolor etiam ventris et renum cum consensu
capitis et stomachi, urina impeditur, et vigilia subsequitur,
punctionesque ibi occurrent, frequentius autem imminente
purgatione. hec omnia quando occurrere solent, obstetrix immisso
digito orificio eum invenit patens. curam autem eandem adhibemus
quam ad fervorem matricis posuimus.@}

 {@De matricis inflatione.@}  

33. {@Inflatio matricis occurit de frigdore vel abhorsu aut de
laborioso partu, vel trumbus sanguinis <si> in orificio
remanserit. matrice inflata venter inflatur, que inflatio digitis
pressa cedit, et statim se recolligit, ita ut si quis manu
partes illas percusserit, sicut timpanum sonet. nam et aliquando
compunctionibus et contortionibus ventus ipse huc et illuc
discurrit. aliquibus inflatio ipsa perseverat, aliquibus interdum
se ostendit et retollit ipsa inflatio.@}

34. {@curam autem adhibemus quam in strictura et fervore matricis
insinuavi, ita tamen ut obstetrix diligenter trumbum querat et
sine quassatione adducat. cum vero cronia fuerit effecta hec
inflatio, rebus metasincreticis quas in prefocatione vulve
posuimus utimur. post hec epithima quod diasicon dicitur, aut
diaspermaton {€ex seminibus confectum, aut ex bacca lauri
confectum€}, <aut> poliarcion imponimus. encatismamus vero eam
aqua in qua decoquimus stafilinum, daucum creticum, aut puleium,
et cum decocte fuerint, artemesiam illic admiscemus, et marrubium
et fasces ysopi et lauri. que omnia cum decocta fuerint, inde
encatisma facimus. pessaria etiam ex simillimis rebus predictis
imponimus, apponendo scilicet rutam, nitrum, psillium, pulegium,
fel taurinum, ita ut hiis omnibus collectis cum melle pessarium
fiat. universa autem acerrima pessaria cum in lana fuerint
inducta, in oleo vel in lacte debent intingi, et sic apponi.
cucurbitas etiam metasincreticas partibus ipsis bene imponimus et
huc atque illuc trahentes violenter adducimus. aquis etiam
calidis utimur et novissime in frigidam eam descendere
permittimus.@}

 {@De matrice tumente.@}  

35. {@Matrix cum in tumore fuerit hec signa occurrunt: duritia
sub umbilico cum quadam inflatione, ita ut cum digito imprimitur
recedat, et post modicum iterum se recolligat; cutis autem
ventris sui colorem non habet et digitis adducta sequatur. in hac
passione hec adhibemus que in inflatione matricis posita sunt,
ut post encolpismum olei simplicis etiam de oleo ciprino vel
yrino encolpizemus.@}

 {@De duritia matricis.@}  

36. {@Precedente fervore {€et neglecto€} duritia matricis
efficitur: nam aliquando universa durescit, aliquando pars
aliqua. signa autem habet hec. afforis quidem nullus tumor
invenitur, set in orificio matricis duritia grandis invenitur,
ita ut cum exercitius digitis fuerit expressa, dolorem quemdam
mulier sentiat, et cum creverit ipsa duritia, revolvitur dolor ad
renes et inguina, et gravedo supra pectinem sentitur. si vero in
collo matricis fuerit duritia, afforis [...] [et] orificio
matricis ibi duritia est et patiens orificium invenitur, ita ut
cum punctionibus et doloribus usum viri mulier sustineat. curam
autem hanc habet que in strictura matricis posita est.@}

 {@De dolore matricis post partum.@}  

37. {@Dolor matricis post partum hec signa habet. cum se matrix
ad stomacum fecerit, vehemens nascitur dolor. corpus quoque
affligitur, interdum etiam exanimatur, <ut> tanquam in comitiali
morbo videatur esse. distat autem ab eo, quod neque oculi
vertuntur neque spuma profluunt nec nervi distenduntur. sopor
tamen eis esse videtur. quibus vero feminis crebro revertens
perpetuum <est>, ubi incidit, si extra vires est dolor, sanguis
emissus adiuvat. si parvus est, cucurbite affigende sunt in
inguinibus. si vero diutius iacet aut tacere consuevit, apponatur
ustum ex carne ligamentum, vel aliud quod sit odoris fetidi,
frigida etiam aqua perfundatur. adiuvat quoque ruta contrita cum
melle vel oleo ciprino, vel quodlibet aliud cathaplasma
naturalibus pubetenus compositum. et inter hec perfricare coxas
et corpus.@}

38. {@demum cum ad se redierit, circumgira vino totum corpus
eius. etiam si casus ipse non revertitur, frictione cotidie
utendum et cibo consueto. senapismum super ventrem imponis,
tertio vero die vel quarto imponendo donec corpus rubeat. si
duritia permanet, {€corpus€} mollire commotum videtur; tunc danda
est potio castoreum vel gitti et anetum. si vero vulva
exulcerata est, cerotum ex rosa <fiat> et suilla recente axungia,
ovi albumen misceatur, et sic apponatur; vel albumen ovi cum
rosaceo mixtum, adiecto rose pulvere, aut suffimentum matricis ex
sulfure tollit dolorem. aut si purgatio mulieri nocet, cucurbite
cute incissa inguinibus vel sub mammis apposite iuvant. si vero
maligna purgatio est, subicienda sunt medicamenta que evocent
sanguinem, costum, puleium, viole albe, apius, nepita, satureia,
ysopus. in cibum quoque accipiant que apta sunt, scilicet porros,
rutam, ciminum, cepas, sinape, olus. si vero sanguis qui ex
inferiori parte erumpere solet ex naribus eruperit, incisis
inguinibus apponenda est cucurbita, idque per tres vel quattuor
menses, tricesimo quoque die repetendum. tunc scias te hoc vitium
sanasse. si vero non se sanguinis ostenderit, scias ei dolores
capitis surgere. tunc ex brachio eius sanguis dimittendus est et
statim curabitur.@}

 {@De mola, {€quam Greci milim vocant.€}@}  

39. {@Valitudo hec que mola appellatur [a] duritia matricis est.
fit autem ex precedente fervore, unde et totus venter semper
extensus est, ut ita videatur tanquam pregnans. aliquando etiam
de vulnere in matrice posito plus caro excrescit, unde obstetrix
immisso digito in orificium velut callum in ipso invenit.
aliquando omnis matrix talem valitudinem patitur, ut totus venter
cum duritia lapidis excrescat et reliquum corpus cum dolore et
fastidio tenuetur. nam inde dicta est mola a gravitudine, quod
tarde moveatur.@}

 {@Quod differt habens molam a gravida.@}  

40. {@Separamus autem habentem molam a gravida muliere, siquidem
in principio ambabus et menstrua non occurrant et mammas inflatas
habeant, et fastidium patiuntur, et gravedinem in renibus sibi
sentiunt, et venter cotidie eis crescat: illa autem que molam
habet cotidie punctiones et dolores sentit, et accedente tempore
mensium motum infantis non habet, quem gravide mulieres a quarto
mense sentire incipiunt.@}

41a. {@transactis vero X mensibus, omne corpus eius macie
consumitur, venterque inter femora in tantum excrescit, ut ydrops
mulieri imminere videatur. set et ipsa ydropica separatur ab
illa que molam habet, in hoc quod cum venter manu percussus
fuerit, nullum sonum reddit, et cum premitur non cedit.@}

42a. {@hanc autem valitudinem plurimi insanabilem esse dixerunt,
alii mox incipientem posse sanari. nos vero sicut et cronicam
valitudinem ita et molam curamus, ita ut precedentibus
paragoricis cum fomento et cathaplasmatibus, scarificatione {€et
calefactione€}, vaporationibus et encimatismis et pessariis
{€variis€} malacticis, simplicibus etiam malagmatibus, sicut est
diaquilon, utimur, vel <Mnaseu> ; sic ad [genu malagmatis]
metasincritica convertamus, prius malagmatibus, ut est
diaspermaton et poliarchion, analeptico ciclo resumentes.@}

43a. {@post hec metasincritica subiungimus, sicuti dropacem.
encatismatibus et metasincriticis bene utimur, hoc est aqua ubi
decocte sunt bacce lauri, fasces ysopi, menta, et marrubium ;
pessariis autem hiis que accipiunt butirum, sucum ysopi, adhipem
anserinum, medullam cervinam, vel cerebrum eius, mel, etiam ficus
tunsas, mentam, et oleum vetus aut ciprinum aut yrinum aut
sansucinum.@}

44a. {@deinde in aquas calidas eas mittimus, et natare in mari
iubemus, aut ex ipsa aqua encatisma facimus. perseverante
valitudine etiam elleborum damus.@}

45a. {@illa autem timiamata que antiqui supponebant confecta de
croco, storace, et mirra, et resina—et artimisiam decoquebant et
conditum in quo decoctum erat cardamomum -ut contraria
reprobamus.@}

41b. [...]tunc etiam soluto corpore et augta turgedine patientes
ydropem simulabunt. quod ita discernitur cum palma pulsate partes
impresse digitis aliqua ex parte cedere videantur, et aliquando
femora vel crura turgeant aut ex duritia turgenti in ydropem
transseant egrotantes.

{$De carne generata in quibusdam feminis congesta in magnitudinem
nucis. $}

Aliqui memorant in quibusdam feminis carnem generari congestam in
magnitudinem nucis, nunc per singulos menses, nunc interpositis
duobus vel tribus,

42b. set hanc inquiunt passionem tanquam incurabilem
relinquendam. alii incipientem curari posse dixerunt. set nos
Sorani iudicio tanquam tardam dicimus passionem ; et in
superpositionibus constitutam (que quidem accedente multa
gravedine cognoscitur cum querelis variis, ut sibi patiens
displicere videatur accedente torpore, et corruptione cibi sumti
digestione impedita, vigiliis irruentibus quas manifestior non
ingesserit causa) , itaque cathaplasmata valida relaxativa
adhibentes, tunc raptum cucurbite leviorem aut scarificationem
adiungimus, aut yrudines admovemus et fomenta mitia laxativa,
sessiones etiam, quas encathismata vocant, et pessaria mollitiva,
cerotaria ex oleo dulci hybisci radicibus confecto, tunc malagma
diaquilon, cibum dantes succi facilioris. amplexu fasciolarum
inferiores partes ad superiora sustollimus, ductu per humeros
circulato, quo ponderis molestia patientes femine releventur.

43b. in lenimento vero totius corporis adhibenda est resumptio
unctionibus, lavationibus, vino, vario cibo. patientes vero
partes nitri asperginibus exercemus, addita fricatione, tunc
sinapismo, et malagmatibus diaspermaton et poliarchion et
diadafnidon, tunc sessionibus, quas Greci encatismata vocant, et
fervoribus exercitioribus que discusso morbo corpus demutent (nam
Greci metasincrisin vocant), ut ex aqua maritima vel salsa
decocta cum baccis lauri, puleio, ysopo, salvia, marrubio,
arthemisia, centaurea, diptanno, tunc pessariis ex butiro,
adhibito ysopo et adhipe anserino vel gallinaceo et medulla vel
cerebro cervino confectis, vel melle aut fico aut uva passa aut
oleo veteri vel ciprino aut sansucino vel amarachino, cyclorum
regula coniuncta.

44b. tunc aquarum naturalium virtutem edentium usus adhibendus,
addita earum illisione corporibus, tunc natatione maritima et
earundem aquarum, interiecto radicum vomitu aut ellebori,
permittentibus viribus.

45b. erit tamen vitandum ne perseveratione nimia acriorum
pessariorum vel sessionum latenter ulcera generentur partium que
fuerint duritia possesse, et exinde cacoithia nascatur, quo non
curata magis quam mutata passio videatur illata gravior.
fumigationes ex croco aut mirra et resina et storace reprobamus,
similiter ex arthemisia, puleio, marrubio, allii comis
decoctiones confectas vaporandis supponi patientibus [adhibemus],
tunc etiam mulsum ex vino confectum in quo cardamomum et puleium
precoctum sit potandum reprobamus, propter illas quas iam dudum
docuimus causas[...]

 De fluore sanguinis per matricem.  

46. Ex difficili partu vel abhorsu aut putredine ulcerum in
matrice posita vel apertione viarum vel qualibet causa venis
ruptis sequitur fluor sanguinis per matricem. et est huius
passionis apprehensio manifesta, cum coacervatim et immodico
meatu sanguis effunditur, attestante corporis debilitate et cutis
laxitate pannosa, tunc tenuitate et pallore et fastidio, et
aliquando formatis occursibus tipico motu servato. hec passio
suos variat motus, ut nunc leniores accipiat admissiones [...]
{@ut cum difficultate constringitur vel siccatur. aliquando autem
non de matrice, set de sinu muliebri sanguis occurrit.@}

47. convenit autem curationis causa iacere patientem in obscuro
atque parvissimo loco et mediocriter frigido, fortissimo et
immobili lecto; tunc altioribus stramentis pedibus sublevatis
silentem quiescere uno atque eodem scemate. est enim motus
solutionem provocans in fluorem. conductio denique sive conclusio
femorum est adhibenda, atque duplicatio crurium, ut ea que
siccari non possunt quadam conductione claudantur. tunc
latioribus spongiis mollibus aqua frigida expressis vel aceto
puro adtrectanda verenda atque clunes et pubetenus [tectis] et
vertebra, secondo et pectus, innovatione frequenti, {@ne corporis
[estivo] tepore calefiant,@} set addita articulorum ligatione,
ut impressione dempsitas exorta partes adusque perveniat
patientes. cogentibus causis erunt egrotantes in frigida
deponende, facies spongiis frigida expressis adtrectanda,
adhibito per intervalla flabrorum vento. {@tunc caput oleo
frigido aut spano perungimus, et per intervalla acetum sorbendum
damus,@} depositis in frigida usque ad inguina patientibus:
{@encatisma etiam ex pusca frigida @}aut aceto puro {@vel ex aqua
in qua decocte sint@} rose aride aut mirte vel lentisci aut
{€mali punici cortices€} vel folia salicis aut rubi. {@ita vero
cum hec bullierint perfrigescant, et sic illic mulier insideat.@}

48. set si stationis molestia mulier afficitur, {@nec propter
corporis motum fluxui contrarium encatismatibus uti potest, aqua
ipsa per clistere intus infundatur, vel succus plantaginis aut
intiborum aut uve lupine vel pollicaris herbe in pessarium
apponatur. perseverante autem valitudine,@} tingenda est lana
mollis cuiquam ex supradictis liquoribus et digito aut spatomele
ori matricis imponenda, et magis si ex illo sanguis ferri
videtur. quando enim ex superioribus locis venerit, lane
obstrusio fluorem prohibet, et in spatio matricis cohibitum
tenet. tunc denique limpida atque mollis et longua spongia
similiter infusa interius inserenda quo fluentia absorbeat, ne
congelata tumores inhiciant: eius autem spongie appositio
intervallis varietur. tunc cucurbite clunibus affigende et
inguinibus atque yliis et, si fieri potest, vertebris, multa cum
flamma, ita ut multo tempore ibi tardate levi raptu removeantur.
utendum est etiam epitimatibus ex palmulis thebaicis et {@malis
citoniis@} vino austero vel aceto infusis, cum ceroto ex oleo
rosaceo confecto, aut melino. {@aut de herbis hec epithimata
fiant@} frigidam virtutem edentibus, {@ut de pollicaria, et uva
lupina. plantigine, intibis, {€poligonio€}, ita ut cum polenta et
aceto misceantur, aut cum palmulis in aceto decoctis.@}

49. {@utimur etiam exercitioribus pessariis, ita ut succo aliquo
predictarum herbarum inmisceatur spongie combuste pulvis sic
factus: spongiam novam pice liquida madefacis et in cacabo novo
mittis, ubi tam diu sit donec arescat, ut pulvis inde fiat, de
quo coclear plenum predictis succis admisces aut cum albumine ovi
pistas. @}set si putredo fuerit consecuta, {@trociscis illis
quibus dissinterici curantur et has curare possumus, dummodo ea
que periclitatur evadat. dandus est autem ei cibus {€stipticus€},
ut oriza, lenticule, polenta cum aceto decocta et oleo spano
condita, tunc intiba, @}plantago ex aceto et oleo crude messo, et
mala citonia similiter cocta vel assata, aut pira {@et lactuce
et ova apala. ex volatilibus autem dabimus palumbum, perdicem,
attaginem, et horum similia, ita ut ex pusca aut baccis mirte et
oleo spano coquantur. novissime etiam vinum dabimus ad integrum
sanitate firmata; {€tunc confirmatis viribus adhibenda est
lavatio€}.@}

50. flebotomiam vero reprobamus: laxat enim necessario corpora,
cum densitatis et constrictionis fluor omnis indigeat, et non
avertenda set retinenda materia videatur. est preterea gravius
flebotomia contraria, cum non retento fluore passionis, effusione
sanguinis accedente, medicinali manu adiecta facile pereant
egrotantes tanquam duplici damno virium vexate.

 De fluore muliebri secundum veteres.  

51. Alexander Philalithes appellatus primo libro fluorem
diffiniens muliebrem ait vehementem sanguinis esse meatum per
matricem extento temporis spatio, cum non solum sanguinei verum
etiam diversi coloris videantur ferri liquores. Demetrius autem
alium dixit album, alium nigrum, alium sanguineum et carnis
loture similem ferri liquorem, aut mixto colore concretum. item
virtute alium dicit vanum et sine ulla mordicatione, alium
molestias ingerentem atque per acrimoniam putredines et sensus
dolidos. memorat etiam alterum ex toto ferri corpore, alterum ex
sola matrice vel alia qualibet parte. set has differentias
significatione discernere longum et inutile iudicatur. omnis enim
fluor sive totius corporis sive matricis vel cuiuslibet partis
eodem genere curatur, set albus fluor a rubeo difficilius,
siquidem per tenues vias secundum veteres fertur. nos autem
communi significatione fluorem agnoscimus, cum iugiter loca
humectari viderimus differentibus colore liquoribus, tunc etiam
pallidam patientem ac tenuatam nutrimento cessante, attestante
fastidio, et cum forte graditur hanelat tumore pedibus
subinflatis.

52. differt autem hec passio a seipsa, siquidem nunc sine dolore,
nunc cum dolore fluor occurrit, et nunc sine ulceratione, nunc
cum ulceratione. ulceratio vero tumori adiuncta aut sordida aut
limpida est.

53. quando igitur nec ulceratio nec dolor fluxum comitatur, [in]
omnibus utendum est de fluore sanguinis iam dudum scriptis.
{@simplices vero potiones dari non vetamus, ut coagulatum leporis
vel vitulinum vel agninum vel cervinum, si fuerit inventum, vel
baccas mirte et corium mali granati et corticem pini. quibus
omnibus tunsis et {€cretis€}, ex hoc pulvere due ʓ in potione
dentur, melius autem est si palmole et mala citonia decoquantur,
et in ipsa aqua pulvere misso sic bibatur.@}

54. {@quotiens autem cum dolore fuerit fluxus, encolpizandus est
succus alice vel ptisane.@} tunc etiam laxativis et calidis
cataplasmatibus utendum, et ferventioribus atque tenuibus cibis.
hisdem etiam ulceratio tumori coniuncta curatur. at si sordida
fuerit ulceratio, que feculentes faciat ferri liquores, aut
limpida limpidos, non aliter quam dissinteriam curabimus, ut nunc
purgare, nunc in cicatricem ducere curemus, hiisdem
medicaminibus que iam dudum Tardarum passionum docuimus libris et
nunc quoque in consequentibus de ulceratione matricis docebimus.

55. sin vero tardans fluor nunc augmentatur, nunc lenitur, tunc
superpositionis tempore, quam Greci epitesin vocant, mitibus
utimur rebus; in lenimento vero adhibemus ea que fortificare
atque mutare valeant corpus (nam Greci metasincretica vocant), ut
vectionem variam, deambulationem, exercitium vocis, unctionem,
lavationem, vinum, varium cibum, adhibita etiam paroptesi, et
salis usu, et cucurbitis vehementiori raptu remotis, et dropace,
et fricationibus nudis manibus et linteolis, psilotro,
sympasmatibus recorporativis, senapismo, vomitu ex radicibus,
drimifagia, quam nos acerrimam dicimus commestionem, cicli regula
coniuncta. tunc natationibus aquarum naturalium atque
illisionibus adiectis utemur, et peregrinationibus terrenis vel
maritimis, encatismatibus quoque, et pessis lacessantibus. set
nunc quoque in fluxu sanguineo flebotomiam recusamus, sive ex
brachio sive ex naribus aut fronte faciendam, nisi maior coegerit
dolor. hec enim passio constrictionis indiget, non laxamenti
quod necesse est sanguinis fieri detractione.

 De seminis lapsu.  

56. Non solum in viris set etiam in mulieribus seminis lapsus
efficitur. est autem egestio seminis involuntaria parvulis
intervallis variata, ex qua pallor atque frictio et tenuitas
corporis sequitur. set hec passio natura tarda iudicatur atque
solutioni ascribitur.

57. denique cum corporibus irruit aut in superpositionem venerit,
constrictiva adhibeantur que miti virtute moderantur. nam
producta lamina plumbea et in tenuitatem dilatata clunibus
imponatur tota nocte, semotis omnibus venerem commoventibus, ut
neque decoros vultus aspiciant, neque fabulis excitentur venerium
memorantibus usum. tunc in lenimento passionis adhibeantur
localia adiutoria que fortificando partes corpus mutent, depulsa
passione.

 De debilitate matricis.  

58. Matrice debilitata sequitur patientis coheundi fastidium et
purgatio proflua, adeo ut per singulos menses secundo vel tertio
admoveat. tunc acceptum semen post usum venerium quibusdam mox
relapsum, uno vel duobus aut tribus interpositis diebus,
quibusdam informatum nutrimento carens moritur, et deficiens
tempore aut lapsum refluit, quod Greci ecrisin vocant, aut aliqua
perseveratione duratum abortionem facit, quod Greci ectrosin
vocant, post secundum vel tertium mensem utero corrupto; vel si
paulo tenacius tempore longo permansserit, tempore legitimo
vicinante, crudum, id est imperfectum, efficit partum, quod Greci
omotocian vocant.

59. set erit sumenda curatio ex supradictis, ut tanquam tarde
solutioni medeamur. et in superpositionibus, quas epitesis
vocant, constrictivis utamur adiutoriis. fortificantibus vero ac
recorporativis, que metasincretica vocant, in lenimento. oportet
denique, non statim refuso semine, adiuvare conceptum [cum nichil
sit quod retinendum videatur]. corruptione autem imminente, que
prenoscitur cum mammarum marcor accesserit sine ulla manifesta
ratione et femorum torpor, tunc corrupto utero ita resistitur ut
adhibito silentio supinam iacere faciamus, admoventes spongias
pubetenus, pectini, atque clunibus, pusca frigida expressas. sepe
enim abhorsus hoc adiutorio detinetur.

 De paralisi matricis.  

60. Paralisim sustinet matrix ex quam plurimis causis, sepius
tamen frequenti abortione vexata. sequitur autem patientes odium
veneris, {@que si cogantur uti, non tamen concipiunt, et ad
ambulandum impediuntur@}. ipsum etiam orificium matricis frigdore
torpens et rugosum {@digitum obstetricis non sentit, et menstrua
aut retinentur aut non ordinabiliter occurrunt@}. tunc per
consensum vicinarum partium et urine involuntaria fit effusio aut
nolentibus venter profluit, regendi potestate submota,
attestante pondere longaonis. set est hec passio tarda et nunc
superpositiones accipiens, nunc lenimenta. set superpositio
apprehenditur ex gravedine et obtunso sensu partium cum torpore
plurimo, lenimentum vero contraria supradictis ostendit. set erit
sumenda curatio ex hiis que difficultati <purgationis> diximus
adhibenda.

 De matricis inclinationibus et eversionibus.  

61. Os matricis affectum sive collum {@per quattuor partes
inclinatur et invertitur. digito autem obstetricis@} in quam
partem fuerit inversum sentitur et {@quibusdam signis
apprehenditur@}. etenim <in> obliquum vel latus facta
inclinatione, femoris eius tensione cum dolore sequente et
aliquando nutrimento cessante, tunc etiam frigido accedente
torpore, {@pes ipse contrahitur@} cum impedimento gressus et
stationis. at si in anteriorem partem, hoc est superiorem partem,
facta fuerit inclinatio, urina impeditur, tensio supra pectinem
sentitur, standi copia negatur. ad posteriore vero, hoc est
inferiora, inversione facta, {@stercora cum ventositate exient et
ingenti difficultate@}; tunc et sedendi difficultas accidit, et
maxime si ad interiora, id est ad initium longaonis, sustollitur.
{@hec universa signa inveniuntur,@} set hec omnia accidentia
stricture sunt signa, quoniam necesse est antecedente tumore vel
duritia istam generari passionem.

62. aliqui ergo ad interiora facta inclinatione immisso digito
per podicem matricem correxerunt, atque ita castoreum tritum lana
involutum aut bitumen vel liquidam picem iniecerunt. tunc alia
die oleum rosaceum et ex aromatibus vaporationes aqua commixta
adhibuerunt. in obliquum vero factam inclinationem digito
corrigentes mollitivis usi sunt pessis; in anteriore vero
mictualibus usi sunt potionibus, addita precordiorum ligatione.

63. set nos nunc quoque intuendam dicimus passionem, sive tumor
sive constrictio fuerit reperta. et accessionis tempore remotis
acrioribus sive mordacibus, mitigativis et laxativis medemur; in
dimissione vero destructivis, quibus non solum mitigari set etiam
passio aufferri probetur. que si forte corpus tardaverit,
recorporativis, que Greci metasincretica vocant, erit cohercenda,
quorum materias ac prosperos usus ex supradictis sumendos esse
mandamus.

 De sterilitate, quam Greci stirosin vocant, vel aconiam, quod
generare non sinat.  

64. Sterilitas multis passionibus comitatur vel ab ipsis
exoritur. aut enim non percipit semen, aut acceptum non retinet,
aut retentum non nutrit, aut nutritum non perficit. fit autem
sterilitas cum forte contra naturam passio maris vel femine
corpus invaserit totum aut eius aliquam partem aut ipsa verenda,
strictura vel solutione aut mala corporis habitudine, quam Greci
cacexiam vocant; item si in genitalibus quicquam fuerit alienum
natura vel loco aut superantia vel defectu aut ulcus innatum. cum
igitur totum corpus marium contra naturam fuerit habitum, ex
nimia libidine debilitate inlata, aut mala habitudine tardatum ex
quolibet morbo, minime generabile semen emittit, hoc est, aut
debile et tenue aut aquatum aut grassum vel frigidum aut fervens
sive corruptum. aut si perseveraverint in corpore vitia, aut
veretri caverna obliqua sit, aut non naturali loco constituta,
aut ipsum veretrum adductione surreptum, aut in hiis quos Greci
ypospadias vocant, non aliter generandi negant officium. item cum
forte mulieres nutrimento cessante toto corpore sint tenues aut
multa pinguedine subinflate aut tristitia oppresse vel timore.
quo ex animi passionibus corpus sibi quoque displiceat, et hac
vexatione impedimentum naturali afferat officio; nec in venerem
ruat ita ut mente etiam conpati videatur, set usum sui prebens
animo non consentiente misceatur; aut tamen sintexi vel
habitudine quam cacexian vocant impediuntur, aut abstinentia
menstruali, aut ore matricis clauso, aut collo inflexo vel carne
aut membranulis obstruso aut duritia densato vel saxitate, quam
Greci sclirosin vocant, aut ulcere aut horum similibus
obstaculis, vel cecitate seminalium viarum, et propterea femina
veluti eunucha permaneat aut, ut plerique memorant, luxuriosis
moribus exercita nec regula vite servata ipsa sibi causa sit
sterilitatis illate.

65. oportet ut si debilitate corpus afficitur resumtione
fortificemus; si egritudine, cum ratione congrua conformemus,
stricturam relaxantes, solutionem constringentes. aut si passio
tardaverit, recorporativis utamur; vel si iam dudum ypospadias
fuerit masculus, cirurgiam adhibemus. non aliter in femina
debilitas resumtione est corrigenda; egritudo tarda
recorporativis depellanda; alienitas aliqua in parte genitalium
aufferenda; ulcus pro sua differentia aufferendum; caverna aliqua
obstrusione cecata circumincidenda. non enim specialis queque
passio una atque eadem re impedit conceptionem. nunc quoniam
regulares explicuimus passiones, quas Greci dieteticas vocant,
veniemus ad ea que cirurgia atque farmacia, hoc est officio
manuum vel medicaminum potestate, curantur.

 {@De difficili et laborioso partu.@}  

66. {@Plurime sunt cause quibus laboriosus et difficilis partus
efficitur, quarum altera parientis est, altera nascentis. alii
vero etiam tertiam causam addunt extrinsecus accidentem. secundum
alios et quarta est, {€hoc est scematis. secundum Muscionem
vero€} ex omnibus predictis {€congestio conficitur€}.@}

67. partus autem difficultas a patiente emergens alia parientis
animo, alia corpori ascribitur: animo, ut tristitia, timor, ira,
gaudium, verecundia, ignotus laboris motus quibus primo partu
afficiuntur.

68. corpori, nunc secundum totum corpus, nunc secundum partem.
secundum corpus totum, si multum tenue fuerit et propterea
dolores ferre non valuerit; aut pingue nimis, ut motus matricis
impediantur cum neque inclinis neque reclinis potest esse
parturiens, et eius spatia pressa iunguntur, inruentibus cutibus
atque membranis ceteris quibus venter tegitur, que quidem sepe
pinguedinis causa lacertosa fiunt et sunt in laxamentum
difficilia, cum sit parientibus quedam indulgentia necessaria;
aut cum debilitas aut habitudo mala corporis extiterit, et
propterea non sufficiat conatibus fortitudo que deponere vel
excludere valeat fetum; maxime si maioris fuerit forme, etenim
robusta minime pelluntur. quorum tarditati longitudine gemitus
non valet se equare doloribus interruptus; et propterea partione
temporis non uno atque eodem set crebris impulsibus fetum
excludat, ut versa vice si partibus fuerit angusta via, nec
incremento uteri dilatata, vel ad exprimendum longe summotis in
rotunditate partibus que despuere valeant fetum parvitatis causa
pene iactantes, difficultas profecto partus occurrit. item parte
aliqua corporis partus impeditur, aut matrice tumente aut
aliquibus condilomatibus impedita, aut naturaliter spatio cubilis
conducto, aut angusto collo vel inflexo aut ex parte obstruso
carne aut membranulis, vel quod parvam habet cavernam, item
iniusta veneris cognitione vitiata. parva matrix vero perfecta
temporibus difficiles recessus partium fetui subrogat et eius
augmenta premit; aut vicina passione possessa, ut emorroidis, et
collectionibus in podice constitutis aut in sinu muliebri, quo
nascentis transsitus impedimento tardetur, aut vesica lapide
obstrusa vel oppresso longaone stercorum retentione. inter ipsum
enim et vesicam matrix constituta invalescentibus vicinis
opprimitur et conducto spatio clauditur.

69. ex folliculo difficultas accedit cum tarde relicto matricis
fundo recesserit, sive grassitudinis causa tardius inhiaverit,
aut rursum tenuitate nimia ruptione celeri atque intemporali
ruptus liquores proprios effuderit, qui natura providente lapsui
fetus fuerant preparata, atque ob id sero exitu tardatus siccas
in partes veniens excludendus difficultatem faciat partus.

70. extrinsecus vero accidentia huic obstant officio, ut frigus
nimium corpus astringens, aut immodicus vapor relaxans raritatem
viarum naturali fervore aufferat vires, aut si forte quicquam
adiutorio necessarium defuerit obstetrici.

71. item ipsius fetus causa partus impeditur, cum forte plurimo
naturali nutrimento concretus ingentis forme magnitudinem
sumserit et propterea necessario coartatur; aut ydropis similem
uteri faciat extantiam; aut eius aliqua pars fuerit maior quam
membrorum nature conveniat, ut exempli causa caput grande; vel si
gibbosus sit, aut aliqua parte membrorum superflua concretus, ut
tres habens manus; vel si fetus numero plures fuerint, ut duo
vel tres aut eo amplius tunc sibi invicem irruentes obstrusione
facta difficultatem sustinent exeundi, ut in teatris fusus
populus multitudine nimia quamvis lata ianuarum claudit spatia.
aliquando etiam fetus imbecillis aut debilis aut paralisi
vitiatus et ideo motu deficiens minime valet adiuvare parientem,
cum vi sua debeat ad exitum properare. aut si forte mortuus
fuerit, et propterea matricis osculum non distendat, set magis
tardando officiat, cum morte gravior sit aut frigidus, ut etiam
matrix procul dubio perfrigescat et ob hoc densata claudatur. et
non solum si mortuus, verum etiam si corrupto corpore fuerit
frigidus. fit etiam difficultas partus cum parvum fetus habuerit
caput: non enim valebit longa distendere atque cetero corpori
exitum dare aut obstetricis manibus adiuvari.

72. item scemate oritur difficultas, que quattuor sumit species
principales aut enim in caput, aut in pedes, aut oblicus, aut
duplicatus venit fetus. set oblicum vel duplicem ferri omnino
contra naturam veteres probaverunt. in caput autem vel pedes
venientem sola specie a natura differre. cum enim prelato capite
descendit porrectis manibus ac femoribus iniunctis, neque ulla
inclinatione curvatum omne permanserit corpus, et os matricis
fuerit erectum, vel si pedibus ante latis descenderit, similiter
manibus porrectis et non inflexo cetero corpore, recto, ut
supradictum est, matricis osculo, naturale profecto videatur
scema, et propterea partui facillimum. set horum anteponitur
primum. cum autem non supradicto ordine descenderit, contra
<naturam> profecto dicitur scema, et propterea partus
difficultatem dabit.

73. set hee quattuor scematum differentie plurimas mutationum
species sumunt. etenim prelato capite descendens contra naturam
videbitur si non recto ductu caput matricis feratur in osculum,
set aut in anteriora aut posteriora aut obliqua; {@aut si caput
in orificio matricis habeat, reliquum corpus contortum descendat;
aut in priora ab orificio aut retrorsum infigat, aut in
{€oblicum€} se prohiciat, aliquando sine {€obstrusione€},
aliquando cum {€obstrusione€}.@} etenim altera manu premissa et
propterea in contrariam partem inclinatus, aliquando utraque manu
premissa, obstrusionem facit, inclinata scilicet parte membrorum
<aut> capitis atque humerorum, et aliquando distantibus pedibus
atque cruribus, aliquando coniunctis.

74. item contra naturam videbitur, si pedibus nunc ante latis non
recto ductu in osculum matricis feratur, set in anterioribus aut
posterioribus aut obliquis incumbens, et nunc sine obstrusione,
nunc cum obstrusione, et nunc altero crure premisso et altero
interius flexo, et nunc utroque crure; et nunc utraque, nunc
altera manu non lateri iuncta set supra caput reflexa, aut
utrisque nunc distantibus pedibus {@duabus in matricis partibus
divisim infixis, aliquando duplicatis {€genibus antepositis in
exitum fertur€}, ita ut plantas capiti iunctas in orificio
invenias@}, aut reflexis tanquam sedens cruribus descendens
natibus ante latis.

75. item in obliquo scemate, nunc supra latus, nunc pronus, nunc
supinus, nunc equali positione suspensus, ut immisso digito
corporis media nobis occurrere videantur, aut multo inferius
latentibus membris non tactu aliqua pars corporis prominens
occurrat, ut caput fetus aut crura, at duplex venerit, aut in
spinam reflexus aut in anteriora reclinatus, et eius duplicatio
spectaverit fundum matricis, caput autem cum pedibus osculum
matricis vel versa vice, et nunc pari duplicatione, ut capiti
pedes coequentur, nunc iniqua, ut caput aut pedes existere
videantur, erunt singule differentie considerande.

76. traduntur autem femine magis quam masculi difficultatem
partus inferre, siquidem sint motu tardiores et sepe supino
scemate venire videantur, masculi vero proni cum celeri motu.

77. omnium autem supradictarum differentiarum alie aliis peiores
esse noscuntur, ut parientis minor forma quam magna, item
nascentis mortuum corpus quam debile vel inbecille. {@ex quattuor
autem predictis scematis, que in capite {€nascuntur€} et
secundum naturam efficiuntur exoptabiliora sunt.@} et antelatis
pedibus oblico exoptabilius. duplex vero omnibus predictis
gravius. erit enim primo replicatio adhibenda. tunc etiam
correctio, ut recto descensu feratur, et magis antelato capite
quam pedibus, aut obstrusione remota quam coniuncta. Illud enim
solius indiget correctionis partium in altiora. item nullo
premisso membro, hoc est manu vel pede, levius est quam si horum
quicquam fuerit comitatum, et tunc magis si duorum membrorum
fuerit adhibenda correctio: erunt enim reddenda procadentia, tunc
obstrusio resolvenda atque pravitas corrigenda. set in obliquis
supinum gravius est scema quam si fuerit in latus. item supino
gravius est pronum: facilius enim osculum matricis obtrudit,
nullo spatio immittendis manibus derelicto mutandi scematis
causa. item si iniqua fuerit parte fetus obliquus, quam si equa,
levius iudicatur: ut enim possit mutari scema partes difficile
teneri possunt.

78. in duplicibus vero si duplicatio superiores spectaverit
partes, erit correctio celerior quam si inferiores. summitatibus
enim corporis superius remanentibus subiecte partes medie nostris
tactibus occurrunt. quot enim profecto non possunt <...> set hoc
scemate peius est si in contraria sui fetus fuerit inclinatus
quam si in spinam refractus. etenim si officium decisionem
exegerit, facilius anteriore corporis dividuntur. gravius et
difficilius duplicato fetu scema est iniqua parte corporis
factum, quam si equa fuerit lance libratum. in isto enim facile
obstetrix quam voluerit partem invertit et interius faciet
remotum.

 De preparatione rerum ad difficultatem partus necessariarum et
male parientium diligentia.  

79. Erunt preparanda officio obstetricis aqua frigida vel calida,
oleum. decoctio fenugreci sive radicis malve aut lini seminis,
spongie molles, panni mundi, tenere fasciole, ova non cocta, et
species multe odoramentorum non percutientium, clistere,
scalpella, flebotomum.

80. in hiis igitur que strictura difficultatem partus incurrunt
vel conductione <regionum> per quas fetus egeritur, sive frigore
aeris, sive duritia corporis, sive cavitate clunium, aut
brevitate matricis e natura veniente, aut cruditate nubentum
puellarum et iniusti temporis conceptione, aut pinguedine
partibus pregravatis et impressione turgentium membrorum, aut
mestitudine vel timore aut collo matricis flexuoso, aut siccitate
earundem partium sive qualibet causa, dimissionis erit sive
indulgentie tempore primo adiuvanda pariens fomentis iugibus olei
dulcis et calidi vel decoctione fenugreci ac lini seminis aut
malve, aliquando et ovorum liquoribus admixtis. sic enim
indulgentiam sumere poterunt partes oppresse, vel ipsius
transitus difficultas humectata exeuntibus membris lapsum facilem
ministrabit. tunc etiam cathaplasmatibus lini seminis et
pollinis aut fenugreci ex oleo aut aqua mulsa confectis pubetenus
usque ad umbilicum atque clunibus impositis medebimur, atque in
sessionibus, quas encatismata vocant, laxativis utemur, addita
spongiarum vaporatione, mox rapientes humectationem cutis ne
frigore partes afficiantur. hiis vero que etiam dolore pulsantur
erunt vesice oleo calido plene femininis apponende vel sacelli
calidis pollinibus impleti. et erit adhibendus motus fertorio,
sive animalium vectatione sive hominum ministerio manuali, aere
mediocriter calido, altiori scemate locato capite parientibus.
latens enim motus atque sensim adhibitus ire in exitum admovet
fetum.

81. oportet etiam timentem feminam consolari et in audaciam
provocare, quo ferendo superet periculum; ignaram vero partus,
nunc primum labore degustato, occurrentibus doloribus spiritum
repulsum ad ilia revocare. item defectu lassatas
impercussibilibus odoribus resumendas esse mandamus, ut mali
citonii, panis, cucumeris, puleii. debilis autem si erit pariens
vel longua egritudine fatigata, erit cibo nutrienda captata
indulgentia laboris.

82. pinguem autem mulierem lecto locabimus pronam atque ita
genibus incumbentem se sustollere iubemus, quo omnis ventris
tegmina, hoc est cutis et cetere membrane, a matrice recedant.
sic quoque que natura concavis fuerit clunibus erit locanda ut
matrix decadens ad interiora recta linea ducatur ad suum collum
sive osculum. tunc immisso digito ceroto molli tincto vel aliquo
laxativorum succorum pinguedine erit osculum matricis ungendum et
sensim differendum et quodam circulato ductu, si clausum fuerit,
aperiendum.

83. matricis etiam colla si flexa fuerint, corrigantur, aut si
quicquam fuerit turgens obstaculum, reprimatur (quod si fieri non
potuerit, decidatur), aut turgentes extantie, quas Greci
condilomata vocant, vel membrana obstrudens, aut caro innata, aut
horum quicquam simile obsteterit partui, aut egestionum
naturalium retentio. erunt stercora clistere retrahenda ex oleo
et calida aut aqua mulsa. urina vero excitetur, aut si lapidis
fuerit obstrusio, <ad> spatia vesice revocetur. at si folliculus
non hyaverit, pulsu digiti loco precavato, divisura est facienda.
si autem eruptione propria folliculus fuerit effusus, ut
antequam fetus imminet evacuetur, atque siccatus faciat
difficilem partum, erunt per clistere lenes iniciendi liquores in
muliebrem sinum, et fenugreci aut seminis lini decoctio vel
hivisci radicum.

84. at si forte contra naturam fuerit fetus venientis scema, erit
naturale reddendum. et si prelato capite descendens magnitudine
ipsius capitis os vulve clauserit et exire non poterit,
intrinsecus repellendus est et immittenda sinistra manus
preuncta, detonsis unguibus ne ulla partium punctio sequatur.
tunc illo tempore quo naturaliter matrix suum aperit osculum (hec
enim vicissim facit per ipsum) digiti in longitudinem porrecti
et sibi invicem conducti immittantur. quibus apprehensus fetus
sine ulla cassatione educatur, pariente suis conatibus adiuvante.
si enim ullo tempore quo se clauserit matrix certamine quodam
violento id faciat, profecto contra naturam veniens fetus, et
ipsa pariens leditur et obstetricis intentio minime perficitur.
facilius etiam fetus adiuvatur si contrario scemate quo fetus
vertere voluerit pariens iaceat, ut exempli causa supra dextrum
latus, si in sinistrum fetus fuerit inclinatus, aut versa vice.
supina vero et humanioribus secundum clunes stramentis ut
descensibilis facilitas accedat, si se <ad> altiora sustulerit
fetus aut superioribus incubuerit partibus. prona vero et suis
genibus incumbens, si forte ad clunes fuerit inclinatus.

85. set si obstrusione facta supradicte fuerint inclinationes,
erit primo ab ore matricis submovendus atque suspendendus, ut
aliquantum distare videatur, et tunc secundum naturam
corrigendus. si autem manum premiserit, ceteris corporis partibus
intus clausis ac retentis, non erit adducenda, ne maior fuerit
obstrusio reclinato interius capite, et ob hoc impossibili
eductione articulis potius evellatur aut sola manus abstrahatur.
quapropter humero nascentis digitis infixis impulsu quodam
sublevatio facienda est, atque ita cum in matricis cubile verse
fuerint partes, erunt corrigende flexo cubito atque lateri et
femori sue partis coniuncto, extenta scilicet manu, ne ullo
obstaculo partus impediatur. set si utreque forte manus
procadentes exierint, erunt utreque summitates humerorum digitis
impellende et sublevatione quadam interius revocande. tunc etiam
brachia revocanda, et inflexis cubitis lateribus et femoribus sue
partis adiungende manus, et apprehenso capite sensim educendus
fetus. set si natura breve fuerit caput et ita procadant manus,
correcto capite si fuerit inclinatum, apprehensis manibus
educendus est fetus.

86. si autem pedibus antelatis descendens in aliquam partem
fuerit inclinatus, erit corrigendus et recto educendus ductu, non
aliter quam si capite venerit antelato. set si alterum forte
premiserit pedem, rursum non oportet educere fetum altero pede
interius flexo, set immissis digitis secundum pubem nascentis
impellantur loca donec cubili matricis revocentur. tunc immissa
manu aliud crus simplicandum et alio cruri iungendum, ut pariter
porrigantur. set si utrumque pedem premiserit, flexa interius
altera vel utraque manu, rursum fetus sublevetur et eius manus
relocentur. si vero distantes pedes distantibus matricis partibus
incubuerint, erunt coniungendi et recta linea ori matricis
opponendi. set si genibus antelatis venerit, erit non aliter
revocandus, et sublevatione facta correctis cruribus educendus
pedibus antelatis. si autem prelatis natibus venerit, supradicto
modo sublevetur, et resimplicatis cruribus manibus quoque
correctis ac suis femoribus iunctis educatur.

87. at si oblicus venerit, vel supinus vel pronus, erit sensim
supra latus vertendus, quo immittende manui detur locus. set si
supra latus veniens descenderit, immissa manu sensim erit
vertendus. set si iniquum erit partium libramentum, ut altera
pars ori matricis plus ab altera vicinetur, erit magis interiori
favendum ut sue exterior correctioni consentiat. si vero
obliquitas fuerit equalis, ut in partita corporis longitudine ori
matricis medium videatur obiectum, erit melius, si fieri potest,
caput prius in exitum provocare. est enim hoc melius scema ut
latiora prius egerantur, neque maneant manus.

88. set si duplex descenderit et duplicatio summitatibus corporis
fuerit coequalis, hoc est pedibus et capite, erit resimplicandus
interius repulsis cruribus. si vero iniqua fuerit duplicatio,
erit primo invertendus, ut fundo matricis duplicatio reddatur,
tunc resimplicatus, ut supra diximus, educendus.

89. set si plures fuerint irruentes fetus, erunt similiter
interius sublevandi ad matricis cubile, et tunc singuli educendi.

90. {@hec omnia leniter et sine quassatione facienda sunt ab
obstetrice, ita ut frequentius oleum calidum et predictos succos
fenugreci et lini seminis et malve cocte locis ipsis infundat.
hac enim diligentia laxus exitus infanti preparatur ut sani
evadant et pariens sine vexsatione servetur.@}

91. set si forte in eductionibus quas faciendas docuimus
resistere difficultatem viderimus, aut magnitudine fetus aut
morte aut vehementi qualibet obstrusione, erunt vehementiora
necessaria petenda.

 De fetu extrahendo vel decidendo, quod Greci embriulciam vocant.  

92. Nunc extrahendi sive decidendi fetus rationem prosequimur.
etenim si ante vite exordium fuerit corruptus, parientem tamen
servandam esse necessarium dicimus. denique impendens periculum
predicantes, irruentibus demum febribus et consensu nervorum et
aliquando nimietate tumoris, ita ut cancrena ibi efficiatur, et
propterea vite spem tenuissime superesse, soluto corpore
defectionibus in sudorem et frigidum torporem, pulsu minuto vel
submerso omnino, cum acutis febribus, tunc mentis alienatione et
membrorum raptu, indignatione nervorum, nec tamen relinquendum
solacium curationis.

93. laborans igitur mulier principio locanda est supino scemate,
ita ut postrema pars corporis declinantis iaceat stramentis
superior altioribus, lecto scilicet firmo et stramine resistenti,
ne mollia cedendo submissis clunibus usui medendi officiant.
tunc patefactis femoribus atque curvatis superius ad umbilici
partes, erunt pedes in sponda lecti singuli in suis partibus
firma positione locandi, atque ita ex utroque latere ministris
astantibus corpus tenendum vel fasciolarum nexibus torax
laborantis inligetur lecto, ne dum fetus extrahitur laborantis
quoque corpus sequatur et conatum minuat medicantis. sedeat
igitur medicans paulo inferius, ut manus eius laborantis pedibus
coequentur. tunc distentis fibris sinus feminini ex utraque
ministrorum officio, manus sinistra inhiciatur: est enim in hoc
usu dextre preponenda facilitatis atque munde operationis causa.
conductis igitur capitibus digitorum in deductione coni et ori
matricis iniectis, queratur locus embriulco ferramento
aptissimus, quo appositum non facile dilabatur.

94. denique si fetus capite antelato descenderit, apta dicimus
loca penetrationi ferramenti {@occipitium, oculos, os. si vero
etiam latus, iugulo aut inter costas embriulcus melius
infigitur@}. si vero pedibus antelatis descenderit, erunt sub
pectine aptissima penetrationi ferramenti loca et laterum media
et iuguli. quando autem nullus ex supradictis inventus fuerit
penetrationi locus conveniens <...> tunc tepefacto embriulco et
dextra manu apprehenso nutum sinistre manus digitis pretectum
sensim ori matricis inferatur, et quocumque predictorum loco
infigatur. tunc medicans {@eiecta manu foris embriulcum ministro
tradat. eodem modo etiam alterum immissum alii parti infigat quem
similiter ministro tradat. ita tamen equaliter infigantur, ut
cum conari ceperit, equaliter adducere possit@}. minister vero
iussionibus medicantis inserviens sensim evocet fetum, et neque
iniquo conatu ac iugi agitet neque facili indulgentia deserat.
recurrit <enim> membrorum si quid fuerat evocatum indulta
tenacitate dimissum, et ante facte evocationis minuendo
beneficium tollit, ad id quod fuerat redeundo.

95. si vero ulla forte obstrusio fuerit consecuta, medicans
immisso demonstratorio digito inter matricis osculum et
obstrudens corpus circulato ductu {@orificium aperiat ut
strictura solvatur, et quicquid ibi corrigendum est corrigat,
frequentius oleo calido et succis ipsa loca irrigans. cum vero
competenter infans secutus aliquantum foris exierit, superioribus
partibus iterum embriulcos infigat, et hec tam diu faciat donec
totum corpus infantis {€egeratur€}. si autem ille partes infantis
que foris emisse sunt nec embriulcos admittere possunt, nec
reliquum corpus foris exire permittunt, et si aliqua pars
infantis multum grandis sit, aut pecus mortuum sit, ut nec girari
nec exire possit, {€restat ut membratim conscissum€}
aufferatur.@}

96. et si folliculus procadens intus non poterit revocari nimie
obstrusionis causa vel fetus mortui (quod quidem conicitur cum
neque rubri coloris neque calens fuerit, set lividus atque
frigidus et nulla vibratione pulsatus), erit primo pannis
involvendus ne manibus dilabatur. tunc sensim adducendus donec
sequentia promantur, atque ita ab articulo humeri decisio
facienda. hoc etiam est adhibendum si crus fuerit ante latum.
tunc etiam digitis versato residuo corpore insertione
embriulcorum perficienda detractio. set si forte due precadant
neque adducenti in exitum consentiant, eodem modo quo unam
decidendam diximus erunt utreque decidende secundum articulos
humerorum. at si capitis magnitudo obstrusionem fecerit,
embriotomo digito medio atque salutari pretecto, si ydrocephalus,
{@hoc est aquam intra cutem capitis habens, fuerit fetus, eius
capud prius in occiputio pungatur, ut effuso humore vastitate
diminuta {€obstaculo careat€}. si vero naturaliter fuerit
{€capitosus€}, ipsum caput manibus confringatur: cedit enim
facile {€nostris inpulsibus novitate ossuum tenera mollities. que
si restiterint€}, ferramento in occiputio caput aperiatur, ut
effuso cerebro abbreviatum@} concadat. set si totius corporis
magnitudine exire non poterit, {@et in divexum iacens humeros in
lateribus vulve habuerit, etiam si adhuc vivat, iugulis eius
ferramentum infigatur, ut effuso habundanti sanguine corpus
tenuetur. hac etiam ratione ventrem ipsius aperimus si ydrops
fit, ut humore effuso intestina eius adducantur. manus etiam ac
pedes, sicut prediximus, ab articulis precidimus.@}

97. {@si vero duplicatus {€fetus€} sic remanserit, quomodocumque
invenitur sic precidatur et tollatur. precisse autem partes in
tabula componantur ut universa membra considerentur, ne quid ibi
remaneat et post mulieri periculum inferat.@}

98. si vero per embriotomiam, quam nos concisionem dicimus,
irruat tumor partium ex quassatione veniens, {@prius quidem
predictis succis ipsas partes cum oleo calido irrigamus et
paragorizamus. {€at si forte fluor sanguinis fuerit consecutus€},
res constrictorias et bene competentes adhibemus, que possint
constringere et exsiccare.@}

 De retento folliculo, quas secundinas appellant.  

99. {@Cum {€fetus€} in manus obstetricis ceciderit,@} si
folliculus adherens fetui forte remansserit, adhuc servato nexu
umbilici, {@obstetrix substrato panno ne labatur, alteri mulieri
in manibus tradito {€fetu€}, locum temperare debet@} appositis
manibus, sensim {@huc atque illuc adducendo extendens ut per
ipsum umbilicum {€evocet€} secundas, {€id est folliculum€},
adiuvante conatibus suis ipsa parturiente. si vero exire
tardaverit, excisso umbilico separandus est infans, et reliquum
umbilici tenendum, et cum se aperuerit matrix adducendum. cum
autem se recluderit, non est conandum, quia si ruptum vel
precissum fuerit, statim se intus abscondit.@} si autem nulla
pars folliculi procadens visa fuerit, servata osculi matricis
apertione, manus oleo peruncta calido immittatur, et si
connaturatione matricis folliculus fuerit absolutus, quicquid in
fundum matricis iam descenderit apprehensum extrahatur. sin vero
adherens fundo matricis naturali nexu servato fuerit inventus
replicatus interius, digitis apprehensus huc atque illuc rotetur,
et a naturalibus consensu lentissimo absolutus aufferatur.
{@imperite enim obstetrices {€recto ductu€} et grandi conatu@}
secundas evocantes matricem quoque sepius evertunt suis sedibus
motam et forinsecus eiectam. {@set si secunde @}{@mites
conatus@}{@ non fuerint subsecute, et orificium@}{@ tumidum@}{@
se recluserit ut manus immitti non possit, {€fomentis€},
cathaplasmatibus {€laxativis€}, vaporationibus,@} cibis calidis
et solubilibus utendum est. laxato etenim tumore indulgentia
partium facta, decadunt que fuerant aliena.

 {@De collectionibus in mulierum partibus emergentibus.@}  

100. {@Frequentius ex precedenti nimio fervore {€vel extento
tumore€} aliquando in orificio matricis, aliquando in sinu
muliebri, aliquando in ipsa matrice collectiones emergunt.
occurrunt autem cum febribus et orrore et dolore et punctione et
gravedine locorum in quibus emergunt; et nunc urina, nunc
stercora impediuntur; pedes etiam cum corpore difficillime
moventur. aliquando autem ex magnitudine collectionis tumor supra
pectinem invenitur et {€extantia turgens€} tactu apprehenditur.
nam ille que in proximis partibus foris emergunt digito
obstetricis inveniuntur, ille vero que {€non in osculo vel collo
set€} in alto, {€id est in fundo, matricis seu sinu muliebri€}
sunt minus quidem dolores habent, et digitis apprehendi non
possunt, frequentius tamen organo patefacte mulieris oculis
videntur, @}et corpus eius tenuatur et deficit et dimissionis
tempore {@sudores in fronte et cervice habundantes occurrunt.@}

101. {@omnes ergo collectiones que in corpore emergunt, ita ut in
pinnaculis aut in sinu muliebri inveniuntur, cum mature fuerint,
aperiantur@} supinata egrotante, distantibus femoribus atque ad
umbilicum reflexis genibus, manibus subiectis suis partibus et
duobus laqueis moderato spatio distantibus fasciola confectis
singulis inligatis. {@si vero valde attenuate sunt,
circumcidantur. ille vero que in orificio matricis inveniuntur
longuo flebotomo pungantur. @}tunc perfecta cirurgia, si nullus
tumor fuerit in partibus, {@siccato humore linteolo in pusca
{€vel aqua frigida€} intincto contegantur, omnique sinu muliebri
ex spongia {€vel lana€} molli et nova pusca madefacta bene
suppleto, linteola hiis que siccatura sunt apposita contineantur
ne cadant, contra apposita forinsecus altera spongia pusca
madefacta@}. at si tumor fuerit in partibus, erunt oleo calido
atque dulci fovende, et spongiarum vice lanis mollibus
extrinsecus contegende. tunc omnia prosequenda que de tumoribus
curandis scripsimus. {@sordida vero vulnera melle {€cocto et€}
despumato tetrafarmaco commixto bene purgantur,@} additis
egrotanti ciborum melioribus nutrimentis. {@equalia vero vulnera
linteolis vino {€intinctis completa€} in cicatricem ducantur vel
medicamine diacadmias appellato aut ladano confecto aut
molibdo,@} non sine precautione. servandum enim est ne cicatricis
latitudo in se ducta muliebrem sinum faciat angustiorem aut
superfluam carnem. set cicatricem intelligimus factam cum ipse
partes albe videbuntur sine ulla humectatione, tunc etiam nullo
dolore pulsante.

102. at si in altioribus matricis fuerit collectio constituta,
erit prohibenda cirurgia: non enim visui perspiciuntur incidenda.
tunc etiam multo superposito corporis rubore naturali non sine
periculo dividuntur; set cathaplasmatibus et spongiarum
vaporationibus et sessionibus laxativis ac pessariis mollitivis,
e quibus est diaquilon, eruptio provocetur. {@set si predictarum
rerum usu fervor non recesserit nec dolor minutus fuerit,@}
adhibenda erunt cathaplasmata varia cicatricem persuadentia, ut
ex tritici polline aut fenugreci vel lini seminis sive ordei vel
lollii vel cimini vel ervi cum melle et aqua decocti aut
decoctione fici, oleo quoque admixto, aliquando etiam ficu cocta
et trita et hibisco similiter cocto, {@terebentina et yri
illirica. encatisma fit etiam ex aqua in qua decoctum est laurum
et puleium vel marrubium et arthemesia et scopa regia,
{€diptamnum€}, centaurea et menta@} et herba salvia. cogit enim
tempus exteriores partes acrioribus exercere virtutibus, quo
celerius in passione constituta tenuentur et purulenta
aperiantur, ne permanens sanies plurimas putrefaciat partes.

103. denique similia quoque pessaria adhibenda sunt, {@sicuti est
adheps anserinus et ficus diligenter trita, singularum rerum I,
resine terebentine ÷ I, rute ÷ III, hyris illirice ÷ II, nitri ÷
II. cum vero pessarium in lana fuerit inductum, in ciprino vel
yrino oleo intingatur et sic apponatur. {€non aliter convenit€}
ex butiro et ysopo et adhipe anserino et gallinaceo {€et medulla
cervina confectum€}. competenter etiam meline diaforeticum
afforis imponitur, @}quod ex oleo et spuma argenti et cera et
resina opopanace et galbano conficitur. sepe autem erumpit
collectio in matricis cubile, siquidem sit ferventius.
{@{€aliquando etiam per muliebrem sinum sanies€} excluditur,
aliquando intestina irrumpens vel veniens per longaonem mixta
stercoribus egreditur, aliquando etiam in vesicam erumpens cum
urina excluditur,@} aliquando autem in cubile matricis collectio
erumpit, et ibi {@remanens per cutem ventris foras exitum querit.
quotiens ergo in matricem erumpit, eicitur per ferramentum illud
quod metrencites dicitur, quo universa medicamenta possunt
infundi. si vero <in> intestina erumpit, per clistere in longaone
medicamen accipiat. si autem in vesicam erumpit, per chateteram.
si vero caput foris fecerit, cathaplasmatibus maturata scalpello
dividatur, @}divisura ad inferiora porrecta, quo facili lapsu
liquores egerantur, non sine adiutorio scematis et impressionis
digitorum. tunc purgata, curatio adhibeatur deinde que carnes
valeat innovare.

 De ulceribus matricis.  

104. Vlceratur sepius matrix difficili partu, embriulcia,
corruptione medicaminum abortionis causa datorum, et magis
agriorum, item ex collectione et ceteris similibus causis.
sequitur autem patientem dolor in parte qua ulcus fuerit
constitutum et liquorum egestio varia colore, odore, virtute,
quantitate, {@pro {€ulceris€} differentia. etenim si {€ulcus
tumens€} fuerit, dolor grandis sequitur, maxime si in {€osculo€}
matricis vel collo {€ulcus€} positum fuerit, tunc pulsus et
fervor {€incendiosus€}, tensio, et parva {€liquoris egestio€}
sanguinolenti et feculenti. at si sordidum fuerit, minuto dolore
{€fluor liquoris augetur, rasione quadam carnis infectus ac
tabosus€}. si vero et cancerare ceperit, odor putridus ibi
nascitur et {€iugis€} sanguinatio et nigra sanies accedit
{€consensu stomachi€}, dolor capitis et cervicis cum consensu
oculorum et inguinum, febris et tabes corporis, ita ut relaxantia
male accipiantur et constrictiva utiliter apponantur. cum vero
{€nondum€} fuerit ulcus, dolor et humor minuetur, odorque malus
recedet ipsaque sanies limpida et coagulata fuerit.@}

105. tumenti igitur ulceri congrua est curatio quam ad tumorem
matricis supra docuimus. {@ad sordidum autem {€ulcus€} succum
ptisane cum melle encolpizamus et tetrafarmacon in oleo liliaceo
solutum apponimus, aut aquam mulsam {€plurimo melle confectam€}
aut in qua decoctum fuerit semen fenugreci {€aut malve radices
aut cantabrum€} aut lenticula {€descamata€} ({€stringit enim€})
encolpizamus. si vero diutius sordidum remanserit {€ulcus€},@}
utile est marrubium vel ervum cum mulsa concoctum, farina etiam
ervi diligentius trita ea loca complere vel yrisillirica aut
aristologia rotunda vel horum similibus eas partes aspergere,
tunc cathaplasmatibus ervi farina confectis aut lenticula
decoriata aut pani puro melle commixto. apponenda etiam mollis
lana matricis osculo supradictis medicaminibus tincta. si vero
putredo consecuta interioribus ulcus fuerit in partibus, erit
difficilis usus curationis. {@non enim possumus ad locum ipsum
medicamen ponere: quod si inicere ceperimus, etiam sanas partes
vexamus. quare omnino intus levioribus utendum medicaminibus,
foras vero apponendum cathaplasma tepens@} ex pane et aqua mulsa,
ac demum mortario tritum, tunc tepens est apponendum. item
palmule cum pane conveniunt atque lenticula similiter pani
commixta et horum similia. inicienda etiam sunt que mediocriter
coherceant frigore ac virtute, ut plantaginis succus, uve lupine,
poligonii, intibi, singularia aut augende virtutis causa admixto
vino austero, aut nunc aqua infecto, nunc puro.

106. {@si vero nimietas {€putredinis€} excreverit, vehementiores
erunt adhibende virtutes, ut decoctio ex vino aut aceto confecta
{€corticis€} mali granati {€vel punici€}, cum foliis rose et
turionibus olive, {€evisci usualis€} et oleastri {€atque
agrestis€}. mala citonia etiam ibi decoquantur, et sic aut
singulatim encolpizamus, aut etiam alumine mixto vel acacia vel
licio vel ypoquistida. melius autem ex hiis {€singulis
decoctionibus€} encathismata adhibemus. @}quibus minime
proficientibus, adhibenda est unctio diacarti cum aceto, tunc
etiam antera aut calcantum cum supradictis liquoribus, et omne
quod dissintericis iniciendum scripsimus. posita autem putredo in
exterioribus utrum recesserit {@visu quoque probatur, siquidem
cum omnis nigredo ceciderit. {€aut si in interiora invaserit,
tunc abiisse cognoscitur cum dolore minuto et fervore cetere
quoque recesserunt molestie€}@}. tunc adhibenda sunt laxativa,
hoc est tumoribus congrua laxatis enim corporibus reducunt ea que
putredine fuerunt alienata. dandus deinde succi melioris cibus
parvus {@in remissione febrium vel doloris@}, precurato unctione
egrotantis corpore.

107. {@cum limpidum fuerit {€ulcus€}, iam possumus varios cibos
et vinum dare, lavacris uti. universo enim resumto corpore,
facile poterit {€ulcus€} in cicatricem venire, quo tempore bene
utimur iniectione illa vini in quo decocta sunt folia rose et
mala citonia et mespila et sorba et lenticula et palmole, et ex
hiis rebus encatisma utimur. in pessario vero diamoron, {€lana
scilicet intincta€}, bene apponitur, aut diacadmias aut dialadanu
in oleo competenter soluta. que medicamina et afforis ab
umbilico in seorsum inducta sicuti cathaplasmata, vel hiis que
afforis sunt imposita, altitudinem penetrabunt, et sic poterit
etiam emplastrorum virtus afforis inductorum penetrare, et intus
posita {€ulcera€} ad cicatricem rapere. set quoniam {€ulcera€}
que non {€convenienter€} curata fuerint cancrum in matrice facere
solent, iccirco huius curam subiungimus.@}

 De carcinosa matrice.  

108. Generatur carcinoma in matrice nunc sine ulcere, nunc
ulcidum. sequitur patientes dolor pungens atque umbilicum et
clunes et crura similiter afficiens, tunc maxime cum gradi
voluerit patiens. sequitur etiam inniquitas corporis atque
displicens sanitas, torpor frigidus membra percurrens, capitis
dolor et nervorum cervicis cum radicibus oculorum, et stupor,
gelidus sudor varius per membra, animi difficultas et in usus
solitos piger motus, spiratio difficilis, sompnus admodum parvus,
cibi fastidium. ulcerato autem carcinomate, etiam tetri odoris
liquores egeruntur {@feculenti, aliquando etiam et tactu nostro
{€turgens€} ibi duritia invenitur et {€aspera€}.@}

109. {@{€accessionis ergo tempore sumtus€} cibus aut corrumpitur
aut totus reicitur, {€venter solvitur€}, tussicula sicca
occurrit. {€ in lenimento vero aliqua minuuntur, aliqua in toto
requiescunt. in accessionibus igitur mitigativis utamur, et si
ullus fuerit fluor, constrictivis, si vero tumor vel fervor,
laxsativis€}. sollicite hec omnia facienda, siquidem ex omnibus
que apponuntur cito in peius revocari consuevit. ergo si {€fluor
partium cogerit€}, bene oleum rosaceum inicitur, vel herbe
calicularis vel plantaginis vel intibi succus, singulatim aut
{€amilo parvo€} admixto aut modico vino in quo cocte fuerint
{€aride€} rose {€vel virides€} aut mellilotum et crocum, que
contrita etiam pro pessario {€sive cathaplasmate€} apponi
possunt. si autem {€tumor vel€} fervor fuerit,@} erit olei dulcis
melle concocti mediocriter iniectio facienda, tunc vitelli ovi
et adipis recentis anserini sive gallinacei singulorum aut cum
fenugreco coctorum. sunt etiam sessiones adhibende et
vaporationes tepide atque cathaplasmata mitia que non ingerant
set persuadeant laxamentum.

110. tunc lenimento accedente, erunt resumptione corpora
reparanda atque fortificanda et omnis nimietas fugienda, maxime
ciborum: nullo enim peccato carcinoma gravius asperatur quam
corrupte digestionis. {@hac diligentia si mulieres in toto non
curantur, vel non gravissimis doloribus torquebuntur.@}

111. {@De scemate fistularum in {€muliebribus partibus
constitutarum scribere€} nolui, siquidem obstetricibus supervacue
hoc insinuaretur.@}

 De immodica landica.  

112. Quibusdam landicis horrida comitatur magnitudo et feminas
partium feditate confundit et, ut plerique memorant, ipse adfecte
tentigine virorum similem appetentiam sumunt et in venerem
coacte veniunt. suppina denique mulier locanda est conductis
femoribus, ne febre feminini sinus distantiam sumant. tunc [in]
midio est tenenda superflua atque pro modo alienitatis sue
scalpello precidenda. si enim plurimum extenditur porrecta
longitudine sequetur <...> atque ita inmodice decissionis largo
fluore afficit patientem. set post cirurgiam erit adhibenda
cohercens atque <...> curatio.

 <{@De cercosi.@}>  

113. {@Apollonius vero et Sostratus et Filoxenus asseverant
quamdam carnem emergentem in {€osculo€} matricis@} femininum
sepius implere sinum, aliquando etiam in exteriora progredi in
similitudinem caude. set fluor sanguinis metuendus non est in
ista superflua carnis extantia. [in] midio igitur ferramento sive
digitis apprehendenda atque extenta polipico [id est trium
digitorum] spatio a radicibus decidatur. tunc cohercens curatio
adhibeatur.

 De thymis in muliebribus partibus.  

114. Nascitur thimus aliquando in fibris, aliquando in ipso
interiori sinu, aliquando in matricis osculo sive collo. est
autem extantia quedam aspera sepe sine dolore, et aliquando
rubea, aliquando alba, corimbo similis thimi, unde nomen accepit.
in exterioribus igitur positus thimus qui et visu apprehenditur,
midio ferramento alienitate extenta, polipico spatio decidatur
et cohercens medicamen adhibeatur. si vero interius fuerit
alienitas constituta {@que medicaminibus tolli non potest,
malaxari debet.@}

 De hyatibus, quos Greci ragadas vocant.  

115. {@{€Ex violento partu et coacervata€} purgatione {€aut alia
qualibet simili causa ore matricis sepius rupto hiatus
nascitur€}. si igitur recens fuerit et sine {€ullo tumore, erit
frigidis et cohercentibus curandus virtutibus, quibus€} cito in
cicatricem {€cogatur€}. si autem {€partes intumuerint, laxativis
mitigentur€}. si vero callosus fuerit {€hiatus€}, primo
{€emolliatur; quo relaxato, si callositas remanserit, apprehensa
scalpello decidatur€}. sic enim {€leviter sanatur€}.@}

 {@De condilomatibus in matrice positis.@}  

116. {@Frequentius in partu ruge que in orificio matricis fiunt
accepta soliditate condilomata, {€que nos tubercula dicimus€},
faciunt. que si cum fervore fuerint, paragorizanda sunt, deinde
commalaxanda, novissime cirurgia tollenda. sic enim facillime
cicatrizantur.@}

 {@De emorroidis in matrice positis.@}  

117. {@Emorroydes raro {€generantur€} in {€veretro feminino,
sepius€} autem in matricis {€osculo€} sive collo.@} aliquando
enim dilatari videntur ultra naturam sui vene sive arterie, atque
emorroydas efficere. sequitur igitur patientes {@{€sanguinis
fluor plurimus difficile purgationis ordinem servans, set magis
inordinatis errans occursibus€}; tunc pallor, {€virium
defectio€}, aliquando etiam gravedo et {€nulla sanguinis
egestio€}. apprehenduntur autem cum {€digestis partibus€} apparet
quedam extantia, {€accessionis tempore sanguinea sive rubra cum
dolore, levior tamen atque mollior tactu, in lenimento€} autem
rugosa atque sine dolore sublivida. ille vero que intus sunt,
licet non videantur, ex aliis tamen signis apprehenduntur:@}
primo enim preter solitum tempus fluor sanguinis irruat plurimus;
cum vero cessaverit, nulla sanies emanet. quod quidem si
latuerit, nullum faciet periculum curationis, siquidem plurimus
fluor sanguinis eandem poscere diligentiam videatur quam superius
de fluore sanguinis scribentes plenissime docuimus. {@differunt
autem a se emorroides natura quod quedam simplices et humide sunt
et molles et lenes et breves, alie vero sunt durissime et dolore
omnem vicinitatem percutientes, grandes et aspere, propter
difficultatem sinthomatum difficile curabiles, et quod in alto
sunt <et> non videntur. ille vero que simplices et {€humide€}
sunt cumque lenitate inveniuntur, {€leniter€} sanantur.@}

118. {@oportet ergo accessionis tempore, si dolor nimius fuerit,
ea apponere que ad fervorem {€vel tumorem€} matricis poni
iussimus. dolore vero recedente, si plurimus sanguis fertur, ea
que constringunt et encatismata staltica adhibemus, ipsasque
emorroydas pulverizamus {€cortice€} mali granati trito cum galla,
et {€frigida cum aceto€} tangimus, vel acaciam et ypoquistidam
in vino solventes illinimus.@} tunc lenimento accedente, resumpta
patiente, eo scemate quod superius docuimus, sarcolabo <vel>
midio sumende emorroides atque tenende et adducende, et polippico
spatio inferius scarificande, non ut inferius omnis sessio
decidatur. tunc cohercens adhibenda curatio, quam Greci
estimmenon vocant, hec est que frigore et virtute sua partes
coherceat. est etenim ratione carens post decisionem
medicaminibus uti scabiosis e quibus humores exorti generent
periculum patienti.

 De casu matricis, quam Greci prothosim vocant.  

119. Procadit sepius matrix ex inerti embriulcia, vel immoderato
tractu folliculi, aut saltu nimio patientis, vel pondere
imposito, vel per casum in latus, vel aliquo ictu, vel spiritu
pressius retento, aut ex aliis quibuscumque similibus causis.

120. aliqui igitur totam cadere dixerunt membranis quibus tenetur
percussu hyantibus aut aliqua causa laxatis, non aliter quam si
paralisi vexentur; item alii ex parte cadere dixerunt.

121. oportet igitur, cum recens fuerit casus matricis (quod
dinoscatur cum ea {@adhuc sanguinolenta et sine {€tumore€} est),
aqua frigida vel pusca diligenter eam lotam digitis vel spongia
rotunda retrorsum pellere et revocare, muliere supinata
{€cruribus distentis€}@}. tunc relocatione facta implendus sinus
muliebris spongia pusca frigida infusa vel lana, et conductis
femoribus addenda ligatio, sublevatis leniter clunibus stramine
subiecto, vel pedibus lecti ad inferiorem partem constitutis,
addito fulcimento, ut iaceat patiens submisso capite humilioribus
stramentis, inferioribus partibus altius sublevatis. tunc
abstinentia cibi usque ad tertium diem adhibenda ac deinde cibus
dandus parvus simplex et alternis diebus; atque correcta
relocatione adhibenda resumptio non sine cautione.

122. {@at si iterum {€decadens exierit, erit primo clistere
simplici venter evacuandus, et sic revocata matrice patiens
submittenda usque ad pubem in decoctione€} mirte, lentisci,
{€rubi€}, rosarum, mali {€punici; et ungenda€} matrix acacia vino
soluta aut galla et {€quibuscumque similibus€}. tunc lana
muliebri sinu est {€immittenda€} vel spongia eodem humore
{€intincta€}.@}

123. set si foris constituta plurimo tardaverit tempore iam
frigida, aliquando etiam manifesto tumore possessa, {@ita ut
exercitius doleat, aut si paralisis causa ceciderit, erit aqua
calida vel oleo dulci fomentanda vel fenugreci decoctione aut
lini seminis aut malvarum, et sic revocanda est, et omnibus
calasticis curanda@}. tunc si tumori aderit magnitudo, adhibenda
flebotomia et cetera laxativa paralisi congrua vel maiori tumori
sufficientia. {@cum autem frequentius revocata ceciderit et
effecta fuerit cronica, bene tunc revocabimus si stalticas
cucurbitas {€sine scarificatione€} lumbis et {€utrimque€}
vertebris imponimus. {€utendum etiam€} epithimatibus {€ex malis
citoniis confectis et palmulis thebaicis; est€} dyayteon
emplastrum {€apponendum€},@} et omne corpus fortificandum
analenticis cibis. tunc addito clunibus sinapismo atque pubetenus
pectini usque ad ruborem cutis acrioribus fricamentis, ut
sinapis pulvere, metasincriticum pessarium apponendum, {@quod
constat ex nitro et uva passa et ficu intunsa@}.

124. {@si vero frequenti casu alienata aliqua ex parte {€nigrum
venerit in colorem€}, utimur medicamentis quibus cancrum
<tollere> consuevimus, vel ferro nigredinem alienatam et mortuam
<...> sic nos eam tollimus. si vero sepius cadendo fuerit
ulcerata et connaturata fibris feminini sinus, ut quidam
memorant, adeserit, cum non recta linea partium discretio fieri
possit, placet nobis causa salutis sic eam dimittere, siquidem
plurimas mulieres sic diutius vixisse antiquitas asseverat.@}

 De obstrusione matricis.  

125. Obstruditur sepius osculum matricis, nunc cicatricis
conduction ex antecedenti ulcere, aliquando tumore aut callosa
duritia derelicta, qua passione femine virile semen accipere
prohibentur, aut si acceptum tenuerunt, perfectum fetum reddere.
{@organo vero patefactis mulieribus et oculis videtur et digitis
apprehenditur.@} invenitur enim osculum concadens sive conclusum
atque callosum; set si tumor fuerit, rubrum cum inflammatione.
{@quotiens ergo inflatum et rubrum cum fervore videtur, omnibus
ad fervorem matricis {€facientibus€} utimur. recedente vero
fervore, callum in medium dividimus et ex utraque parte latius
precidimus, ne rursum cicatrice concurrente {€osculum€} matricis
claudatur.@}

 De incarnato feminino veretro, quod Greci atreton vocant.  

126. Differt hec passio a se ipsa nunc genere, nunc loco. genere,
siquidem puelle atrete, id est clause, nunc ab ipso ortu
creantur, nunc ex accidenti aliqua passione clauduntur, cum forte
ipsarum partium aliqua ulceratio precesserit, que amplexu mutuo
concurrens faciat unam partium cicatricem. loco vero differt cum
nunc in pinnaculis aforis fibrarum connaturatione sibi
coherentibus obstrusio constituitur, nunc in medio sinu muliebri,
nunc circa osculum matricis, cum vel pulpa in eisdem locis ex
accidenti aliquo adnascitur, vel connaturatio partium ulla
irruente passione vel membrane obstaculum ab initio cognoscitur.
{@quotiens ergo afforis in pinnaculis {€fibrarum connaturatione
obstrusio facta fuerit€}, mulieres impediuntur ad usum virorum et
ad purgationem et ad conceptum. si vero pinnaculis patentibus in
medio sinu muliebri clausura fuerit, {€commixtio€} viri et
conceptus impediuntur, siquidem menstrua per cavernas vesice
administrata per urinam effunditur. quotiens orificium matricis
clauditur, nec concipiunt nec purgantur, viri tamen usus <non>
impeditur. si vero impedimentum illud quod orificio positum est
pertusum fuerit, etiam purgatio effici potest, conceptus tamen
denegatur. {€cum vero cavernacula recta linea contra matricis
osculum fuerit constituta€}, etiam conceptus fiet {€sepius, set
perfectus minime reddetur fetus€}.@}

127. {@apprehenditur autem {€hec passio€} visu, tactu,
{€interrogatione€}. visu, ut si in pinnaculis fuerit clausura,
organo patefactis mulieribus videbimus. Si vero in medio est
pulpa vel membranum post pinnacula immissis digitis in medio
{€tactu sentitur€}. separatur autem an pulpa sit an membranum
quod impedit ab eo quod pulpe solidiores sunt et duriores,
membranum pressum et molle sit et cedat. {€interrogatione, quia
si€} orificium ita clausum sit ut non possit {€de€} organo
videri, ipsa mulier relatione sua instruere nos potest ad que
officia impediatur.@}

128. {@ex omnibus autem differentiis quas prediximus facillime
curari possunt que in pinnaculis habeant membranum, siquidem
durissime pulpe cum ingenti difficultate precidantur, et moleste
sanguinent, et nisi sollicite fuerint curate, cito renasci
possunt. membranum autem et facillime tollitur, et sanguinationis
metum non habeant nec aliquando renascantur. cum ergo curari
ceperint, componende sunt supine patentibus pedibus. et si in
pinnaculis inventa fuerit obstrusio, scalpello medietas dividenda
est usque ad inanitatem. si vero in medio sinu fuerit
impedimentum inventum, {€simili modo curabitur€}. si cum caverna
est membranum, illuc infixis ancistris rumpendum est et
tollendum. si autem pulpe fuerint invente, in girum precidende
sunt ferramento illo quo polipos tollimus; et ita sollicite
secandum ne aut vesice collum aut longaonem tangamus, ne incipiat
turpiter aut stercus aut urina {€exire€}. si autem in orificio
fuerit clausura et sine caverna fuerit, flebotomo medietatem
sollicite dividamus, et infixo ancistro extendentes siringotomo
precidamus. si autem occurrente purgatione intus sanguis
remanserit, siquidem clausum orificium nichil foras emittat, post
sectionem trumbos illos purgationis qui intus remanserant, si
potest fieri, statim tollere debemus. si vero impedimentum
aliquando occurrerit, altera die bene eos excludimus. post
sectiones vero, qua diligentia vulnera sint curanda retro
frequentius est ordinatum, ita ut cum ad cicatricem rapi
ceperint, priapisco medicamine quod ad cicatricem facit illinito,
usque ad plenam sanitatem non inde recedat, ne iterum partes
cohereant.@}

129. {@scio me retro ad inspiciendam valitudinem mulierum
{€sepius€} organi mentionem fecisse, et quoniam nisi insinuata
fuerit disciplina, quatinus hoc ipsum fieri possit, occurrente
necessitate obstetrices facere non audent, ideo placuit nobis ut
etiam hec geneciis adderemus, ut ex rebus huic operi necessariis
nichil pretermisisse videamur.@}

130. {@itaque supinam iactans eam que inspici habet fasciam
longuam accipies et mediis partibus eius duobus laqueis factis,
ita ut inter se vacuum cubitum habeant, laqueis ipsis manibus
mulieris immissis medietatem que interest cervici eius trahicies.
deinde reliqua fascia sub anquilas missa ad manus alligabis, ita
ut patefacti pedes eius ventri cohereant. deinde accepto organo
et uncto priapisco, quem Greci loton dicunt, aliquantum eam ad
prunas calefac. deinde sine quassatione per priapiscum inhice,
susum scilicet axe posito; etiam ministro iube ut aperiendo
organo axem torquere incipiat, ut paulatim partes ipse
aperiantur. cum vero post visum tollere organum volueris,
ministro iube ut iterum axem torqueat quo iterum organum claudere
possit, ita tamen <ut> dum adhuc patet sic aufferatur, ne
universa clausura aliquam teneat et nocere incipiat.@}

131. {@cui etiam necessarie adiungimus pessariorum et omnium
medicaminum compositiones que ad valitudines earum facere
possunt, et ad servandam pulcritudinem ab antiquis diligenter
scripta sunt.@}

[1]{@Ad fervorem, duritiam, vulnus, et declinationem.@}

{@Initium cure matricis que fervorem habet aut duritiem aut
declinationem aut vulnera <aut> que difficilis sit ad purgandum.
adhibes ergo sic encolpismos. conficis sic. semen lini,
fenugrecum, alteam manipulos singulos, caricas V. coques donec
succus fiat, cui succo admisces succum ptisane et uteris per
triduum. intermisso biduo conficis pessarium quod duritiem,
fervorem, et tumorem et constipationem tollat. conficitur autem
sic: adhipes gallinaceos, {€anxungiam€}, adhipem anserinum,
medullam cervinam, ceram albam, ceram puniceam, thus masculum,
masticen, oleum lentiscinum vel commune, cerusam, butirum, hoc
totum equali pondere mittes et conficies pessarium et subicies.@}

[2]{@Aliud pessarium ad menstrua provocanda.@}

{@Aliud pessarium adhibendum ei que legitime non purgatur.
opopanax, ruta viridis, mirra troglodytice, ana ÷ I, seperatim
terantur et post in unum misceantur. quibus admisces mellis
limpidi quod sufficit {€et superpone€}.@}

[2a]{@Aliud.@}

{@Item aliud ad menstrua provocanda. Recipit sulphur vivum,
opopanacem, castoreum, rute viridis folia, oleum ciprinum,
terebentinam, butirum, ana ÷ I, nitrum rubeum ÷ II, cere ÷ VI,
medulle cervine ÷ I, cum oleo veteri commisces quantum
sufficit.@}

[3]{@Ad idem.@}

{@Pessarium laxatorium quod adhibetur post secundum grafadium.
conficitur autem sic. cere ÷ II et S, adipis {€anserini€},
taurini, olei rosei, ana ÷ II, terebentine ÷ I et S, ysopi,
ceroti, butiri, medulle cervine, ana ÷ I. tere et uteris. post
hec reparata virtute {€purgatorio€} oportet {€uti€} theodorito,
et interiectis XV diebus pigra accipiat eventu dextro per
triduum, et sic adhibeantur ea que menstrua provocent, et reversa
est purgatio tempore consueto.@}

[4]{@Pessarium ad concipiendum.@}

{@Pessarium conceptorium valde mirificum. in <{€lacte asino€}>
lanam involves et apponis per diem ad orificium matricis post
menstrua, quod in nocte tolles et cum viro suo coheat. statim
concipiet.@}

[5]{@Ad idem.@}

{@Aliud pessarium conceptorium. <op>obals<amum>, peuce<danum>,
aristolo<chiam, ana ʓ I, mirram> coconidi<um>, medullam
<cervinam, ana ʓ> I, ad<ipes anserinos ʓ III>, opopanacem ʓ I,
oleum roseum. contere et suppone, et per horas duas contineat, et
postea subtrahe et {€concumbat€}. continuo concipiet. @}

[7]{@Aliud ad idem.@}

{@Aliud conceptorium. ramusculos <centauree> contere in oleo
<roseo>.@}

[6]{@Aliud conceptorium. @}

{@<fel caprinum>, ciminum. contere in oleo sicionio et roseo.@}

[8]{@Pessarium laxatorium.@}

{@adhipes paste, {€anxungia€}, adhipes anserinos, ceram punicam,
ana ÷ I, olei ciprini ÷ III. misce simul et utere.@}

[9]{@Pessarium mitigativum.@}

{@Pessarium quod paragorizat, hoc est quod mitigat omnes dolores,
et ad omnes {€inflationes€}. fenugrecum, seminis lini succum,
oleum dulce, ana ÷ I. coques succum et oleum usque quo consumatur
succus, et mitte ceram punicam ÷ I. depone ut infrigidet, et
mittes adhipes de pasta ÷ I, adhipis anserini ÷ I, medulle
cervine ÷ I. gelet et utere.@}

[10]{@Pessarium constrictivum.@}

{@Pessarium iscemum ad fluxum. gesasteram, thus masculum, amilum
quod tritico infuso conficitur, ciminum album, ana ÷ I. tundes et
cribellas. alibi guttam ammoniaci teres ÷ I. postea commisces
omnia et utere et miraberis.@}

[11]{@Aliud pessarium ad idem.@}

{@Item aliud. licium super carbones ponis in vase et super
mulierem sedere facias et eam fumigabis. expertum est.@}

[12]{@Ad concipiendum. @}

{@Pessarium ad conceptionem Anetonis philosophi. medulle cervine,
cere punice, diaquilon, <olei liliacei, olei nardini,> succi
ysopi, {€anxungie€}, adipis paste, butiri, <ana ÷ I, resine>
terebentine <÷ III.> commisce et utere.@}

[13]{@Ad fervorem.@}

{@Pessarium ad nimium fervorem matricis vel ad cocturam que
semper nascitur <ad> intertrigines. recipit crocum ʓ I, cere
punice ʓ I et S, adhipis anserini, ysopi, medulle cervine, ana ÷
I, mellis ʓ I, {€albuminis€} ovorum ʓ II, olei rosei quod
sufficit.@}

[14]{@Ad duritiam et tumorem.@}

{@Si duritia matricis fuerit aut inflatio, pessarium calasticum
quod conficis sic. recipit cedrie ÷ I, adhipis fasiani, butiri,
ana ÷ II, medulle cervine, terebentine, ana ÷ III, cere ÷ VI,
olei nardini ÷ II, olei liliacei ÷ VI, {€axungie€} ÷ III, adipis
anserini ÷ I et S solves {€species€}, et ammisce oleum, et
temperato medicamine curabis. effectum primo encolpismo parabis,
et sic curabis de isto medicamine.@}

[15]{@Succos fenugreci, succos lini seminis, succos ptisanaceos,
singulos calices minores, mellis meri I. hoc per triduum facis et
sic medicamina adhibes ut nullum sit impedimentum.@}

[16]{@Ad dolorem.@}

{@Si dolor fuerit aut impedimentum ad ambulandum, pessarium
calasticum aliud facias. recipit ovorum gelamina elixata ʓ II,
croci ʓ IIII, ysopum farmacicum ʓ IIII, medulle cervine ÷ II,
cere punice ÷ II et S, adhipis anserini, terebentine, ana ÷ I.
medullam et ceram et adhipem et resinam coques, species vero
tunsas et ad pulverem redactas cum gelamina ovorum immisces <in>
illud quod decoctum est tepidum, et uteris.@}

[17]{@Ad matricis conclusionem.@}

{@Pessarium ad conclusionem matricis. spice indice, adhipis
gallinacei, ana ʓ IIII et S, anserini adhipis, {€anxungie€},
adhipis taurini, medulle cervine, olei nardini ana ʓ IIII, succi
ysopi ʓ IIII et S, cere punice ʓ III. commisce et uteris.@}

[18]{@Ad infrigdationem et dolorem.@}

{@Pessarium ad infrigdationem matricis et que sub umbilico dolet.
purgat et relaxat et menstrua deducit sine dolore, et purgat
dolorem et facit {€ad eas que non€} purgantur et ad conceptum.
recipit hec: spice nardi ʓ X, †faci gallici† ʓ II, aluminis
iudaici ʓ II, ligni balsami ʓ IIII, calami aromatici ʓ VII, croci
ʓ I, libani, yris illirice, ana ʓ IIII, costi, bdellii, ana ʓ
III, mirre trocloditice ʓ II, terebentine ʓ XVI, staphisagrie
eminam I, mellis eminam I. confice simul et utere.@}

[19]{@Pessarium desiccativum.@}

{@Pessarium desiccatorium ad reumatizantem vulvam et ad omnem
scabiem. recipit stipeum ʓ II, thus masculinum ʓ III, plantaginis
succum adhibes et pones ad usum [alborem ovi et utere]. stibeo
et thure facto pulvere de succo plantaginis consparges et
siccetur. quando volueris uti, teres cum albore ovi et uteris.@}

[20]{@Ad vulnera.@}

{@Pessarium magnum ad vulnerationem vel ad omnem scabiem nimium
probabile. recipit hec. thus masculum, mastix, cerusam,
gesasteron, ana ʓ IIII, cera punica ÷ I, ponfolygon ÷ VIII. hec
omnia tere sine ponfoligo et mittes vinum album modicum et teres.
postea mittes ponfoligon et solves ceram et oleum liliacium ÷ I.
commisce et utere.@}

[21]{@Pessarium ad conceptum.@}

{@Pessarium ad conceptionem mirificum, experimentatum. recipit
hec. spica nardi, <costi> folii, <mirre, ana ʓ II>, amomi ʓ IIII,
medulle cervine, adhipis <anserini> [...].@}

