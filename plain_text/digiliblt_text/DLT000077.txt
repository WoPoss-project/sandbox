digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

De orthographia

Cassiodorus

Transcodifica di base da rtf a xml-tei: Piero Colombo - step srl

Testo : Marinone, GL-CD adeguato su ed. Stoppacci

Adeguamento testo su nuova edizione: Beatrice Strona

Controllo transcodifica del greco e correzione linguistica:
Ermanno Malaspina

Controllo marcatura XML-TEI: Nadia Rosso

2016 digilibLT, Vercelli

Fonte: Cassiodoro, De orthographia, Tradizione manoscritta,
fortuna, edizione critica a cura di Patrizia Stoppacci, Firenze
2010 (= Grammatici Latini, VII. Scriptores de orthographia.
Terentius Scaurus Vellius Longus Caper Agroecius etc., ex
recensione H. Keilii, Hildesheim 1961, 143-210).

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 INCIPIT PRAEFATIO CASSIODORI SENATORIS  

[1] Cum inter nos talia gererentur et «De complexionibus
apostolorum» nonnulla nasceretur intentio, monachi mei subito
clamare coeperunt: [2] «Quid prodest cognoscere nos uel quae
antiqui fecerunt uel ea quae sagacitas uestra addenda curauit
nosse diligenter, si quemadmodum ea scribere debeamus omnimodis
ignoremus? [3] Nec in uoce nostra possumus reddere quae in
Scriptura comprehendere non ualemus». [4] Quibus respondi haec
quae dicerem designata esse quemadmodum et intelligi debeant et
proferri; [5] sed labor nobis antiquorum omnino seruandus est, ne
nos auctores earum rerum mentiamur, quarum sequaces esse
cognoscimur. [6] Et ideo duodecim auctorum opuscula deducimus in
medium, quae ab illis breuiter et copiose dicta sunt, ut et nos
ea compendiosius dicamus et a priscis auctoribus sine uarietatis
studio dicta recolantur, [7] quatenus et uobis plenissime
satisfacere uideamur et auctoritate firma sit relatio, quam
duodecim auctorum textus insinuat.

[8] Iam tempus est ut totius operis nostri conclusionem facere
debeamus, ut melius in animo recondantur quae septenaria
conclusione distincta sunt.

[p. 144 vol. VII Keil]

[9] EXPLICIT PRAEFATIO

[10] I. Post «Commenta Psalterii», ubi praestante Domino
conuersionis meae tempore primum studium laboris impendi.

[11] II. Deinde post «Institutiones» quemadmodum diuinae et
humanae debeant intelligi lectiones, duobus libris - ut opinor -
sufficienter impletis, ubi plus utilitatis inuenies quam decoris.

[12] III. Post «Expositionem epistolae» quae scribitur ad
Romanos, unde Pelagianae haereseos prauitates amoui, quod etiam
in reliquo commentario facere sequentes ammonui.

[13] IV. Post codicem in quo «Artes» Donati cum commentis suis et
librum «De aethimologiis» et alium librum Sacerdotis «De
schematibus» Domino praestante collegi, ut instructi simplices
fratres (ubi necesse fuerit) similia dicta sine confusione
percipiant.

[14] V. Post librum quoque titulorum, quem de diuina Scriptura
collectum «Memorialem» uolui nuncupari, ut breuiter cuncta
percurrant qui legere prolixa fastidiunt.

[15] VI. Post «Complexiones in Epistolis apostolorum et Actibus
apostolorum et Apocalypsi», quasi breuissima explanatione
decursas.

[16] VII. Ad amantissimos orthographos discutiendos anno aetatis
meae nonagesimo tertio Domino adiuuante perueni. [17] Ex quibus
si in unum ualuero deflorata colligere, quantum ad eos pertinet
quos breuiandos esse suscepi, confusionem emendator atque
scriptor - si bene arbitror - ulterius non habebit.

[18] Minutus labor syllabis litterisque tractandis, modo factus
ex nominum deriuatione, modo ex casibus sermonum, modo ex motu
atque situ, modo ex euphoniae consonantia, modo ex Grecarum
litterarum similitudine, probans quid scribere debeas et quid
uitare contendas. [19] Vt {€l€} quoque littera simplex in
quibusdam sermonibus recte quidem scribi datur, sed {€n€}
litterae sonum plerumque illi succedere posse testatur, ita quod
ante scribebatur per {€u€} et {€o€}, per duo {€uu€} modo scribere
nobilis rectitudo scribendi per uias certissimas inuestigata
esse uidetur; [20] et ideo praesens opus non desit directum, ut
‘uolnus’ ‘uulnus’, {€i€} pro {€e€} (ut quod antiqui ‘magnai’ nos
‘magnae’), {€c€} pro {€q€} (ueteres [p. 145 vol. VII Keil]
‘quum’, moderni ‘cum’ scribi rectius aestimarunt); [21] et
cetera, quae subtili quidem sed necessaria distinctione
narrantur, <non> uelociter transcurri, sed sollicita mentis
intentione tractari <debent>, ut quae incipis bene discere, ad
finem perfectionis inoffensa debeas pronuntiatione perducere.
[22] Nam si uobis adsit capiendi desiderium, quae prius per moram
quaesistis, protinus inoffensa uelocitate transcurritis.

[23] Gloriosum profecto studium et humanis ac diuinis litteris -
ut uidetur - accommodum, quod loqui debeas competenter scribere
et quae scripta sunt sine aliqua erroris ambiguitate proferre.
[24] Vox enim articulata a pecoribus nos sequestrat, [25]
scribendi uero ratio ab imperitis diuidit et confusis: ita
perfectum hominem duo ista sibi uindicant ac defendunt. [26] Nam,
cum sibi talia quasi duo lumina consentiunt, utraque recta,
utraque decora sunt; cum uero a se discrepare coeperint, uitium
strabae foeditatis incurrunt.

[27] Erit itaque propositum nostrum, quae competenter modernae
consuetudini ab antiquis tradita sunt, quasi in unam coronam
redigere et usui celeberrimo deputare. [28] Illa uero quae
antiquitati magis conueniunt, expedit sine dubitatione
relinquere, ne labor assumatur incongruus, qui praesenti saeculo
uidetur inutilis. [29] Sit ergo in primo libro «Institutionum»
nostrarum titulo tertio decimo, quemadmodum legi debeat caelestis
auctoritas, ubi idiomata legis diuinae communi usui repugnantia
non permisimus dissipari. [30] Hic autem, in libro scilicet
orthographiae, liberius et generaliter appetatur, quemadmodum ex
regulis artium humanarum, salua auctoritate seniorum, cuncta
lectio decora nimis et correcta reddatur. [31] Siquis autem
auctores orthographos in textu suo legere fortasse uoluerit,
transcriptos inueniet, quos ego - quantos potui reperire -
monasterio meo praestante Domino dereliqui, ut latius dicta
probare possit in auctoribus suis, quos nos propter fastidium
uestrum deflorandos esse putauimus.

[32] Illud etiam uos magnopere credidi commonendos, ut
distinctiones sensuum sollicita mente perquirere ac ponere
debeatis, sine quibus neque legere quicquam competenter neque
intelligere praeualemus. [33] Scire autem debemus Donatum
artigraphum de posituris ita tractasse, ut non ibi ordinem, sed
uirtutes earum potius exprimere uideatur. [34] Nam si
distinctionum seriem per gradus cognitos sequeretur, primo
plenam, deinde mediam nequaquam ponere potuisset, deinde magis
inciperet, ubi praedictae [p. 146 vol. VII Keil] positurae ad
finem tendere comprobantur. [35] Sequitur subdistinctio, deinde
media, quae plenas semper praecedunt potius quam sequuntur; sed
(sicut uisum constat esse doctissimis) hunc debemus ordinem
custodire: [36] ut primo de subdistinctione dicamus, quae ibi
semper apponitur, ubi in commate sermo suspensus adhuc reddendus
esse cognoscitur, ut
{€arma uirumque cano€},
ubi totius operis summa conclusa est. [37] {€Arma€} enim
[ancilia] Virgilius {€uirumque€} dicturus est: sed quoniam
{€cano€} respicit ad utrumque, hic (id est in {€arma€})
subdistinctio recte ponenda est. [38] Mediam uero affigendam
constat in commate, cum nullus sermo deest, sed gradatim tendit
ad plenam, ut
{€diuidimus muros, et moenia pandimus urbis€}.
[39] Plena est autem, ubi finitur perfecta sententia, ut est
illud
{€tantae molis erat Romanam condere gentem€}.
[40] Subdistinctionem uero uel mediam non credas ipsum ordinem
semper tenere, quem diximus, ut subdistinctio praecedat et media
consequatur, sed pro ratione supradicta locis congruis
apponuntur, ut distinctiones istae bene positae sensum nobis
lectionis euidenter aperiant. [41] Nam si aliter distinguas, sine
dubitatione cuncta confundis. [42] Has uero distinctiones seu
posituras Donato testante Greci thesis uocant. [43] Periodus est
autem per longum plenae sententiae ducta pausatio, cuius partes
sunt cola et commata.

[44] Sed antequam opus orthographiae inchoare uideamur,
praefationem Phocae artigraphi exempli causa iudicauimus
apponendam, quoniam cuncto operi nostro, quasi a nobis prolata
sit, ita omnibus modis uidetur accommoda.
[45] {€Ars mea multorum es, quos saecula prisca tulerunt,€} {€sed
noua te breuitas asserit esse meam. €} [46] {€Omnia cum ueterum
sint explorata libellis,€} {€multa loqui breuiter sit nouitatis
opus. €} [47] {€Te relegat iuuenis, quem garrula pagina terret,€}
{€aut siquem paucis seria nosse iuuat; €} [48] {€te longinqua
petens comitem sibi ferre uiator€} {€ne dubitet: paruo pondere
multa uehis; €} [49] {€te siquis scripsisse uolet, non ulla
queretur€} {€damna nec ingrati triste laboris onus. €} [50] {€Est
quod quisque petat; numquam censura diserti€} {€hoc contemnet
opus, si modo liuor abest. €}
[p. 147 vol. VII Keil]
[51] CASSIODORI SENATORIS EXPLICIT PRAEFATIO. INCIPIVNT TITVLI
LIBRI ORTHOGRAPHIAE INDICANTES EX QVIBVS AVCTORIBVS SCRIBENDI
PERITIA DOMINO PRAESTANTE COLLECTA EST
[52] I Ex Annaeo Cornuto De enuntiatione uel orthographia.
II Ex Velio Longo.
III Ex Curtio Valeriano.
IV Ex Papyriano.
V Ex Adamantio Martyrio de {€b€} et {€u€}.
VI Ex Martyrio de mediis syllabis.
VII Ex eodem de ultimis syllabis.
VIII Ex eodem de {€b€} littera trifariam in nomine posita.
IX Eutychis De aspiratione.
X Ex Caesellio orthographo collecta sunt.
XI Ex Lucio Caecilio Vindice deflorata sunt.
XII Ex Prisciano moderno auctore decerpta sunt.
[53] Commemorati sunt auctores orthographiae, ex quibus alii
ipso, alii praeposterato ordine similia dicunt, alii uero diuersa
describunt, sed omnia nobis absolute nosse conueniet. [54] Nam
et illi qui paria dicunt, communia dicta confirmant et isti qui
uaria ponunt, per uerba multiplicia commonent quemadmodum
scribere debeamus et loqui.

[55] Nunc ordo scripturae, qui ab antiquis positus cognoscitur,
nihilominus est dicendus.

 [I.] ANNAEI CORNVTI DE ENVNTIATIONE VEL ORTHOGRAPHIA ISTA RELATA
SVNT  

[1] Animaduerti quosdam, Aemili amice, eruditos etiam {€m€}
litteram nec ubi oporteat dicentes, nec ubi oporteat
supprimentes. [2] Hoc ne fiat hinc obseruari poterit, si simul
subiciam, siquid ad rectam scripturam pertinet et ad diuisionem
syllabarum. [3] Igitur si duo uerba coniungantur, quorum prius
{€m€} consonantem nouissimam habeat posterius<que> a uocali
incipiat, {€m€} [p. 148 vol. VII Keil] consonans perscribitur
quidem: [4] ceterum in enuntiando durum et barbarum sonat. [5] At
si posterius uerbum quamlibet consonantem habuerit uel uocalem
loco positam consonantis, seruat {€m€} litterae sonum. [6] Par
enim atque idem est uitium ita cum uocale sicut cum consonante
{€m€} litteram exprimere.

[7] Est quaedam littera in [digamma] litterae speciem figurata,
quae digamma nominatur, quae duos apices ex gamma littera habere
uideatur. [8] Ad huius similitudinem soni nostri coniunctas
uocales digammon appellare uoluerunt, ut est ‘uotum’, ‘uirgo’.
[9] Itaque in prima syllaba digamma et uocalem oportuit poni,
‘[digamma]otum’, ‘[digamma]irgo’, quod et Aeoli fecerunt et
antiqui nostri, sicut scriptura in quibusdam libellis declarat.
[10] Hanc litteram Terentius Varro dum uult demonstrare, ita
perscribit {€uau€}; [11] qui ergo in hac syllaba sonus est, idem
litterae erit. [12] Nos hodie {€u€} litteram in duarum litterarum
potestatem coegimus: [13] nam modo pro digamma scribitur, modo
pro uocali. [14] Vocalis est, cum ipsa per se est: [15] hoc enim
cum ceteris quoque uocalibus patitur. [16] Si cum alia uocale
est, digamma est, quae est consonans. [17] Tres uocales quibusdam
uidentur esse sub una syllaba {€uae€}: [18] errant, si ita
putant; nam nusquam apud Grecos neque apud Latinos ex tribus
uocalibus syllaba constat; [19] quare similiter hic quoque
digamma erit et duae uocales.

[20] Similiter ‘sed’ cadit in quaestionem, et aliis per {€t€},
aliis per {€d€} placet scribi. [21] Apud antiquos enim scio ‘sed’
‘sedum’ fuisse: unde nos duabus litteris nouissimis ablatis
reliquas litteras salua {€d€} in usu habemus; [22] quemadmodum si
quaeras: «‘Sat’ qualiter scribi oportet?», dicemus per {€t€},
quia integrum eius sit ‘satis’.

[p. 149 vol. VII Keil] [23] {€Q€} littera tunc recte ponitur, cum
illi statim {€u€} littera et alia quaelibet una pluresue uocales
coniunctae fuerint, ita ut una syllaba fiat: [24] cetera per
{€c€} scribuntur. [25] Hoc Lucio quoque uidetur. [26] Nonnulli
putant auribus deseruiendum atque ita scribendum, ut auditur.
[27] Est enim fere certamen de recta scriptura in hoc: utrum quod
audimus, an quod scribi oporteat scribendum sit; [28] ego non
omnia auribus dederim. [29] ‘Quotidie’ sunt qui per {€co€}
‘cotidie’ scribant: quibus peccare licet desinere, si scient
‘quotidie’ inde tractum esse: a “quot diebus”, hoc est “omnibus
diebus”. [30] {€Qui€} syllaba per {€q€} scribitur; [31] si
diuiditur ut “sit cui”, ut ‘huic’ per {€c€}. [32] Hoc item in
ceteris notabimus, ut diuisionem {€c€} littera sequatur. [33] Si
tamen secundum antiquam enuntiationem fuerit, † quia genetiuus et
ablatiuus non diuiditur.

[34] ‘Causam’ per unam {€s€} nec quemquam moueat antiqua
scriptura: [35] nam et ‘accussare’ per duo {€ss€} scripserunt,
sicut ‘fuisse’, ‘diuisisse’, ‘esse’ et ‘causasse’ per duo {€ss€}
scriptum inuenio; [36] in qua enuntiatione quomodo duarum
consonantium sonus exaudiatur, non inuenio.

[37] ‘Vostra’ olim ita per {€o€}, hodie per {€e€}, ut ‘aduorsa’
‘aduersa’, ‘peruorsa’ ‘peruersa’, ‘uotare’ ‘uetare’, ‘uortex’
‘uertex’, ‘conuollere’ ‘conuellere’, ‘amploctere’ ‘amplectere’.

[38] ‘Malo’ qui putant ab eo quod est Grece μᾶλλον comparatiuo
descendisse et per duo {€ll€} scribunt, peccant. [39] Non enim a
Greco translatum est, sed ab antiquorum consuetudine, qui primo
“magis uolo” dixerunt, postea a pluribus elisionibus hoc uerbum
angustauerunt, ut “magne uolo”, [p. 150 vol. VII Keil] deinde
‘mauolo’, quod frequentissimum apud illos est; [40] nouissimo hoc
substitit, ut ‘malo’ esset. [41] Sed ‘malle’ per duas {€ll€}:
“<magis> uelle” enim est. [42] Item ‘nolo’ per unum {€l€},
‘nolle’ per duo {€ll€}: [43] ‘nolo’ enim ‘neuolo’ est, ‘nolle’
‘neuelle’. [44] Denique ut se uerbum habet, ita ea quae ex illo
componuntur.

[45] Alia sunt quae per duo {€u€} scribuntur, quibus numerus
quoque syllabarum crescit. [46] Similis enim uocalis uocali
adiuncta non solum non cohaeret, sed etiam syllabam auget, ut
‘uacuus’, ‘ingenuus’, ‘occiduus’, ‘exiguus’. [47] Eadem diuisio
uocalium in uerbis quoque est, <ut> ‘metuunt’, ‘statuunt’,
‘tribuunt’, ‘acuunt’. [48] Ergo hic quoque {€c€} littera non
{€q€} apponenda est.

[49] «‘Lacrumae’ an ‘lacrimae’, ‘maxumus’ an ‘maximus’, et siqua
similia sunt, quomodo scribi debent?» quaesitum est. [50]
Terentius Varro tradidit Caesarem per {€i€} eiusmodi uerba
solitum esse enuntiare et scribere: inde propter auctoritatem
tanti uiri consuetudinem factam. [51] Sed ego in antiquiorum
multo libris, quam Gaius Caesar est, per {€u€} pleraque scripta
inuenio, <ut> ‘optumus’, ‘intumus’, ‘pulcherrumus’, ‘lubido’,
‘dicundum’, ‘faciundum’, ‘maxume’, ‘monumentum’, ‘contumelia’,
‘minume’. [52] Melius tamen est et ad enuntiandum et ad
scribendum {€i€} litteram pro {€u€} ponere, in quod iam
consuetudo inclinauit.

[53] ‘Vineas’ per {€e€} quidam scribendas tradiderunt, si hae
significarent quas in agris uiderimus; [54] at contra per {€i€}
‘uinias’ illas, sub quibus latere miles solet. [55] Quod
discrimen stultissimum est: nam neque aliunde ‘uineae’ castrenses
dictae sunt, quam quod ‘uineis’ illis agrestibus similes sunt.

[56] ‘Extinguont’ per {€u€} et {€o€}: qualem rationem supra
reddidi de {€q€} littera, quam dixi oportere in omni declinatione
duas uocales habere, talis hic [p. 151 vol. VII Keil] quoque
intellegenda est; [57] ‘extinguo’ est enim et ab hoc
‘extinguont’, licet enuntiari non possit.

[58] ‘Interuallum’ duas {€ll€} habet: ‘uallum’ enim ipsum non
aliter scribitur, a quo ‘interuallum’. Varro dicit ‘interualla’
esse spatia quae sunt inter capita ‘uallorum’, id est stipitum
quibus ‘uallum’ fit; [60] unde cetera quoque spatia dicuntur.

[61] Obseruanda pusillo diligentius est praepositionum cum uerbis
aut uocabulis compositio, ut consonantes nouissimas
praepositionum sciamus non durare, sed mutari plerumque. [62]
Itaque nonnumquam quae consonantes uerborum aut uocabulorum primo
loco sunt, easdem necesse est fieri et in praepositionibus, quia
propter leuitatem quoque omnino enuntiari saepe litterae
praepositionum non possunt. [63] Quando autem fiat, quando non,
sono internoscemus: [64] ‘accedo’ duo {€cc€}, ‘attuli’ duo
{€tt€}, ‘assiduus’ duo {€ss€}, ‘arrideo’ duo {€rr€}, ‘appareo’
duo {€pp€}, ‘annuo’ duo {€nn€}, ‘alligo’ duo {€ll€}. [65] In his
non solum propter leuitatem consonantes mutantur, sed etiam quod
nullo modo sonare {€d€} littera potest. [66] <Est> ubi sonet et
ubi scribatur, cum {€f€} consonanti adiungitur, ut ‘adfluo’,
‘adfui’, ‘adfectus’. [67] Contra {€b€} non sonat, <ut> ‘offui’,
‘offero’, ‘offendo’: [68] in aliis etiam consonantibus idem
patitur, ut ‘suggero’ (<‘obuerto’> ostendi enim supra digamma
consonantis uim habere). [69] Est ubi {€b€} (quod uix credibile
est) in {€s€} cogatur, ut ‘suscipere’, ‘sustinere’, ‘suspendere’,
‘suscitare’ et quod antiqui dixerunt ‘sustollere’, nos
praeterito ‘sustuli’. [70] Item ‘ex’ praepositio ad {€f€}
litteram formatur, ut ‘effluo’, ‘effodio’, ‘effero’, ‘efficio’;
[71] nec minus in <{€s€}> formatur, <ut> [p. 152 vol. VII Keil]
‘escendo’. [72] Alicubi tamen sonat et ob hoc necessario
scribitur, <ut> ‘exsilio’, ‘exsicco’. [73] Itaque ubi sonuerit,
ibi ponemus.

[74] ‘Tamtus’ et ‘quamtus’ in medio {€m€} habere debent: [75]
‘quam’ enim et ‘tam’ est, unde ‘quamtitas’, ‘quamtus’, ‘tamtus’.
[76] Nec quosdam moueat, si {€n€} sonat: iam enim supra docui
{€n€} sonare debere, tametsi in scriptura {€m€} positum sit.

[77] ‘Exsilium’ cum {€s€}: “ex solo” enim ire est, quasi
‘exsolium’, quod Greci ἐξορισμόν dicunt; [78] antiqui ‘exsoles’
dicebant.

[79] {€H€}, sicut in quaestione est littera sit necne sit,
numquam dubitatum est secundo loco a quacumque consonante poni
debere (quod solus Varro dubitat). [80] Vult enim auctoritate sua
efficere, ut {€h€} prius ponatur ea littera, quae aspirationem
confert, et tanto magis hoc temptat suadere, quod uocalibus
quoque dicit anteponi, ut ‘heres’, ‘hircus’. [81] Sed Varronem
praeterit consonantem ideo secundo loco {€h€} recipere, quod non
possit ante aspirationem nisi uocales habere. [82] Itaque et ante
et post, si {€h€} littera cuicumque uocali adiungatur, [non]
sonabit. [83] Haec enim natura uocalium est, ut ante se aut post
se habentes {€h€} enuntiationem non impediant. [84] Praeterea [p.
153 vol. VII Keil] in libro qui est «De grammatica» Varro, cum
de litteris dissereret [ita], {€h€} inter litteras non esse
disputat: [85] quod multo minus mirum, quam quod {€x€} quoque
litteram esse negat. [86] In quo quid uiderit, nondum deprehendi,
ipsius uerba subiciam: [87] «Litterarum partim sunt et dicuntur
ut {€a€} et {€b€}, <partim dicuntur neque sunt> ut {€h€} et
{€x€}, partim sunt neque dicuntur ut φ ψ».

[88] ‘Vehemens’ et ‘uemens’ apud antiquos et apud Ciceronem lego,
aeque ‘prehendo’ et ‘prendo’, ‘hercule’ et ‘hercle’, ‘nihil’ et
‘nil’. [89] Haec obseruari eatenus poterunt, consuetudine potius
quam ratione, in his praecipue uerbis quae aspirationem habere
debent.

[90] {€Y€} littera antiqui non semper usi sunt, sed aliquando
loco illius {€u€} ponebant. [91] Itaque in illorum quidem libris
hanc scripturam obseruandam censeo: ‘Syriam’, ‘Syracusas’,
‘symbola’, ‘sycophantas’, at in nostris corrumpi non debet. [92]
Illud etiam non uideo, quare huic litterae {€h€} aspirationis
gratia amoueam: [93] ipsa enim per se aspiratiua est et,
quocumque uocabulo primum locum habuerit, aspiratur: ‘Yacinthus’,
‘Yllus’, ‘Ymettus’; [94] et tanto magis aspiratio addenda non
est, quanto apud Latinos uocabula non sunt hac littera notata.

[p. 154 vol. VII Keil] [95] Varroni etiam placet {€r€} litteram,
si primo loco ponatur, non aspirari: [96] «Lector enim ipse -
inquit - intellegere debet ‘Rodum’ (tamen etsi {€h€} non habet)
‘Rhodum’ esse, ‘retorem’ ‘rhetorem’». [97] Sed eadem obseruatio
non necessaria est {€r€} littera: sunt enim uerba primo loco
{€r€} litteram habentia non minus Latina quam Greca. [98] Itaque
merito auferemus [aut amouebimus] aspirationem a ‘Roma’,
‘regina’, ‘rapa’, ‘Rodus’.

[99] {€Z€} in antiquis libellis modo scriptum est, modo non,
[100] sed pro illo duo {€ss€} ponebantur ‘crotalizo’
‘crotalisso’, ‘malacizo’ ‘malacisso’ et his similia. [101] Sed
uiderint illi qui, cum uerbis integris Grecorum uti non
erubuerunt, erubescendum crediderunt litteras Grecas
intermiscere. [102] Nobis satius est alieno bene uti, quam nostro
ineleganter.

 [II.] EX VELIO LONGO ISTA DEFLORATA SVNT  

[1] ‘At’, si coniunctio fuerit, per {€t€} scribendum est, ut est
{€at te nocturnis iuuat impallescere chartis€};
[2] si praepositio, per {€d€}, ut est
{€fando aliquid si forte tuas peruenit ad aures€}.
[3] ‘Atque’ item coniunctio composita per {€t€} similiter
scribenda.

[4] ‘Apud’ praepositio per {€d€} scribi debet, sicut “ad patrem”,
quoniam ueteres saepe ‘apud’ pro ‘ad’ usi sunt; [5] et duabus ex
ea mediis litteris sublatis (id est {€p€} et {€u€}), ‘ad’
remanet.

[6] Item ‘quit’ per {€t€} scriptum uerbum est tertiae personae,
cuius prima est ‘queo’, secunda ‘quis’, tertia ‘quit’, ex quibus
componuntur ‘nequeo’ ‘nequis’ ‘nequit’, [p. 155 vol. VII Keil]
‘inqueo’ ‘inquis’ ‘inquit’; [7] per {€d€} autem aduerbium, ut
{€quid faciat laetas segetes€},
et quae ex eo componuntur, ut ‘quicquid’, ‘siquid’, ‘aliquid’,
‘numquid’ et his similia.

[8] ‘Id’ per {€d€} scriptum pronomen est neutri generis, ab eo
quod est ‘is’ ‘ea’ ‘id’; [9] per {€t€} uero signatum indicat
uerbum tertiae personae, ab eo quod est ‘eo’ ‘is’ ‘it’.

[10] Placet etiam ut ‘Delmatiam’, non ‘Dalmatiam’ scribamus,
quoniam a ‘Delmino’, maxima eiusdem prouinciae ciuitate, tractum
nomen existimatur.

[11] ‘Feriae’ quoque, non ‘fereae’ scribendae sunt, quoniam apud
antiquos ‘feriae’, non ‘fereae’ dicebantur.

[12] ‘Actuarii’ et ‘actarii’ utrumque dicitur; [13] sed
‘actuarii’ nominantur diuersis actibus generaliter occupati,
‘actarii’ uero scriptores tantum dicuntur actorum.

[14] Item aliud est esse ‘cilonem’, aliud ‘chilonem’. [15]
‘Cilones’ uocantur homines angusti capitis et longi et
aspirationem non habent; [16] ‘chilones’ uero cum aspiratione
scripti “a breuioribus labiis homines” uocitantur, quod est a
Greco uocabulo deriuatum παρὰ τὰ χείλη, unde Achillem quoque
ferunt esse nominatum.

[17] ‘Coniunx’ sine {€n€} putat Nisus artigraphus esse
scribendum, quoniam in genetiuo casu facit ‘coniugis’. [18] Mihi
autem uidetur non euellendam exinde hanc litteram, qua sonus
enuntiationis exprimitur; [19] nam, quamuis asserat non esse
onerandam superuacuis litteris dictionem, ego tamen non
fraudandum sonum aestimo suis litteris, quibus integre et plenius
auribus intimatur.

 [III.] EX CVRTIO VALERIANO ISTA COLLECTA SVNT  

[1] {€Q€} littera tunc recte ponitur, cum eam statim {€u€}
littera sequitur iuncta cum alia uocale uel uocalibus <uel>
diptongis, ita ut unam syllabam faciat, [p. 156 vol. VII Keil] ut
‘Quirites’, ‘quaestio’, ‘quaerite’. [2] Cetera uero per {€c€}
scribi debent, ut ‘cuius’, ‘Cumae’ et reliqua huiusmodi.

[3] ‘Cum’, quando praepositio erit, per {€c€} scribitur, ut est
illud
{€diuisum imperium cum Ioue, Caesar, habes€}.
[4] Quando autem aduerbium est, per {€q€} scribendum: [5] ueteres
enim ‘quando’ ‘quum’ dixerunt, id est “quum nauis ex Asia
uenerit”; [6] ceteraque huiusmodi aduerbia similiter scribenda
sunt, ut ‘quoquumque’, ‘ubiquumque’.

[7] ‘Huiusce’ per {€c€} litteram scribendum est: antiqui enim
pronominibus {€ce€} addebant, ut ‘hicce’, ‘illice’, ‘isticce’;
[8] unde subtracta eadem nouissima syllaba {€ce€} relictum est
‘hic’, ‘illic’, ‘istic’; [9] sed <in> ‘hoc’ in solo genetiuo casu
articularis pronominis, qui est ‘huiusce’, adhuc eadem syllaba
{€ce€} integra manet.

[10] ‘Cur’ alii per {€c€} scribendum putauerunt dicentes non
posse {€q€} litteram poni, ubi {€u€} esset sine alia uocale,
secundum regulam supradictam; [11] alii per {€q€}, eo quod
originem trahat ab interrogatiuis aduerbiis, quae sunt ‘quando’,
‘quorsum’. [12] Vsus autem obtinuit ut ‘cur’ per {€c€} scribatur.

[13] ‘Partubus’ et ‘partibus’, ‘arcubus’ et ‘arcibus’, ‘artubus’
et ‘artibus’ ueteres quidem indifferenter scripserunt. [14] Nos
possumus obseruare ut ab eo quod sunt ‘partus’ (id est ‘foetus’)
‘partubus’ scribamus, ab eo autem quod sunt ‘partes’ ‘partibus’;
[15] itemque ab eo quod sunt ‘arcus’ ‘arcubus’, ab eo autem quod
sunt ‘arces’ ‘arcibus’; [16] et rursum ab eo quod sunt ‘artus’
(id est ‘membra’) ‘artubus’, ab eo <autem> quod sunt ‘artes’
‘artibus’.

[17] Tres litterae sunt apud Grecos ζ ξ ψ. [18] Ex his in usum
nostrum transtulimus {€z€}; [19] item pro ξ nos {€x€} utimur;
[20] ψ nullo modo transferri potuit, sed uis ipsius translata est
in {€ps€}, ut quae per ψ scribuntur per {€ps€} [p. 157 vol. VII
Keil] scribamus. [21] Haec in ceteris casibus aut in {€-bis€}
exeunt aut in {€-pis€}, ut ‘caeleps’ ‘caelibis’, ‘auceps’
‘aucupis’, ‘Cinyps’ ‘Cinypis’. [22] Diuisionem praeterea
syllabarum ad {€bs€} et {€ps€} pertinentem hanc obseruabimus:
[23] quod, ubicumque {€ps€} erunt, diuidi non possunt, sed ad
sequentem aut antecedentem syllabam applicabuntur, tamquam unius
litterae potestatem habeant, <ut> ‘apstinui’ ‘aps’ et ‘tinui’,
‘apscessi’ ‘aps’ et ‘cessi’, ‘apscondo’ ‘aps’ et ‘condo’. [24] At
ubi {€bs€} fuerint, diuidantur necesse est, ut ‘obstipui’,
‘obstupeo’, ‘obsum’, ‘obstrepo’. [25] Praeterea {€bs€} numquam
coniunctas inuenies: non enim possunt facere syllabam et, si
primam quidem uocalem habeant, fallunt quasi ipsae consonent, ut
‘trabs’ quam dicimus ‘trabem’. [26] Ceterum si ante uocalem
ponantur, nullo modo enuntiationem capiunt. [27] Contra {€ps€}
etiam praepositae sic sonant, ut apud Grecos ψ. [28] Eandem
rationem puto obseruandam et in uerbis, quae praeterito tempore
et futuro incertum est {€p€} an {€b€} habere debeant. [29] Nam
sicut in casibus nominum {€p€} littera in {€b€} commutatur, ut
est ‘caeleps’ ‘caelibis’, ita in temporibus quoque uerborum
econtrario {€b€} in {€p€} commutatum uidemus, ut ‘scribo’
‘scripsi’ ‘scripturus’, ‘labor’ ‘lapsus’ ‘lapsurus’, ‘nubo’
‘nupsi’ ‘nuptura’.

[30] {€Z€} in antiquis libris Latinorum scriptum non est, sed pro
illo duo {€ss€} ponebantur, ‘crotalizare’ ‘crotalissare’. [31]
Sed uiderint illi qui, cum uerbis quibusdam integris Grecorum uti
in Latina lingua non erubuerunt, erubescendum crediderunt
litteras Grecas intermiscere. [32] Nam satius est alienis bene
uti, quam nostra ineleganter apponere.

[33] ‘Praestolor’ nos per {€o€} scribimus, ueteres per {€u€}
scripserunt. [34] Sed sic ‘praesto’ dicendum est, ut ‘sedulo’ et
‘optato’ et ‘sortito’: inde et ‘praestolari’, [p. 158 vol. VII
Keil] non ‘praestulari’. [35] Nec mirum est ueteres {€u€} littera
pro {€o€} usos: nam et {€o€} pro {€u€} usi sunt; [36] ‘poblicum’
enim, quod nos ‘publicum’, et quod nos ‘culpam’, illi ‘colpam’
dixerunt.

[37] ‘Supter’ per {€p€} scribendum, non per {€b€}.

[38] ‘Neglegere’ per {€g€}, non per {€c€} scribendum.

[39] ‘Eutalium’, ‘Eupolim’ et alia huiusmodi quidam per {€y€}
litteram putauerunt, eo quod Greca esse dicerent; [40] sed apud
nos {€y€} littera numquam uocali coniungitur.

 [IV.] EX PAPYRIANO ISTA COLLECTA SVNT  

[1] {€Ae€} syllaba, quam nunc in fine sermonis diptongo
scribimus, ut “cogitationis magnae”, apud antiquos per {€a€} et
{€i€} scribebatur, ut esset distantia genetiuorum a datiuis. [2]
Nam genetiuo hanc diuisionem dabant, ut non esset disyllabus
similis datiuo, sed trisyllabus inueniretur, ut ‘magnai’, ‘Asiai’
‘aulai’, ‘frugiferai’.

[3] ‘Reliquiae’ et ‘reliqui’ per {€c€} scribebantur, et sicut
‘relicuus’ et ‘uacuus’, sic ‘relicui’ et ‘uacui’, sic et
‘mortuus’ et ‘mortui’, ‘strenuus’ <et> ‘strenui’. [4] At nunc
‘reliquiae’ uel ‘exequiae’ per {€q€} scribuntur.

[5] ‘Cotidie’ per {€c€} et {€o€} dicitur et scribitur, non per
{€q€}, quia non a “quoto die”, sed a “continenti die” dictum est.

[6] ‘Haud’, quando aduerbium est negandi, {€d€} littera
terminatur et aspiratur in capite; [7] quando autem coniunctio
disiunctiua est, per {€t€} litteram sine aspiratione scribitur.
[p. 159 vol. VII Keil]

[8] ‘Malo’ per unum {€l€}, quod est “magis uolo”; [9] ‘malle’ per
duo {€ll€}, quod est “magis uelle”: [10] ‘nolo’ per unum {€l€},
est enim “non uolo”,[11] ‘nolle’ per duo {€ll€}, quod est “non
uelle”.

[12] Primo ‘querella’ apud antiquos per unum {€l€} scribebatur,
sicut ‘suadela’, ‘tutela’, ‘candela’, ‘corruptela’, quamuis usus
sibi etiam apud eos uindicaret ut aliqua in figura diminutiuorum
per duo {€ll€} scriberentur, ut ‘capella’, ‘fabella’, ‘tabella’.
[13] Nunc autem etiam ‘querella’ per duo {€ll€} scribitur.

[14] ‘Narare’ per unum {€r€} scribitur, ut Varroni placet. [15]
Secutus est enim aethimologiam nominis eius, qua ‘gnarus’ dicitur
qui scit et accipit, quod loqui debeat. [16] Denique compositio
uerbi ita scribitur ‘ignorare’, quod non per duo {€r€}, sed per
unum scribitur. [17] Ideo et ‘naratio’ unum {€r€} habere debet.

[18] ‘Quot’, quando numerus est, per {€t€}, quando pronomen, per
{€d€} scribendum est. [19] Nam ‘totidem’ per {€t€} scribitur,
quia numerus est.

[20] Quaecumque uerba ab {€s€} littera incipiunt, si sic
composita sunt, ut ‘ex’ praepositionem accipiant, seruata {€s€}
littera scribuntur, ut ‘specto’ ‘exspecto’, ‘salio’ ‘exsilio’.
[21] Cetera uerba, quae {€s€} in principio non habent, onerari
non debent, <ut> ‘aestimo’ ‘existimo’, ‘acuo’ ‘exacuo’, ‘agito’
‘exagito’.

[22] ‘Prendo’ dicimus et ‘prehendo’, ut ‘hercle’ et ‘hercule’ et
‘nihil’ et ‘nihili’. [23] Sed in his uerbis, quae aspirationem
habere debent, haec obseruari eatenus poterunt, quatenus
consuetudo permiserit. [24] Sed tamen libellus nos euidenter
docet, qui inferius «De aspiratione» scriptus est.

[25] ‘Traps’ (ab eo quod dicitur trabis) et ‘urps’ per {€p€}
debent scribi, licet Varro per {€b€} scribenda putet, quia in
reliquis casibus {€b€} habent. [26] Sed tamen, [p. 160 vol. VII
Keil] cum ψ littera Greca nullo modo transferri potuerit in usum
nostrum et uis eius per {€p€} et {€s€} litteras scribatur,
necessarium est ut, ubi ψ Grecum sonat apud nos (quod uitari non
potest),[27] per has litteras scribatur, id est per {€p€} et
{€s€}, licet in obliquis casibus {€b€} habeat, ut ‘caeleps’
‘caelibis’, ‘urps’ ‘urbis’; [28] item in aliis ipsam <{€p€}>
retineat, ut ‘auceps’ ‘aucupis’. [29] Vnde apparet in his casibus
mutare nos debere {€p€} et {€b€}, in quibus se ambae non
consequuntur interposita uocale. [30] Hanc etiam regulam sequitur
inφ, quae et ipsa per {€p€} et {€h€} constat, ut ‘Cynyps’
‘Cynyphis’, quod in nominatiuo casu per {€p€} et {€s€}, in aliis
casibus per {€p€} et {€h€} scribitur.

[31] ‘Quicquam’ in medio per {€c€}, non per {€d€} scribi debet.
[32] In compositione enim plerumque {€d€} in {€c€} commutatur, ut
in praepositionibus, ‘accedo’, ‘accumulo’.

[33] ‘Formosus’ sine {€n€} secunda syllaba scribendum est, ut
‘arenosus’, ‘frondosus’, ‘aquosus’, ‘herbosus’. [34] Participia
uero habent {€n€}, ut ‘tonsus’, ‘tunsus’, ‘mensus’, ‘pensus’.
[35] Antiquorum nulla obseruantia fuit, cum {€n€} an sine {€n€}
scriberent: illi enim ‘tosus’, ‘tusus’, ‘prasus’ plerumque
scribebant.

[36] Υ Grecum nos in quibusdam in {€u€} conuertimus, ut ‘Cymas’
‘Cumas’, ‘cyminum’ ‘cuminum’; [37] in quibusdam non conuertimus,
ut ‘Syria’, ‘Syriacus’, ‘symbolum’, ‘sycophanta’.

[38] ‘Forcipes’ secundum aethimologiam debemus dicere et
scribere: [39] [ut] si a ‘filo’ dicamus, {€f€} debeamus ponere,
ut ‘forfices’, quae sunt [p. 161 vol. VII Keil] sartorum; [40] et
si a ‘pilo’, {€p€}, ut ‘forpices’, quae sunt tonsorum; [41] et
si a ‘capiendo’, {€c€}, ut ‘forcipes’, eo quod formum capiant,
quae sunt fabrorum. [42] ‘Formum’ enim dixerunt antiqui
‘calidum’, unde est ‘formosus’.

[43] ‘Vulgus’, ‘uultum’, ‘paruum’, ‘toruum’ sunt qui putant per
duo {€u€} scribi non debere, quod similis uocalis uocali adiuncta
non solum non cohaereat, sed etiam syllabam augeat, ut est
‘uacuus’, ‘ingenuus’, ‘occiduus’, ‘exiguus’, ‘perspicuus’ et in
uerbis ‘metuunt’, ‘tribuunt’, ‘statuunt’. [44] Sed Velius Longus
per rationem praesumptam decipi eos putat, qui ‘primitiuus’ et
‘adoptiuus’ et ‘nominatiuus’ et talia per {€u€} et {€o€}
scribunt. [45] Nam aliter scribere, aliter pronuntiare uecordis
est: cum enim per {€o€} scribant, per {€u€} enuntiant. [46]
Praeterea qui contra sentiunt, non respexerunt [unum] {€u€}
totiens consonantis uim habere, quotiens pro consonante ponitur
(quod apud Grecos digammon uocatur); [47] ac sic fieri ut
‘nominatiuus’ duas quidem {€u€} litteras habeat, sed priorem pro
consonante, posteriorem pro uocale scilicet positam. [48] Sic et
Donatus dicit, quotiens {€u€} et {€i€} seu sibi seu aliis
uocalibus praeponuntur, loco habendas esse consonantium.

[49] ‘Hiemps’ (ut Caesellio uidetur) {€p€} habere post {€m€}
litteram non debet, quod satis sine ea littera {€m€} sonet, uel
quod per omnes casus ne uestigium quidem illius appareat. [50]
‘Sumpsi’ autem quaeritur an possit sine {€p€} littera sonare, ut
‘hiems’; [51] sed quia et in aliqua declinatione {€p€} respondit,
cum dicimus ‘sumptus’ ‘sumpturus’, necessario per {€p€} scribi
debet.

[52] ‘A’ et ‘ab’ et ‘abs’ et ‘au’ praepositiones unius generis
sunt, uelut cum dicimus “a me”, “ab illo”, ‘abstuli’, ‘aufugi’.
[53] Sed obseruandum ut tunc ‘ab’ praepositio scribatur, quotiens
parti cuilibet orationis coniungitur, quae a uocale incipiat, ne
dictio multis consonantibus oneretur; [54] si uero a consonante
pars aliqua cui praeponitur incipiat, non est ponenda ‘ab’
praepositio, sed [p. 162 vol. VII Keil] ‘a’ solum, ut “a fratre”,
“a uicino”, “ab homine”, “ab urbe”. [55] ‘Abs’ uero apud nos
nominibus, cum quibus in compositionem uenit, respuenda est, ut
est “ab urbe uenio”, non “abs urbe uenio”. [56] Nam in
compositione non est euitanda, ut ‘abscondo’, ‘abstineo’. [57]
‘Au’ quoque his praeponenda est, quae a consonantibus incipiunt.

[58] ‘In’ praepositio, si composita sit et {€p€} aut {€b€} uel
{€m€} sequatur, {€n€} in {€m€} conuertit, ut ‘improbus’,
‘imbuit’, ‘immutat’; [59] quotiens uero {€g€} illam sequitur,
{€n€} amittit, ut ‘ignarus’, ‘ignotus’: nam ‘gnarus’ et ‘gnotus’
simplices sunt.

[60] ‘Ad’ praepositio interdum retinet {€d€} litteram, ut
‘adfert’, ‘adfuit’; interdum uariat, ut ‘ammonet’, ‘amminiculum’.
[61] Plerumque euenit ut consonantes quaedam uerborum aut
uocabulorum coniunctae huic praepositioni mutentur. [62] Quando
autem fiat, quando non, sono internoscemus: [63] ‘accedo’ duo
{€cc€}, ‘attuli’ duo {€tt€}, ‘assiduus’ duo {€ss€}, ‘appareo’ duo
{€pp€}, ‘annuo’ duo {€nn€}, ‘alligo’ duo {€ll€}. [64] Est etiam
ubi necesse est hanc litteram interire (id est {€d€}), ut
‘aspiro’, ‘aspicio’: [65] nulla enim consonans pro {€d€}
intercedit, sed omnino {€d€} deperit.

[66] ‘Ex’ praepositio sequentibus {€b€} <{€d€}> {€g€} {€l m n€}
litteris et {€u€} et {€i€} (cum pro consonantibus sunt) {€x€}
litteram amittit, ut ‘ebibit’, ‘edidit’, ‘egessit’, ‘elusit’,
‘emicuit’, ‘eneruauit’; [67] sequente uero {€f€} nostra
consuetudine in eandem litteram mutat, ut ‘effundo’.

[68] ‘Ob’ praepositio interdum ponitur plena, ut est ‘obire’,
‘oberrare’; [69] interdum in eandem litteram transit, a qua
sequens sermo incipit, ut ‘offulsit’, ‘ommutuit’, ‘opposuit’;
[70] sequente uero {€u€} loco consonantis posita integra
custoditur, ut ‘obuersus’, ‘obuius’.

[71] ‘Sub’ praepositio, ut superior, interdum {€b€} litteram
seruat, ut ‘subire’, [p. 163 vol. VII Keil] ‘subesse’,
‘subauscultare’; [72] interdum mutatur in eandem litteram, a qua
sequens inchoat uerbum, ut ‘sufficit’, ‘soffudit’, ‘summouit’,
‘sumministrat’, ‘supponit’, ‘supprimit’, ‘suggerit’; [73]
sequente {€r€} littera integra manet, ut ‘subrado’, ‘subremigo’,
‘subrideo’, nec umquam sequente {€r€} littera corrumpitur. [74]
{€B€} in {€s€} mutatur sequentibus {€t€} et {€c€}, ut ‘sustulit’,
‘suscepit’.

[75] ‘De’ praepositio aut plena in compositionibus ponitur, ut
‘deducere’, ‘demonstrare’, ‘detrudere’, aut correptione {€e€}
litterae corrumpitur, ut ‘deorsum’. [76] Nam, quando in {€i€}
litteram transit, ut est
{€aëra dimouit tenebrosum et dispulit umbras€},
non est a praepositione ‘de’, sed ‘dis’, ut ‘distraho’,
‘dispereo’.

[77] ‘Dis’ praepositio {€s€} sequente litteram {€s€} non amittit,
ut ‘disspicio’; [78] sequentibus uero {€b d g l m n r€} amittit,
ut ‘dibucinat’, ‘diducit’, ‘digerit’, ‘dilacerat’, ‘dimouet’,
‘dinoscit’, ‘diripit’; [79] interdum {€s€} littera sequente {€r€}
in eandem litteram mutatur, ut ‘dirrumpo’; [80] sequente {€f€}
nostra consuetudine in eandem mutat litteram, ut ‘diffundo’.

[81] ‘Re-’ praepositio non tantum plena praeponitur quibusdam
partibus orationis, ut ‘remouet’, ‘refricat’, ‘respirat’, sed et
{€d€} litteram assumit, ut est ‘redire’, ‘redolere’. [82] Sed
interdum {€d€} haec littera geminatur, quotiens ab eadem littera
sequens incipit syllaba et una pars orationis expletur, ut
‘reddere’ dicimus geminata {€d€}; [83] ‘reducere’ autem simplici
utimur.

[84] ‘Trans’ praepositio interdum plena est, ut ‘transtulit’,
‘transactum’, ‘transeo’, ‘transitus’; [85] interdum minuitur, ut
‘traicit’, ‘traducit’.

[86] ‘Sine’ praepositio interdum assumptione litterae {€d€}
corrumpitur, ut ‘seditio’, ‘sedulo’. [p. 164 vol. VII Keil]

[87] ‘Pro’ praepositio, cum sit naturaliter longa, interdum in
compositione corrumpitur, partim correptione, ut ‘proauus’,
partim assumptione litterae {€d€}, ut ‘prodest’, ‘proditus’,
‘prodigus’; [88] interdum integra est et ipsa et pars cui
coniungitur, ut ‘procuro’; [89] sequentibus {€i€} et {€u€} (cum
pro consonantibus sunt) nonnumquam litteram perdit aut mutat, ut
‘prouidens’ ‘prudens’, aut assumit aut corripitur, ut
‘proiectus’.

[90] ‘Circum’ praepositio sequentibus uocalibus {€m€} litteram in
enuntiatione amittit, in scriptura seruat; [91] sed, cum {€i€}
et {€u€} uocales loco consonantium positae sequuntur, et
scribitur et enuntiatur, ut ‘circumuenit’, ‘circumiacet’.

[92] ‘Ante’ praepositio interdum integra manet, ut ‘anteactum’,
‘anteuenit’, ‘antecedit’; [93] interdum mutatione in {€i€}
litteram corrumpitur, ut ‘antistat’, ‘anticipat’.

[94] ‘Inter’ praepositio in una uoce sequente {€l€} littera {€r€}
in eandem mutat, ut ‘intelligo’; [95] ceteris litteris
sequentibus uocalibus per uoces integra manet, ut ‘interitus’.

[96] ‘Cuius’ et ‘cui’ pronomina per {€q€} scribebantur, [97] nos
autem et ad breuitatem festinauimus scribendi et illam
pinguedinem limare maluimus.

[98] ‘Accerso’ per {€c€} et ‘arcesso’ per {€r€}: sed ‘accerso’
significat ‘aduoco’, ‘arcesso’, ‘repello’, ‘prohibeo’.

[99] ‘Coqui’ Gratus artigraphus per {€c€} primam syllabam,
secundam per {€q€} scribendam putauit. [100] Non enim dicimus
‘cocere’, sed ‘coquere’, ut Virgilius:
{€apricis coquitur uindemia saxis€}.
[101] {€V€} littera in quibusdam partibus orationis uitiose
inseritur, ut in eo [p. 165 vol. VII Keil] quod est ‘urguere’.
[102] ‘Vrgere’ enim dicimus, non ‘urguere’, Virgilius:
{€urgentur poenis€}.
[103] Sine {€u€} positum est et illud
{€ungere tela manu, ferrumque armare ueneno€}.
[104] Nam quominus ‘unguo’ debeat dici euidenter apparet, quod
nullum uerbum est {€-uo€} terminatum siue iunctim siue solute, ut
non eandem {€u€} seruet in praeterito, ut ‘uoluo’ ‘uolui’,
‘eruo’ ‘erui’. [105] ‘Vngo’ uero non ‘ungui’, sed ‘unxi’ [p. 166
vol. VII Keil] facit, quomodo ‘pingo’ ‘pinxi’. [106] Et tamen
nomini quod hinc fingitur, sic insertam uidemus {€u€} litteram,
ut euelli non possit, sicut apud eundem Virgilium:
{€et pinguis unguine ceras€};
[107] et in consuetudine usurpatum ‘unguentum’ dicitur, quod
tamen sine {€u€} debet scribi.

[108] ‘Leprosi’ a ‘pruritu’ nimio ipsius scabiei dicti sunt et
ideo per {€p€} scribi debent.

[109] ‘Mille’ numerus a quibusdam per unum {€l€} scribitur, quia
‘milia’ dicimus, non ‘millia’; [110] alii melius per duo {€ll€}
existimant scribendum. [p. 167 vol. VII Keil]

 [V.] EX ADAMANTIO MARTYRIO DE V ET B  

[1] {€Va-€} syllaba praefulgens in capite nominis per {€u€}
uocalem loco positam consonantis scribetur, quoniam haec apud
Latinos littera plus ualet quam {€b€} muta, quia et uocalis est
et - dum crassiorem exprimit sonum - transit in consonantium
potestatem,[2] ut ‘uates’, ‘uanus’, ‘uagus’, ‘ualidus’, ‘uacuus’,
exceptis ‘basio’, ‘balineo’ et ‘baculo’ (a quo ‘bacillus’
nascitur diminutiuus). [3] Illa quoque nomina, quorum secunda
syllaba in {€a€} litteram desinit, per {€b€} mutam scribentur, ut
‘balatro’ (ἄσωτος), ‘balatus’, ‘baratrum’ ‘barbarus’ ac talia.
[p. 168 vol. VII Keil]

[4] {€Ve-€} correpta, nominis principium obsidens, {€u€} digammon
similiter habebit in scriptura, ut ‘Venus’, ‘uenia’,
‘uerecundus’, ‘uenerabilis’, ‘uetus’, ‘uenenum’, ‘uehemens’,
‘uehiculum’; [5] ita tamen, si non ab aduerbio quod est ‘bene’
compositionem habuerint nomina. [6] Haec namque per {€b€} mutam
notabuntur, eo quod aduerbium ‘bene’ per {€b€} mutam scribi ratio
regularum compellit hac de causa: [7] quod constat quaedam
aduerbia a nomine uenire, et si nominis datiuus casus singularis
in {€o€} desinat, ultima {€o€} littera in {€e€} tam breuem quam
longam conuersa facit aduerbium, ut ‘doctus’ ‘docti’ ‘docto’
‘docte’, ‘malus’ ‘mali’ ‘malo’ ‘male’. [8] Ergo et ‘bonus’ ‘boni’
‘bono’ ‘bone’ debuit facere. [9] Sed ne uocatiuus casus, non
aduerbium putetur (ut est “o bone uir”), uisum est etiam
paenultimam {€o€} litteram in {€e€} conuertere, ut hoc aduerbium
illud nomen iudicetur. [10] Igitur a ‘bono’ factum est aduerbium
‘bene’. [11] ‘Bonum’ uero per hanc litteram significari
monstrabunt sequentia. [12] Itaque, si ab aduerbio quod est
‘bene’ composita fuerint nomina, per {€b€} mutam scribuntur, ut
‘benignus’, [p. 169 vol. VII Keil] ‘beniuolus’, ‘benificus’
dumtaxat a “bene faciendo”: [13] nam <‘ueneficus’> a ‘ueneno’ per
{€u€} scribi nullus ignorat. [14] Meminerimus tamen ‘beatum’ a
superiore abhorrere regula, quod primam syllabam nulla sequitur
consonans. [15] Et quoniam huic opponitur regulae ‘uehemens’ et
‘uehiculum’, ammonemus {€h€} facere aspirationem (ut in multis,
hic quoque {€u€} praelatam uidemus), quam poni pro consonante
possibile est.

[16] {€Vae-€} diptongus, siue sola (ut “uae misero mihi”), siue
cum nomine componit usus (ut ‘uaesanus’), per {€u€} digammon
scribitur.

[17] {€Ve-€} producta similiter in capite constituta, siquidem
masculini uel neutri generis erunt nomina, in quibus haec
<fuerit> praeposita syllaba, per {€u€} uocalem pro consonante
signabitur, ut ‘uenator’, ‘uelum’, ‘uerum’, ‘uenabulum’. [18] Si
uero erunt feminina tantummodo, quorum origo a masculino uenire
non cernitur, per {€b€} mutam scribentur, ut ‘besica’, ‘belua’,
‘bestia’; [19] ita tamen, si non duarum fuerint syllabarum: nam
mutabunt scripturam, ut ‘uena’, ‘uespa’ et his similia. [20] His
quoque opponitur ‘beta’ (quam [p. 170 vol. VII Keil] Greci
σεῦτλον appellant), quoniam in Greco idem genus obseruari non
potuit. [21] Praeterea quaerimus cur ‘ueritas’ et feminini
generis existens et superans disyllaborum mensuram per {€u€}, non
per {€b€} scribatur; [22] et dicimus, quia non est primae nomen
positionis, sed descendit a mobili genere. [23] Est enim ‘uerus’
‘uera’ ‘uerum’, ex quo nascitur appellatio ‘ueritas’, et ideo
primiformis sui regulam necessario defendit. [24] Simili modo et
‘uenatrix’ masculini sui originem sequitur.

[25] {€Vi-€} longa uel breuis nomini praebens initium, si a
numero ‘bis’ (id est ‘secundo’) composita fuerit, per {€b€} mutam
scribetur. [26] Discretionis enim gratia ‘bis’ numerus per hanc
litteram scribitur, ut separetur a nomine monosyllabo, quod ‘uim’
et ‘necessitatem’ significat, ueluti ‘biceps’, ‘bilinguis’,
‘biformis’, ‘bipatens’, ‘biennium’, ‘bimum’, ‘biga’, ‘biduum’,
‘bicolor’, ‘bipennis’, ‘biiugum’ ac talia. [27] Si autem pura
remaneant numero, {€u€} traductam in consonantium potestatem
habebunt positam, ut ‘uictor’, ‘uinum’, ‘uitis’, ‘uicus’,
‘uinitor’, ‘uita’, [p. 171 vol. VII Keil] ‘uidua’, ‘uipera’,
‘uiator’, ‘uitisator’, praeter ‘bitumen’, quod neutri generis
consistens numerum disyllaborum excessit. [28] ‘Bile’ etiam
discretionis causa dicitur: nam si ‘fellem’ significat, per {€b€}
mutam; si “abiectum aliquid ac parui pretii”, per {€u€}
scribetur. [29] ‘Bibula’ autem a uerbo quod est ‘bibo’
traducitur, cuius postea regulas dabimus.

[30] {€Vo-€} breuis uel producta seruans principium nominis per
{€u€} litteram (uocalis amissa potestate) scribetur, ut
‘uoluntas’, ‘uoluptas’, ‘uorago’, ‘uocabulum’, ‘uomitus’,
‘uotum’,[31] ‘bono’ tantummodo regulam superante, eo quod in tria
genera dispertitum sit, cum praedictorum nihil figuram mobilium
recipiat.

[32] {€Bu-€} seu producta seu correpta fuerit praeposita, {€b€}
mutam habebit, ut ‘buxus’, ‘buffo’, ‘bustum’, ‘bucina’, ‘bucula’
et huiuscemodi omnia. [33] Nullo enim modo poterat ipsa sibi
{€u€} littera praeponi non coniuncta etiam alia consonanti in
prima syllaba. [34] Cum tamen dissimilis continuo littera fuerit
subsecuta, ut ‘uultus’, ‘uulgus’, ‘Vulcanus’, per {€u€} digammon
scribetur. [35] Nam, si prima syllaba [p. 172 vol. VII Keil]
desinat in consonantem, ex qua etiam secunda incipiat, {€b€}
mutam retinet scriptura, ut ‘bucca’, ‘bulla’ et similia.

[36] {€Vac-€} syllaba, quotiens praeposita fuerit, {€u€} uocalem
habet pro consonante, ut ‘uacca’ (id est ‘iumentum’), ‘uaccinium’
(scilicet ‘flos’). [37] Nam ‘Bacchus’ et ‘Baccha’ <et> ‘bacchar’
per {€b€} scribenda sunt.

[38] {€Bec-€} et {€bic-€} syllabas inueni deficere.

[39] {€Boc-€} unum barbarum didici, id est ‘Bocchos’, quod {€b€}
mutam habere cognouimus in scriptura. [40] Et sciendum quod
nomina peregrina, si trahantur ad Latinum sermonem, {€b€} mutam
sibi plerumque defendunt. [41] Ideo autem diximus plerumque, quia
sunt quae Latinis regulis seruiunt, ut ‘Massiua’: [42] hoc enim
nomen, licet barbarum constet, tamen regulam Latinam <in>
scriptura conseruat, quam suus locus monstrabit.

[43] {€Buc-€} syllabam in uno repperi solummodo nomine, hoc est
‘bucca’, quod per {€b€} mutam scribitur. [p. 173 vol. VII Keil]

[44] {€Val-€} prima syllaba, siquidem {€l€} fuerit littera
consecuta, per {€u€} scribetur, ut ‘ualles’ et ‘uallum’: [45] nam
‘ballena’ et ‘ballistra’ per {€b€} scribenda sunt. [46] Si uero
{€l€} non sequatur littera, per {€b€} mutam signabitur, ut
‘baluus’, ‘balteus’, ‘balbae’ (id est ‘ianuae’), praeter
aduerbium ‘ualde’, eo quod per detractionem {€i€} litterae dictum
esse non dubium est. [47] ‘Valide’ enim integra dictio consistit
- ut arbitror - et hoc namque uenit de nomine: facit enim
‘ualidus’, ‘ualidi’, ‘ualido’; [48] ergo ‘ualide’ aduerbium
facere debet: inde si uoluerimus incorruptam emittere dictionem,
primae syllabarum subiaceat regulae.

[49] {€Vel-€} syllaba, siquidem sola permaneat, erit coniunctio
disiunctiua, quae per {€u€} omnifariam scribetur. [50] Si uero
caput fuerit nominis, {€b€} mutam habeat in scriptura, ut
‘bellum’, ‘bellissimum’ et ‘bellaria’, praeter ‘uellus’
discretionis gratia. [51] Nam si per {€u€} ‘uellus’ scribatur,
genere neutro ac declinatione tertia [p. 174 vol. VII Keil]
nuncupetur, ut ‘lanam’ significet: “hoc uellus” enim “huius
uelleris” facit. [52] Si autem per {€b€} mutam notetur, genere
masculino ac declinatione secunda declinabitur, ut ‘scitum’
denuntiet: ‘hic’ enim ‘bellus’ “huius belli” (‘scitus’ uel
‘iocosus’) per casus declinabitur.

[53] {€Vil-€} syllaba, si fuerit antecedens, {€u€} uocalem
habebit pro consonante, ut ‘uillus’ (“uestimenti”), ‘uilla’
(‘possessio’).

[54] {€Van-€} et {€uen-€} et {€uin-€} syllabae {€u€} uocalem
habebunt pro consonante, ut ‘uannus’, ‘uentus’, ‘uindicta’.

[55] {€Vap-€} praefinita syllaba {€u€} uocalem habebit pro
consonante, ut ‘uappa’ (ὑδαρής). [56] Alias uocales inter {€u€}
et {€p€} collocatas inueni deficere. [p. 175 vol. VII Keil]

[57] {€Bar-€}, cum incipit syllaba, {€b€} mutam habebit positam,
ut ‘barrus’ (ἐλέφας), ‘bardus’ ἀναίσθητος), ‘bargus’ (ἀφυής),
‘barba’. [58] Excipitur nomen proprium ‘Varro’ tantummodo.

[59] {€Ver-€} et {€uir-€} syllabae longae uel breues {€u€}
uocalem loco positam consonantis habebunt, ut ‘uertex’,
‘Vergiliae’ (Πλειάδες), ‘uerbum’, ‘uir’, ‘uirga’, ‘uirgo’,
‘uirtus’, ‘Virbius’. [60] Excipitur ab hac regula tantummodo
‘berna’: [61] quod nomen licet ego inuenerim per {€u€} scriptum,
tamen, quia illustris memoriae audiui Memnonium hominem omnis
facundiae iudicem se dicentem de hoc reprehensum a Romano quodam
disertissimo,[62] quod per hanc enuntiauerit litteram, nos quoque
notamus ac temptamus rationem reddere [p. 176 vol. VII Keil]
quasi diuersitatis causa. [63] Si enim ‘berna’ “domi genitum”
significet (id est οἰκογενής), commune est duum generum secundum
ueteres (trium uero secundum meam sententiam) et per {€b€} mutam
scribitur; [64] si uero “temporale quoddam” denuntiet, erit
mobile: a ‘uere’ namque ‘uernus’ ‘uerna’ ‘uernum’ fit (ut siquis
dicat “uernus sol”, “uerna hirundo”, “uernum tempus”) et {€u€}
sicut prototypon eius in scriptura tenebit. [65] His ita se
habentibus, possumus etiam intellegere ‘bernam’ dictum esse “eum
qui in bonis hereditariis natus est”: [66] ‘bona’ uero per {€b€}
litteram scribi supradicta demonstrant.

[67] {€Vor-€} syllabam neque breuem neque longam in Latino
sermone ulli inueni praepositam nomini, nisi ‘uortex’, pro eo
quod est ‘uertex’; [68] sicuti ‘uolnus’ antiquos figurasse
meminimus.

[69] {€Bur-€} similiter cognoui deficere, praeter hoc quod in
proprio dicimus nomine, id est ‘Burria’, quod etiam per {€b€}
mutam scriptum esse secundum regulam nouimus in supradictis
expositam. [p. 177 vol. VII Keil]

[70] {€Bes€} longam similiter nomen monosyllabum repperi
(significat autem “uncias octo”), quod {€b€} mutam tenere
consuetudo tradidit in scriptura. [71] Breuem inuenire non potui:
[72] nam ‘uesper’, ‘uestis’ ac similia licet per {€u€} uocalem
pro consonante scribantur, tamen iuxta rationem supradictam, ubi
fecimus <mentionem>, <fit> {€bes€} correptam debere per {€u€}
scribi, quoniam {€s€} littera sequenti syllabae sine dubio
iungitur.

[73] {€Vos€}, si pronomen fuerit, in monosyllabo per {€u€}
litteram scribetur; [74] cum uero disyllabum fuerit, id est
‘uobis’, prima syllaba per {€u€}, secunda per {€b€} scribetur.
[75] Quando autem “iumenti” nomen inuenitur, ut est
{€procumbit humi bos€},
{€b€} mutam habebit in monosyllabo nominatiui et uocatiui casus;
[76] cum uero per alios casus coeperit geminari, [p. 178 vol. VII
Keil] in prima syllaba {€b€} continet, in secunda {€u€}, ut
‘bouis’ ‘boui’ ‘bouem’ a ‘boue’, sicut in supradicto pronomine
uariatis contrario litteris constat effectum.
[77] {€Bat-€} in uno tantum repperi nomine generis neutri
pluraliter enuntiato, id est ‘battualia’, quae uulgo ‘battalia’
dicuntur, quae {€b€} mutam habere cognouimus. [78]
‘Exercitationes’ autem militum uel gladiatorum significat. [79]
Inde etiam ‘battuatores’ (τοὺς βασανιστάς) dici puto.

[80] {€Vit-€} per {€u€} scribitur, ut ‘uitta’.

[81] {€Vix€} et {€uox€} monosyllaba didici tantummodo, quae per
{€u€} litteram scribentur. [82] Alias uocales {€x€} quidem
litterae antepositas, {€b€} autem litterae cohaerentes, Latina
nescit omnino facundia.

 [VI.] DE MEDIIS SYLLABIS EIVSDEM ADAMANTII MARTYRII  

[1] De syllabis in capitibus nominum positis, quantum potuimus,
sine [p. 179 vol. VII Keil] praetermissione tractauimus. [2]
Notum enim omnibus esse credo, quod necesse est {€b€} litteram
nostro labori propositam, si consonans fuerit consecuta, in
quacumque dictione eam sine dubio scribi, ut ‘blandus’, ‘gibbus’
(κυρτός), ‘bratteum’, ‘latebrae’, ‘tenebrae’ atque omnia talia.
[3] Nunc rationabiliter mediae syllabae nostrum sortientur
laborem.

[4] {€-Va-€} syllaba in medio nominis posita per {€u€} scribetur,
ut ‘auarus’, ‘caluare’, praeter ‘carbasum’, quod nomen Grecum
magis quam Latinum arbitror. [5] ‘Ambages’ enim per {€b€} mutam
notatur, aut quod praeposita est {€m€} littera, aut quod ex
duobus corruptis nomen arbitramur compositum, quasi “ambo actae”:
unde dicitur et ‘ambire’. [6] Ergo composita uel appellatiua uel
traducticia siue facticia (id est quae ex aliis facta sunt)
notare debemus sequentes prototypa, id est primas positiones,[7]
ut ‘nouus’ ‘noualis’, ‘riuus’ ‘riualis’, et [p. 180 vol. VII
Keil] deriuatiua ab ‘Alba’ ‘Albanus’, a ‘silua’ ‘siluanus’, a
‘priuo’ ‘priuatum’, a ‘libo’ ‘libatum’ uel ‘illibatum’.

[8] {€-Ve-€} correpta, siue sola fuerit siue adiecta consonanti,
per {€u€} uocalem loco positam consonantis notetur, ut ‘iuuenis’,
‘alueus’, ‘fouea’, ‘aduena’, ‘iuuencus’, ‘cauerna’, ‘nouerca’ et
‘aduersus’ praepositio, praeter ‘trabeam’. [9] ‘Gubernator’
enim, licet per {€b€} mutam scribatur, tamen hoc nomen arbitror a
‘guberno’ uerbo figuratum consistere,[10] cuius regulas postea
meditabimur, cum ad «Tractatum {€b€} litterae trifariam in nomine
positae» uenerimus; [11] ita tamen, si non deminutiua nomina uel
deriuatiua fuerint: illa enim (sicut superius diximus) prototypa
sua sequentur,[12] ut ‘liber’ ‘libertus’ ‘libellus’, <‘hiems’>
uel ‘imber’ ‘hibernus’, ‘flabrum’ ‘flabellum’, ‘tabula’
‘tabella’, ‘taberna’ ‘tabernaculum’, ‘bellator’ ‘imbellis’ uel
‘imbecillis’, ‘fabula’ ‘fabella’, quae omnia per {€b€} mutam ceu
primiformia scribentur certissime.

[13] {€-Be-€} producta per {€b€} mutam omnifariam scribetur, [p.
181 vol. VII Keil] ut ‘berbena’, ‘rubeta’, ‘ambesum’, ‘habena’.
[14] Excipitur ‘auena’, quae significat ‘tibiam’ uel ‘stipulam’
discretionis gratia. [15] Nam ‘seuerus’ a ‘saeuo’ ueniens
posteritatis causa {€-uus€} syllabae consequitur regulam.

[16] {€-Vi-€} breuis per {€u€} uocalem habentem uim consonantis
scribetur, ut ‘Fauius’, ‘Flauius’, ‘auidus’, ‘fluuius’,
‘ciuitas’, ‘fauilla’, ‘prouincia’, ‘exuuiae’, ‘manuuiae’,
‘obliuium’, ‘diluuium’, ‘sauium’, ‘liuidum’, ‘simpuuium’ (εἶδος
σκεύους ἱερατικοῦ),[17] praeter ‘obitum’ nomen et ‘subito’ atque
‘obiter’ aduerbia, quia ‘ob’ et ‘sub’ utpote praepositiones
antiquos puto in scriptura seruasse, {€b€} litteram non mediae
sed primae adiungentes syllabae. [18] ‘Virbius’ etiam abstractus
a regula, quoniam “uirum bis factum” esse memorant, quem numerum
per {€b€} mutam scribi antedicta declarant: [19] quidam “uirum
bonum”, alii ‘herobium’ (tamquam sit ἥρως ἀναβεβιωκώς), alii
“deum esse qui uiribus praeest” interpretantur. [20] His
praeterea notatur ‘ambiguus’: [21] namque {€m€} semiuocali
praeposita in una [p. 182 vol. VII Keil] eademque dictione
numquam {€u€} littera pro consonante sequitur. [22] Huic
opponitur ‘quamuis’: sed hoc uidetur esse compositum, cum
posterior {€-uis€} syllaba subiungitur plurimis, ut ‘abs’,
‘quouis’, ‘quorumuis’, ‘utrumuis’ ac talia. [23] Obseruandum
tamen ne {€-es€} pura syllaba terminauerit nomina: [24] si enim
fuerint ita enuntiata, per {€b€} mutam mediae syllabae sine dubio
scribentur, ut ‘abies’, ‘scabies’, ‘rabies’. [25] At haec quoque
species bipertita consistit: nam si trisyllaborum maiorem
habuerit numerum, per {€u€} necessario notabitur, ut ‘illuuies’,
‘proluuies’, ‘ingluuies’, ‘subluuies’. [26] {€-Lis€} etiam
syllaba terminata per {€b€} mutam scribi compulit nomina, ut
‘nobilis’, ‘mobilis’, ‘laudabilis’, ‘mirabilis’, ‘debilis’,
‘habilis’, ‘affabilis’, exceptis ‘seruili’, ‘ciuili’ et
‘ouile’,[27] quae a ‘seruo’, a ‘ciue’ atque ‘oue’ a {€-uis€}
syllaba posteritatis deducunt originem, cuius postea regulas
meditabimur. [28] Licet enim ‘habitus’, ‘excubiae’, ‘probitas’,
‘arbitrium’, ‘dubium’ ac [p. 183 vol. VII Keil] talia per {€b€}
mutam scribantur, tamen hac de causa fit, quoniam a uerbis
figurata consistunt; [29] et sciendum quod quaecumque nomina cum
uerbis habent societatem, uerborum regulis (quas postea [cum]
loco suo dederimus) ipsa quoque necessario subiacebunt.

[30] {€-Bi-€} longa, si paenultima fuerit, per {€b€} mutam
scribetur, ut ‘libido’, ‘rubigo’, ‘tibicen’, ‘ambitus’,
‘concubina’, ‘cubile’. [31] Sed hoc etiam manifestamus, quod
horum quaedam in transfiguratione corripiuntur, ut ‘tibicen’
‘tibia’, ‘cubile’ ‘cubitus’ uel ‘conubium’,[32] quae, licet uim
longarum amiserint, tamen eandem scripturam et in deriuationibus
desiderant custodire. [33] Sciendum praeterea quod, si in
compositis nominibus in paenultima uel in antepaenultima sede
{€-ui-€} longa inciderit syllaba, per {€u€} uocalem pro
consonante scribetur, ut ‘inuitus’, ‘diuigenus’, ‘Lauinia’,
‘priuilegium’ ac talia. [34] ‘Priuignum’ etiam huic regulae
inseruire non dubito, quod per detractionem {€e€} litterae dici
puto: ‘priuigenum’ enim [p. 184 vol. VII Keil] integram magis
esse dictionem noster animus arbitratur. [35] Ammonemus quoque
quod in deriuatiuis hic etiam (sicut ubique) spectauimus
primiformium regulas, ut ‘ceruix’ ‘ceruicale’, ‘puluis’
‘puluinarium’, quas a posteritate syllabae uenientes paulo post
retegemus. [36] Hanc regularum diuisionem confirmat scriptura
‘conuiuii’: nam dissimili tempore -uīuĭ- syllabae constitutae
notantur similiter, quod prior (id est antepaenultima) longa est
et speciem regulae meruit paulo ante memoratae,[37] ubi meminimus
{€-ui-€} longam in antepaenultima sede constitutam per {€u€}
uocalem habentem uim consonantis necessario scribi; [38] manens
altera breuis supradictae seruit regulae, ubi diximus {€-ui-€}
breuem in medio nominis positam per {€u€} notari. [39] Regulam
ergo absurde non arbitror esse diuisam.

[40] {€-Vo-€} syllaba longa uel breuis in medio nominis posita
per {€u€} scribetur, [p. 185 vol. VII Keil] ut ‘aduocatus’,
‘friuolus’, ‘deuotus’, ‘fauonius’, ‘diuortium’, ‘abortu’ et
‘subole’ regulam propter praepositiones - ut puto - negantibus.

[41] {€-Bu-€} syllaba per {€b€} mutam notetur certissime, ut
‘tribunal’, ‘robustus’, ‘uocabulum’, ‘stabulum’, ‘ebulum’,
‘uestibulum’, ‘cunabulum’, ‘moribundus’, ‘furibundus’ atque omnia
talia, ‘auunculo’ tantum minus regulae connumerato,[42] ideoque
formam diminutiui uel deriuatiui seruare minime dubitatur et
quasi uenire ab ‘auo’ demonstratur. [43] ‘Auum’ uero per {€u€}
digammon scribi suus locus monstrabit.

[44] Haec de mediis syllabis.

 [VII.] ITEM EIVSDEM MARTYRII DE VLTIMIS SYLLABIS  

[1] Reliquum est ultimis nominum syllabis imponere studium.

[2] {€-Va€} syllaba nominis terminata, siquidem {€l€} antelata
littera uel uocalis natura longa in paenultima fuerit, per {€u€}
scribetur, ut ‘silua’, ‘malua’, ‘ulua’, ‘uulua’, ‘calua’, ‘uua’,
‘stiua’, ‘oliua’, ‘saliua’,[3] praeter ‘balbas’, si tamen prior
syllaba [p. 186 vol. VII Keil] per {€b€} mutam scribetur,
discretionis gratia, ideo ne non ‘fores’, sed “ineffabiles uoces”
denuntiet. [4] Nam si per {€b€} mutam enuntiatur, θύρας ἤγουν
πυλῶνα λαμπρόν; [5] per {€u€} digammon ultima scilicet syllaba
(de qua et nunc loquimur) τὰς ψελλάς significat. [6] Persius
{€balua de nare locutus€}.
[7] Si uero haec (id est {€l€}) non praefulgeat littera uel ex
una uocale natura longa non erit paenultima, {€b€} mutam decenter
in scriptura tenebit; [8] ita tamen, si non a masculino genere
nomina fuerint figurata, ut ‘herba’, ‘tuba’, ‘turba’, ‘iuba’,
‘larba’, ‘barba’, ‘obba’ ( ποτήριον), ‘gleba’, ‘pronuba’, ‘orba’.
[9] Excipiuntur ‘caterua’, ‘Minerua’, quae disyllaborum huius
regulae superant numerum habent<que> longam positione
paenultimam. [p. 187 vol. VII Keil]

[10] {€-Ve€} syllaba correpta per {€u€} sine dubio scribetur,
siue a se oriantur nomina seu ab aliis ueniant, ut ‘conclaue’,
‘suaue’, ‘siue’, ‘quidue’ atque his similia.

[11] {€-Bi€} non inueni terminatam nisi in pronominibus datiui
casus et in aduerbio, quae per {€b€} mutam omnifariam scribentur,
ut ‘tibi’, ‘sibi’, ‘ubi’, ‘ibi’ et in pluralibus ‘nobis’,
‘uobis’. [12] Et semel sciendum quod quaecumque nomina siue
pronomina in datiuo casu singulari uel plurali {€b€} litteram
habeant (in alio casu penitus eadem non fulgente littera) per
{€b€} mutam scribentur, ut ‘omnibus’, ‘similibus’, ‘pluribus’ ac
talia.

[13] {€-Bo€} syllaba definita per {€b€} mutam scribetur, ut
‘turbo’ et ‘orbo’, ‘bubo’ et ‘tabo’,[14] licet per ablatiuum
casum enuntietur, excepto ‘pauone’ solummodo.

[15] {€-Bal€} syllaba terminata per {€b€} mutam scribetur, quae
in barbaris nominibus aut Latinis nos nouimus inuenisse, ut
‘Hannibal’, ‘Hasdrubal’. [16] Alias uocales inter {€b€} et {€l€}
collocatas repperire non potui. [p. 188 vol. VII Keil]

[17] {€-Bam€} et {€-bem€} syllabas cum aliis uocalibus in
nominatiuo casu a Latino sermone abhorrere cognouimus, excepto
‘nouem’ (significat autem “indeclinabilem numerum”), qui per
{€u€} scribitur: notatis etiam quibusdam neutralibus, quae
postmodum aliis subiciemus generibus.

[18] {€-Bar€} et {€-ber€} syllabae terminatae per {€b€} mutam
scribentur, si disyllaborum non egrediantur numerum, quorum
naturaliter longa minime carebit paenultima, id est si non
fuerint trisyllaba,[19] quae naturalem longam non habebunt
paenultimam, ut ‘iubar’, ‘liber’, ‘imber’, ‘uber’, ‘faber’,
‘suber’, ‘coluber’, ‘Mulciber’. [20] Si enim trisyllaba fuerint
neutri generis, quae longam paenultimam naturaliter habebunt, per
{€u€} uocalem loco positam consonantis notentur, ut ‘cadauer’,
‘papauer’ et similia. [21] Nam ‘puluer’, licet sit disyllabum,
tamen, quoniam antiqui duplicem nominatiuum enuntiare maluerunt
(non solum enim ‘puluer’, sed etiam ‘puluis’ dixerunt), hac de
causa per {€u€} scribitur.

[22] {€-Vir€} per {€u€} uocalem uim consonantis habentem
scribitur, ut ‘semiuir’, [p. 189 vol. VII Keil] ‘triumuir’, licet
composita non simplicia sint.

[23] {€-Vor€} per {€u€} notetur, ut ‘liuor’ et ‘Mauors’, si tamen
hoc nomen in hac parte poni necessarium dicimus: quidam enim non
solum ‘Mars’, sed etiam ‘Mauors’, unde et ‘Mauortia’, dici
uolunt, excepto ‘arbore’, quoniam nuncupatur et ‘arbos’, quod per
{€b€} mutam scribi docuit consuetudo. [24] Nam ‘labor’, ‘fauor’,
‘feruor’, ‘pauor’ ex uerbo figurata uerbi quoque non abnegant
regulam.

[25] {€-Bur€} syllaba terminata {€b€} mutam in scriptura tenebit,
ut ‘ebur’, ‘robur’.

[26] {€-Ves€} breuis definitaque syllaba per {€u€} uocalem pro
consonante scribetur, ut ‘diues’.

[27] {€-Bes€} longa cum fuerit terminata, {€b€} mutam tenebit in
scriptura, ut ‘labes’, ‘tabes’, ‘pubes’, ‘nubes’, quamuis ‘nubis’
quidam nominatiuum enuntiare maluerunt.

[28] {€-Vis€} per {€u€} uocalem loco positam consonantis, ut
‘ciuis’, ‘niuis’, ‘nauis’, ‘clauis’, ‘grauis’, ‘puluis’,
‘suauis’. [29] Licet enim ‘scrobis’ et ‘orbis’ per {€b€} mutam
scribantur, tamen hac de causa <fit>, quoniam quidam nominatiuum
singularem sine {€i€} littera enuntiare uoluerunt.

[30] {€-Bos€} per {€b€} mutam, ut ‘arbos’, [p. 190 vol. VII Keil]
sicut superius meminisse cognoscimus.

[31] {€-Bus€} siquidem masculini generis tantum nomina fuerint,
per {€b€} mutam scribetur, ut ‘cibus’, ‘nebus’, ‘morbus’,
‘rubus’, ‘globus’, ‘nimbus’, ‘lembus’, ‘lumbus’, ‘neruo’ notato
solummodo, quod, si illi {€e€} longa fuerit praeposita, faciet
uerbum: [32] ‘eneruo’ enim (ἐκνευρίζω ) positio uerbi dicitur
(cuius rationem, cum de uerbo locuti fuerimus, maturabimus
reddere). [33] Obseruabimus tamen, si disyllaborum non egressa
fuerint numerum aut paenultimam ex una uocale naturaliter longam
minus habeant: [34] nam mutabunt scripturam, ut ‘riuus’,
‘cliuus’, ‘aceruus’, ‘nominatiuus’ et cetera. [35] Sed quia
‘Coroebus’ supergreditur numerum disyllaborum, per {€b€} mutam
notatur: [36] sciendum autem quod ideo hanc litteram tenuit in
scriptura, uel quia peregrinum nomen minimeque Latinum exsistit,
uel quia paenultimam longam non ex una uocale, sed ex diptongo
meruit. [37] Si uero mobilia uel promiscua fuerint, per {€u€}
uocalem loco positam consonantis scribentur, ut [p. 191 vol. VII
Keil] ‘nouus’ ‘noua’ ‘nouum’, ‘saeuus’ ‘saeua’ ‘saeuum’, ‘curuus’
‘curua’ ‘curuum’, ‘baluus’ ‘balua’ ‘baluum’, ‘toruus’ ‘torua’
‘toruum’ et ‘clauus’ ‘claua’ ‘clauum’ (licet aliam per genera
significationem suscipiant),[38] ‘auus’ ‘auia’, ‘ceruus’ ‘cerua’,
‘fauus’ ‘faua’ (quam similiter alter intellectus sequitur, nisi
femininum discretionis gratia per {€b€} mutam uoluerimus
scribere),[39] ‘caluus’, ‘caluarium’ et ‘coruus’ (promiscuum et
hic et haec), ‘clauus’ (alterum per genus significans), ‘orbo’,
‘gibbo’, ‘probo’ subductis a regula, ‘albo’ etiam discretionis
gratia: [40] nam, cum ‘uentrem’ significat, per digammom {€u€},
cum ‘colorem’, per {€b€} mutam scribetur certissime. [41]
Sciendum similiter quod hic quoque disyllaborum superantia
numerum eandem scripturam <non> retineant, ut ‘superbus’
‘superba’ ‘superbum’, ‘acerbus’ ‘acerba’ ‘acerbum’ et ‘palumbus’
promiscue,[42] licet Virgilius feminino genere extulerit:
{€nec tamen interea raucae, tua cura, palumbae€}.
[43] Excipitur ‘proteruus’: nam ‘lasciuus’ per {€u€} scribitur,
quoniam longam [p. 192 vol. VII Keil] naturaliter paenultimam
tenuit; [44] et sciendum quod, siue erunt disyllaba, siue hunc
ampliauerint numerum, siue unius seu trium generum fuerint, si
secundam ab ultima longam habeant, omnia per {€u€} uocalem pro
consonante scribentur, ut ‘riuus’, ‘cliuus’, ‘flauus’,
‘positiuus’, ‘compositiuus’ et alia. [45] Meminerimus tamen quod
mobilium nominum feminina neutraque genera similem masculinorum
suorum scripturam suscipiunt, ut ‘flauus’ ‘flaua’ ‘flauum’,
‘albus’ ‘alba’ ‘album’ ac talia. [46] Sed quia non omnia in
{€-bus€} desinentia existunt mobilia, sicut in principio huius
regulae genera diuidentes nos disseruisse meminimus (quaedam enim
masculini generis inueniuntur solummodo, ut ‘cibus’, ‘nimbus’,
quaedam masculini et feminini, ut ‘ceruus’, ‘cerua’, quaedam
neutra, ut ‘aeuum’),[47] sciendum quod etiam neutra, quae a
posteritate {€-bus€} syllabae non ueniunt, per {€u€} digammon
scribuntur, ut ‘ouum’, ‘aruum’, ‘heruum’, excepto ‘libo’ (id est
ποπάνῳ). [48] ‘Verbi’ enim ultima syllaba per {€b€} mutam
scribitur hac de causa, quod a ‘uerbere’ dictum esse ueteres
existimauerunt, cuius rationem in antelatis tradidisse
cognoscimus. [p. 193 vol. VII Keil]

[49] {€-Vax€} et {€-uex€} et {€-uix€}: unum tantummodo nomen per
unamquamque syllabam repperi terminatum, ut ‘uiuax’, ‘uibex’,
‘uerbex’, ‘ceruix’, quorum media per {€b€} mutam,[50] quae uero
utrimque uel extrinsecus sunt per {€u€} significari cognouimus.
[51] Reliquas ab his consonantibus insertas uocales Latinum minus
ascribit eloquium. [52] Ea uero, quorum solutio superius
compromissa est, in tractatu sequenti «{€B€} litterae trifariam
in nomine constitutae» congrua declaratione patefient.

 [VIII.] EIVSDEM ADAMANTII MARTYRII DE B LITTERA TRIFARIAM IN
NOMINE POSITA  

[1] De {€b€} littera trifariam in nomine posita, quantum
possibilitatis fuerit, sufficienter - ut puto - tractauimus. [2]
Ab expositis enim recte iam intelligere possumus, siquid eueniet
dictorum contrarium. [3] Ibi namque considerare debebimus, ne
aliquid dissimile fuerit uel genere uel numero syllabarum, [p.
194 vol. VII Keil] tempore, significatione, uel si ex alia parte
orationis descenderint,[4] quae obseruantes minus - ut reor -
errabimus. [5] Restat nos de {€b€} littera, quae similiter in
uerbis etiam inuenitur, tractare plenam imponentes - ut puto -
laboris rationem. [6] Nam si ex nomine uerboque oratio perfecta
componitur, hanc quoque partem et immeditatam non relinquere
necessarium <est> et supra eam laborare superuacuum iudico. [7]
De hac igitur parte regulas, quantum possumus, breuiter
meditemur, indicatiui modi primam inspicientes personam, uerbi
scilicet actiui uel etiam neutri. [8] Sicut enim actiuum, sic et
passiuum scribetur: nam in communibus et deponentibus nullam
inuenire potui quaestionem. [9] Ex datis enim in nomine regulis
exponendisque in uerbo, quae inueniuntur indicabuntur facilius.

[10] Primae autem personae similem formam sequentes <personas>
retinere non dubium est. [11] Et quia omnis prima syllaba
uerborum, in communibus aut deponentibus, media quoque per {€u€}
uocalem loco positam consonantis scribitur (excepto ‘baiulo’,
‘bullio’ etiam iuxta quam in [p. 195 vol. VII Keil] prima nominum
syllaba dedimus rationem),[12] ‘bibo’ quoque propter
discretionem a ‘uita’ per {€u€}, a ‘potu’ per {€b€} scribendum
est; [13] et ‘abeo’ (id est ‘discedo’), ‘obeo’ (‘circumeo’),
‘subeo’ (‘succedo’) ac similia praepositionum gratia per {€b€}
arbitror scribenda. [14] Etiam deponentia {€b€} mutam in
scriptura tenere usus et consuetudo antiquitus tradidit. [15]
Reliquas - ut uires sufficiunt - una regula generali tractare
temptabimus, quippe regulis in nominibus datis firmis ac
manentibus, etiam si in uerba figurentur. [16] Vt enim uerba in
nomen ducta uerborum regulas non amittunt, ita nomina loco posita
uerborum origine regularum carere non possunt.

[17] Ergo si tempus praeteritum modi indicatiui in {€-ui€}
terminauerit syllabam, media atque ultima syllaba personae primae
temporis praesentis per {€u€} uocalem loco positam consonantis
scribetur, eo quod omne praeteritum perfectum {€-ui€} syllaba
terminatum (praeter ‘bibi’) per {€u€} scribitur,[18] <ut> ‘foueo’
‘foui’, ‘faueo’ ‘faui’, ‘moueo’ ‘moui’, ‘paueo’ ‘paui’ (uel
‘expaui’), ‘lauo’ ‘laui’, ‘iuuo’ ‘iuui’, ‘seruio’ ‘seruiui’;
exceptis ‘lambo’ ‘lambibi’, ‘ambio’ ‘ambibi’ ac talibus, [p. 196
vol. VII Keil] quia {€m€} littera praeposita scripturam mutauit;
[19] ‘ferueo’ etiam, si in praeterito perfecto ‘ferui’ facit, per
{€u€} (cui etiam ego magis adsentior), si ‘ferbui’, per {€b€}
mutam scribetur; [20] ita tamen, si primae coniugationis ac
primae speciei uerba non fuerint. [21] Illa enim per {€b€} mutam
scribentur, ut ‘libero’ ‘liberas’ ‘liberaui’, ‘guberno’
‘gubernas’ ‘gubernaui’, ‘exubero’ ‘exuberas’ ‘exuberaui’,
‘sibilo’ ‘sibilas’ ‘sibilaui’, ‘dubito’ ‘dubitas’ ‘dubitaui’,
‘hebeto’ ‘hebetas’ ‘hebetaui’, ‘titubo’ ‘titubas’ ‘titubaui’,
‘habito’ ‘habitas’ ‘habitaui’. [22] Excipiuntur ‘inuito’ et
‘deriuo’ iuxta rationem quam superius diximus: omnem primam
uerborum syllabam (praeter haec quae paulo ante numerauimus) per
{€u€} scribi, quoniam ‘in’ et ‘de’ praepositiones esse nemo
dubitat. [23] ‘Nauigo’ enim et ‘aceruo’ (ἐπὶ τοῦ σωρεύω) ac talia
in nomine datis subseruiunt regulis. [24] Et haec quoque species
in duas partes diuiditur. [25] Nam si disyllaba fuerint,
scripturam mutabunt, ut ‘leuo’ ‘leuas’ ‘leuaui’, ‘seruo’ ‘seruas’
‘seruaui’, ‘curuo’ ‘curuas’ ‘curuaui’, ‘nouo’ ‘nouas’ ‘nouaui’,
‘ouo’ ‘ouas’ ‘ouaui’, excepto ‘orbo’. [26] Nam ‘turbo’ a ‘turba’
nomine descendens {€-ba€} [p. 197 vol. VII Keil] syllabae
posteritatis iure detinuit regulam. [27] ‘Probo’ enim puto dici
per detractionem {€r€} litterae, cum contrarium eius ‘exprobro’
nuncupatur,[28] et ideo {€b€} mutam arbitror apponendam iuxta
regulam quam in nominibus nos dedisse meminimus. [29] Et ‘libo’ a
Greco translatum esse confidimus (ut est a ἐπὶ δ' αἴθοπα οἶνον
λεῖβε). [30] Praeterea quaerimus quare uerbum ‘eneruo’
disyllaborum supergrediens numerum et coniugationis primae ac
primae speciei consistens non per {€b€} mutam, sed per {€u€}
scribitur: [31] et dicimus quaestionem soluentes, quia ‘e’ longa
praepositio est, et ideo disyllaborum arripuit regulam.

[32] Sed quia euenit quaedam uerba in ultima quidem aut
antecedente syllaba primae personae {€u€} litteram non habere, in
secunda uero continere persona, ut ‘uolo’ ‘uis’, ‘malo’ ‘mauis’;
[33] quaedam in praeterito tantum perfecto, non tamen in
positione sua, ut ‘gaudeo’ ‘gauisus sum’; [34] et rursus in
praeterito perfecto {€u€} litteram penitus non habente alias
personas in temporibus aliis [p. 198 vol. VII Keil] eandem tenere
litteram, ut ‘uiuo’ ‘uixi’, [35] sciendum quod etiam illam {€u€}
litteram uocalem pro consonante habeant in scriptura. [36] Si
uero praeteritum supradictum in {€-bui€} aut in {€-si€} aut in
{€-psi€} syllabas desinat, per {€b€} mutam sine dubio scribentur,
ut ‘praebeo’ ‘praebui’, ‘iubeo’ ‘iussi’, ‘scribo’ ‘scripsi’ ac
talia.

[37] Credo etiam de uerbis hanc regulam nos dedisse plenissimam,
cum <diximus> temporis omnis praeteriti imperfecti ultimam
syllabam, modi scilicet indicatiui, per {€b€} mutam <scribi
debere> (ut ‘amabam’, ‘uoluebam’)[38] et praeteriti perfecti
eandem ultimam et plusquamperfecti paenultimam per {€u€} uocalem
loco positam consonantis (ut ‘amaui’, ‘amaueram’, ‘uolui’,
‘uolueram’). [39] Futuri quoque eiusdem terminus, si primae et
secundae tertiaeque productae coniugationis uerba fuerint, per
{€b€} mutam scribetur, ut ‘amo’ ‘amabo’, ‘uoco’ ‘uocabo’, ‘doceo’
‘docebo’, ‘moneo’ ‘monebo’, ‘nutrio’ ‘nutribo’, ‘audio’
‘audibo’. [40] Et subiunctiui seu coniunctiui ultimas per {€u€}
uocalem pro consonante scribi debere antiquos tradidisse
cognoscimus (ut ‘uoluam’, ‘uoluerem’, ‘uoluerim’, ‘uoluissem’,
‘uoluero’ ac talia), eorum scilicet uerborum,[41] quorum prima
persona aut {€u€} uocalem habuerit pro consonante in ultima
syllaba (ut ‘leuo’, ‘priuo’),[42] aut penitus eandem litteram non
apparentem eodem loco scilicet eademque persona (ut ‘habito’,
‘hiberno’, ‘amo’, ‘doceo’ ac talia). [43] Nam quae habebunt {€b€}
mutam in prima persona [p. 199 vol. VII Keil] praesentis (ut
dictum est) temporis, quorum praeteritum in {€-bui€} aut in
{€-psi€} syllabas desinet,[44] eandem {€b€} mutam in omnibus
temporibus modorum omnium, ubicumque inciderit, seruare
desiderant.

 [IX.] EVTYCHIS DE ASPIRATIONE  

[1] Quamquam alias quoque uoces ad aspirationem pertinentes non
paucas, quae non erant ab idoneis auctoribus frequentatae, sciens
praeterii, ne nimia longitudine uoluminis essem molestus,[2]
tamen, quoniam plerosque legentium plus allicit sterilis breuitas
quam utilis commentariorum prolixitas,[3] quasi per epitomam
eadem mihi repetere placuit et omnium tam ueterum testimoniis
quam redditis ubique rationibus praemissis ipsas tantummodo meras
rursus exponere regulas,[4] ut antedicta studiosioribus et
posteriora satisfacere uideantur his qui longiora fastidiunt.

[5] Omnis uox Greca uel barbara suum seruat apud Romanos tam in
uocalibus quam in consonantibus spiritum, ut ‘Halis’, ‘Hecuba’,
‘Hegio’, ‘Hieron’, ‘Homerus’, ‘hymen’, ‘hora’ (“diei”),
‘Thybris’, ‘Phoebus’, ‘chorus’, ‘Rhenus’, ‘Hannibal’.

[6] Omnes articuli a uocale incipientes cum aspiratione
proferuntur, ut ‘hic’ ‘haec’ ‘hoc’, ‘hi’ ‘hae’ ‘haec’, absque
uocatiuo ‘o’. [7] Etiam aduerbiis tamen localibus aspiratur, ut
‘hic’, ‘huc’, ‘hinc’, ‘hac’, nisi cum pronominibus componuntur,
[p. 200 vol. VII Keil] <ut> ‘illic’, ‘istic’, ‘istaec’, ‘istuc’,
‘istac’; [8] tunc enim amittit collisione uocalium spiritum, quem
aliae compositiones etiam in mediis semper uocalibus seruant, ut
‘adhuc’, ‘prohibeo’, exceptis paucis corruptis, quae excludunt
penitus spiritum (sicut superius dictum est),[9] ut ‘postumus’
<a> “post humatum” (id est “post sepultum patrem natus”), ‘bimus’
‘trimus’ ‘quadrimus’ quasi a ‘bis’, ‘ter’, ‘quater’ et ‘hieme’
dicta, ‘manubrium’ <a> ‘manuhaberium’, ‘peteredium’ a “petendis
hereditatibus”; [10] tum hoc ipsum etiam quibusdam solet euenire
simplicibus, ut ‘ueho’ ‘traho’ ‘uexi’ ‘traxi’, ‘mihi’ ‘mi’,
‘nihil’ ‘nil’, ‘prehendo’ ‘prendo’, ‘uehemens’ ‘uemens’ et
similia (sicut ante relatum est).

[11] Omnis uocalis uocali illata, seu diuisa seu in diptongo
copulata, caret aspiratione,[12] ut ‘aenus’, ‘aeneus’, ‘aedes’,
‘aedilis’, ‘aeger’, ‘Aelius’, ‘Aemilius’, ‘aequus’, ‘aequor’,
‘aes’, ‘aestimo’, ‘aestas’, ‘aeuum’, ‘auceps’, ‘audeo’, ‘audax’,
‘ausus’, ‘audio’, ‘augurium’, ‘augeo’, ‘aufero’, ‘aulaeum’,
‘aura’, ‘auris’, ‘aurum’, ‘ausculto’, ‘autumo’ et ‘aut’
coniunctio,[13] exceptis ‘haedus’, ‘haereo’, ‘haud’, ‘haurio’,
‘hio’, ‘hisco’ et quicquid ab his componitur uel deriuatur. [14]
Nam haec ut articulo aspirantur, ut ‘heu’ et ‘hei’
interiectionibus et uerbo ‘heiulo’ (quod ab ‘hei’ uel ‘heu’
traductum est), <ut> ‘heus’ et ‘heia’ et aduerbiis uel
interiectionibus.

[15] Omnis uocalis {€b€} sequente leuiter enuntiatur, ut ‘abies’,
‘ebur’, ‘ibi’, ‘ob’, ‘uber’, notatis ‘habeo’, ‘hebes’,
‘hibiscus’ et quicquid ab unoquoque eorum fit.

[16] Omnis uocalis {€c€} sequente leuiter profertur, ut ‘acies’,
‘ecce’, ‘oculus’, ‘ocior’, absque articulis et aduerbiis; [17]
cum mutatur, uocalem aspiratam sequitur. [18] In pronominibus
modo aspiratur, ut ‘hic’ et ‘haec’ et ‘hoc’.

[19] Omnis uocalis {€d€} sequente leuiter enuntiatur, ut ‘ador’,
‘edax’, ‘odor’, ‘udus’. [20] Notatur ‘Hadria’, ‘hedera’; ‘hodie’
enim ex “hoc die” compositum seruauit articuli aspirati
scripturam. [p. 201 vol. VII Keil]

[21] Omnis uocalis {€f g h p q t u€} pro consonante sequentibus
caret aspiratione, ut ‘Afer’, ‘ager’, ‘aha’, ‘apis’, ‘aqua’,
‘ater’, ‘auus’, ‘effero’, ‘egeo’, ‘ehem’, ‘epulae’, ‘equus’, ‘et’
coniunctio, ‘ignis’, ‘iter’, ‘opus’, ‘otium’, ‘ouis’, ‘uter’,
‘uua’. [22] De agni enim ‘hapso’ (id est ‘uellere’), in
superioribus dictum est.

[23] Omnis uocalis {€l€} sequente absque {€e€} leuiter
enuntiatur, ut ‘ala’, ‘ales’, ‘alo’ (id est ‘nutrio’), ‘albus’
(id est ‘color’), ‘alga’, ‘almus’, ‘alnus’, ‘altus’, ‘aluus’ (id
est ‘uenter’), ‘ilex’, ‘Ilerda’, ‘ilico’, ‘ille’, ‘olor’ (id est
‘cygnus’), ‘oleum’, ‘ulcus’, ‘ulciscor’, ‘ulmus’, ‘ulna’. [24]
Notantur ‘halo’ uerbum, ‘hilum’, ‘hilaris’, ‘holus’ nomina. [25]
{€E€} enim sequente {€l€} plerumque grauiter effertur, ut
‘helluo’, ‘heluus’, ‘helucus’, ‘helops’ et quicquid ab unoquoque
eorum fit.

[26] Omnis uocalis {€m€} sequente leuiter enuntiatur, ut ‘amor’,
‘amicus’, ‘amoenus’, ‘amans’, ‘amictus’, ‘amurca’, ‘emo’, ‘emax’,
‘imus’, ‘immo’, ‘omen’, ‘omasum’, ‘omentum’, ‘umor’, ‘umerus’,
‘umidus’,[27] notatis ‘hamus’, ‘Hammon’, ‘homo’, ‘humus’ et
quicquid ab his fit.

[28] Omnis uocalis {€n€} sequente leuiter effertur, ut ‘annus’,
‘anulus’, ‘ensis’, ‘inanis’, ‘initium’, ‘inulae’, ‘onus’,
‘onustus’, ‘unus’, ‘unicus’, notatis ‘honor’, ‘honestas’ et
‘Iohannes’ uel peregrinis et Punicis uocibus,[29] ut ‘Hannibal’,
‘Hanno’, ‘Henna’ et ‘hinnulus’ (uel ‘hinnus’) et quicquid ab his
fit.

[30] {€A€} uel {€u€} uocales {€r€} sequente leuiter enuntiantur,
ut ‘area’, ‘aries’, ‘aranea’, ‘arcus’, ‘arma’, ‘arduus’, ‘artus’,
‘aro’, ‘urtica’, ‘urna’, notatis ‘hara’, ‘harena’, ‘harundo’:
[31] nam ‘harmonia’, ‘Harpyiae’, ‘harpalice’ Greca sunt et ob hoc
aspirantur.

[32] {€E€} uocalis {€r€} sequente leuiter effertur, ut ‘erus’,
‘error’, ‘eruum’, ‘ergo’, nisi post {€r b€} sequatur uel {€n€}
uel {€s€} <uel> {€e€} longa: tunc enim grauiter enuntiatur,[33]
ut ‘herba’, ‘herbidus’, ‘herbilis’, ‘herbosus’, proprium ‘Hernae’
(unde est {€Hernica saxa colunt€}), ‘Hersilia’, ‘heres’,
‘heredium’, ‘Herennius’ proprium; [34] et ‘Hercules’, a Greco per
syncopam factum, iure habet aspirationem. [35] ‘Heri’ etiam
aduerbium temporis differentiae causa, ne genetiuus putetur ab eo
quod est ‘erus’ ‘eri’.

[36] {€I€} uocalis ante {€r€} semper aspiratur, ut ‘hircus’,
‘hirquitallus’, [p. 202 vol. VII Keil] ‘Hirpinus’, ‘hirsutus’,
‘hirtus’, ‘Hirtuleius’, ‘Hirrus’ proprium,[37] nisi aut
monosyllabum sit (ut ‘ir’) aut ex motu uerbi (ut ‘eo’ ‘is’ ‘irem’
‘ires’), ‘iris’ (id est ‘arcus’) aut nisi {€a€} post {€r€}
sequatur; [38] tunc enim aspiratione caret, ut ‘ira’, ‘iratus’,
‘iracundus’, ‘irascor’ et quicquid ab unoquoque eorum fit.

[39] {€O€} uocalis {€r€} sequente leuiter effertur, ut ‘orbus’,
‘orcus’, ‘ordior’, ‘orsus’, ‘orior’, ‘oriens’, ‘ortus’ (id est
‘natus’). [40] Si uero alia {€r€} sequatur aut {€t€} (hoc fit non
ex declinatione uerbi), nam tunc {€o€} aspiratur, ut ‘horreo’,
‘horror’, ‘horreum’, ‘hortus’, ‘holerum’, ‘Hortensius’; notatur
‘hordeum’.

[41] {€A€} uel {€e€} uel {€u€} uocales {€s€} littera sequente
carent aspiratione, ut ‘as’, ‘assis’, ‘astutus’, ‘ascendo’,
‘aspicio’, ‘esca’, ‘est’, ‘essem’, ‘essemus’, ‘usus’, ‘usura’;
[42] notantur ‘hasta’, ‘hastile’, ‘hastina’, ‘hesternus’ (est
enim ab ‘heri’ aduerbio) et ‘Hesperia’ Grecum.

[43] {€I€} uero uel {€o€} sequente {€s€} postquam erit {€p€} uel
{€t€}, cum aspiratione proferuntur,[44] ut ‘Hispania’, ‘Hispo’,
‘hispidus’, ‘historia’, ‘histrio’, ‘Hister’ (seu proprium seu
“fluminis” sit seu “gentis uocabulum”), ‘hospes’, ‘hospita’,
‘hospitium’, ‘Hostilius’, ‘hostia’. [45] Notatur pronomen ‘iste’
et ab eo composita; [46] ‘os’ ‘oris’ (ex quo ‘ostendo’,
‘ostentum’) leuiter prolata, sicut alia quae post {€s€} carent
{€p€} uel {€t€}, ut ‘isdem’, ‘oscitans’.

 [X.] EX ORTHOGRAPHO CAESELLIO ISTA COLLECTA SVNT  

[1] ‘Con’ praepositio, si ad uerba a uocalibus incipientia
accedat, {€n€} consonantem perdit, ut ‘aequo’ ‘coaequo’, ‘eo’
‘coeo’, ‘ortus’ ‘coortus’; [2] sin autem ad uerba accedat a
digamma incipientia (id est quae {€u€} loco consonantis positam
retinent), non perdit {€n€} litteram, ut ‘uoluo’ ‘conuoluo’,
‘uinco’ ‘conuinco’.

[3] Contra euenit in ‘re-’ praepositione: [4] {€d€} enim litteram
extrinsecus accipit, cum ad uocalem incipientem uerbi alicuius
accessit; [5] quam {€d€} litteram non accipit, si ad digamma (id
est {€u€} positam loco consonantis) accedat, ut ‘ulcero’
‘redulcero’, ‘ago’ ‘redigo’, ‘eo’ ‘redeo’, ‘uoco’ ‘reuoco’,
‘uinco’ ‘reuinco’.

[6] {€Qui€}, si una syllaba est, per {€q€} litteram scribendum
est, ut “qui homo”; [7] si duae, per {€c€}, ut “cui homini”. [8]
‘Aliquonde’ per {€q u o n€} debet scribi: [9] diuisio [p. 203
vol. VII Keil] enim illius est ‘aliquo’ et ‘unde’, hoc est “ex
aliquo loco” (sed certe {€n€}, non {€m€} erit, quia ‘unde’ ita
scribitur). [10] Et ‘aliquobi’ aeque: ex ‘aliquo’ enim et ‘ubi’
est, hoc est “in aliquo loco”. [11] Sed hae syllabae, quae
litteris {€q u o€} constant, non exaudiuntur, perscribi tamen
debent.

[12] ‘Re-’ praepositio nonnumquam, cum ad consonantes accedit,
geminat illas, quod plerumque apud antiquos est, <ut> ‘duco’
‘redduco’, ‘cado’ ‘reccido’, ‘tuli’ ‘rettuli’, ‘pello’
‘reppello’, ‘do’ ‘reddo’, ‘lego’ ‘rellego’; unde ‘relliquias’ et
‘relligionem’ scribunt. [13] Quod apud poetas ita oportere scribi
concesserim, tametsi apud oratores quoque antiquos est; [14]
nobis iam decor et leuitas obtinenda est, qui maximus fructus est
Latinitatis.

[15] ‘Tantus’ et ‘quantus’ in medio {€m€} habere debent, <a>
‘tam’ et ‘quam’: unde ‘quamtitas’ ‘quamtus’ ‘tamtus’. [16] Nec
quosdam moueat, si {€n€} sonat: [17] ita enim supra docui, {€n€}
sonare debere, tametsi in scriptura {€m€} positum sit.

[18] Quaecumque uerba primo loco ab {€s€} littera incipient, ea
cum praepositione ‘ex’ composita litteram eandem {€s€} habere
debebunt; [19] cetera minime onerari oportet, ut ‘salio’
‘exsilio’, ‘specto’ ‘exspecto’. [20] ‘Aestimo’ ‘existimo’ {€s€}
non habent, sicut ‘aequo’ ‘exaequo’, ‘peto’ ‘expeto’ aeque non
habent. [21] Quo discrimine facile intelligitur aliud esse
‘pecto’, aliud ‘specto’; [22] et ideo ab eo quod est ‘pecto’ (id
est ‘pectino’), cum compositum fuerit ‘expecto’, {€s€} litteram
non habet; [23] ab eo uero quod est ‘specto’ (id est “rei
alicuius spectaculo utor”), cum compositum fuerit ‘exspecto’,
{€s€} litteram (sicut supra diximus) necessario retinet. [24]
Item ‘exscreo’ cum {€s€} ‘screare’ fit, si sine {€s€}, ‘creare’.
[25] ‘Exsilium’ [p. 204 vol. VII Keil] quoque cum {€s€} scribi
debet: “ex solo” enim “ire” est ‘exsolare’ (quasi ‘exsolium’,
quod Greci ἐξορισμόν dicunt); [26] et antiqui ‘exsoles’ dicebant,
quos nos ‘exsules’ dicimus. [27] ‘Extorrem’ uero sine {€s€}: “ex
terra” enim “eiectum” significat. [28] ‘Exsui’ habet {€s€}: [29]
‘sui’ enim est et ‘insui’ (quasi “alicui rei immitti”), unde
‘exsui’ (quasi iam “emitti et nudari”); [30] inde ‘exsuuiae’,
unde ‘exsuti’ (id est ‘spoliati’). [31] ‘Exire’ sine {€s€} (‘ire’
enim simplex est) et quaecumque ex hoc formabuntur, ut ‘exitus’,
‘exitium’, ‘exitiale’. [32] Etiam ‘exercere’ non habet {€s€} in
compositione, quia simplicia quoque {€s€} similiter non habent.
[33] Etenim ‘exercere’ est ‘ex’ et ‘arcere’, ut ‘exercitus’ (“qui
sub disciplina certa arcetur”), unde ‘exercitatio’. [34]
‘Exscindo’ {€s€} habere debet: ‘scindo’ enim est simplex. [35]
Similiter ‘exsculpo’ et ‘exsisto’: ‘sculpere’ enim et ‘sistere’
simpliciter dicitur. [36] ‘Expurgo’ autem eodemque modo ‘excedo’
{€s€} non desiderant. [37] ‘Eximo’ similiter: nam et in aliis
praepositionibus sine hac littera est, ut ‘redimo’, ‘interimo’,
‘dirimo’. [38] Itaque ‘exemptus’ ita scribitur, ut ‘eximius’
(“qui est quasi exemptus et extra ceteros positus”). [39]
‘Extremus’ quoque sine {€s€}: ‘ex’ enim est, unde ‘extra’ et
‘extremus’, unde ‘extrinsecus’, ‘exter’, ‘extrarium’ et siqua
alia hinc trahi possunt. [40] ‘Exsequiae’ uero habent {€s€}:
‘sequi’ enim est in simplici. [41] At ‘exiguae’ non habent {€s€},
sicut ‘indiguae’ (“quae egeant”) <et> ‘exiguitas’. [42]
Similiter ‘exoletus’, quod ex alterius partis praepositione
manifestum fit: ‘adoleuit’ enim est. [43] ‘Obsoleuit’ autem {€s€}
quidem habet, sed non ipsius uerbi, uerum praepositionis quae
est ‘obs’, sicut “ab abs”, quasi ‘aboleuit’ (id est “inueterauit
et absorduit diuturnitate”). [44] Haec et quae his similia sunt
hoc modo animaduertentur; [45] cetera, quae simplicia sunt et non
componuntur, sine ulla dubitatione {€x€} tantum habebunt, ut
‘uixi’, ‘dixi’, ‘uexaui’, ‘faxim’, ‘uxor’, ‘auxilium’, ‘examen’,
‘axis’ et ‘exemplum’. [p. 205 vol. VII Keil]

[46] DE DIVISIONE SYLLABARVM.

[47] Duae [sunt] consonantes impares, quae tamen haerere possunt,
si hinc inde uocalem accipiant, posteriorem syllabam sequuntur;
[48] pares uel impares (singulae scilicet) et in priorem et in
posteriorem diuiduntur: [49] ‘potestas’ nouissima syllaba
{€-stas€} erit, ‘noster’ {€-ster€}, ‘capto’ {€-pto€}; [50] at ubi
tres sunt, ut ‘plostrum’ {€-strum€}, ‘lustrant’ -strant,
‘capistrum’ {€-strum€}, aeque ‘claustrum’, ‘rastrum’,
‘campestre’. [51] Fere autem tres hae consonantes tertio loco
{€r€} habent et aliae {€l€} litteram, ut ‘astula’ et in elisione
‘ascla’, ‘pestulum’ <‘pestlum’>: [52] aliter nullo modo in tribus
consonantibus unitas syllabae datur.

[53] Cum pares sunt, singulae ad singulas syllabas ibunt: duae
enim pares litterae (seu uocales sint seu consonantes) non
coeunt; [54] similiter quae syllabam non faciunt, si uocalem
accipiant, tametsi impares sunt, ut ‘carpo’, ‘dorsum’, ‘Porcius’.

[55] Vna consonans inter duas uocales posita posteriorem
sequitur, ut ‘Paris’, ‘lapis’, ‘tutus’. [56] At si inter uocales
consonans fuerit et digamma posterius, uocali digamma adhaerebit;
[57] iam enim dixi excepta {€q€} littera et {€g€} nullam aliam
consonantem cum eius modi syllabis consistere, ut ‘soluo’,
‘eneruo’, ‘uoluo’, ‘larua’, ‘puluis’. [58] Itaque ‘tenuis’, si
trisyllabum est, {€n€} consonans ad {€u€} accedit, si disyllabum,
ad {€e€}: aeque ‘belua’, ‘malua’.

[59] ‘Dispicio’, uerbum compositum, quaeritur utrum per duo
{€ss€} an per unum scribi debeat et utrum ita diuidi, ‘dis’ et
‘spicio’. [60] Et diuisionis quidem eius facilis ratio est,
quoniam omnes praepositiones integrae separandae sunt, ut est
‘abstulit’ ‘abs’ et ‘tulit’, ‘transtulit’ ‘trans’ et ‘tulit’,
‘abscondit’ ‘abs’ et ‘condit’ et cetera his similia. [61] Per duo
autem {€ss€} scribendum est, non per unum, quoniam ex
praepositione et uerbo constat esse compositum, quemadmodum est
‘conspicio’, ‘aspicio’, ‘despicio’; [62] ac per hoc per duo
{€ss€} ‘disspicio’ scribi debet et ita diuidi: ‘dis’ et ‘spicio’.
[63] Nonnulli uero ‘dispicio’ per unum {€s€} scribendum putant,
quod praepositio interdum litteram perdat, ut est ‘diduco’,
‘diuido’, ‘diiudico’. [64] Sed melius est per duo {€ss€} scribi
‘disspicio’. [p. 206 vol. VII Keil]

[65] «‘Obliuiscor’ compositumne an simplex est?»[66] Compositum,
scilicet huius simplex latet in antiquis [nominibus et]
monumentis: [67] ‘liuisci’ enim [‘obliuisci’] est et ‘liuitus’,
quod nos hodie per elisionem ‘oblitus’. [68] Quod cum manifestum
fuerit, planissime quiuis intelleget in scriptura uerbi huius
diuisionem: ‘ob’ et ‘liuiscor’.

[69] ‘Pompeiius’, ‘Tarpeiius’ et ‘eiius’ per duo {€ii€} scribenda
sunt et propter sonum (plenius enim sonant) et propter metra:
[70] numquam enim longa fiet syllaba, nisi per {€i€} geminum
scribatur. [71] Hanc scripturam ita diuidimus, ut praedixi. [72]
Nunc illud, genetiui eorum et nominatiui plurales et datiui
quemadmodum scribantur uideamus. [73] Quidam “huius Pompei”
‘Tarpei’, “hi Pompei” ‘Tarpei’, “his Pompeis” “his Tarpeis” per
unum {€i€} scribunt; [74] nonnulli pusillo diligentiores alterum
{€i€} his addunt; [75] ego quoque tertiam addendam praecipio:
[76] si enim - ut docui - nominatiuus duo {€ii€} habet pro duabus
consonantibus, haec perire nulla declinatione possunt, quae
tamen omnimodis modernus usus excludit.

 [XI.] EX LVCIO CAECILIO VINDICE ISTA DEFLORATA SVNT  

[1] {€M€} litteram, cum ad uocales primo loco in uerbis positas
accesserit, non enuntiabimus; [2] cum autem ad consonantes aut
digammon Aeolicum (pro quo nos {€u€} loco consonantis posita
utimur), tunc pro {€m€} littera {€n€} litterae sonum decentius
efferemus.

[3] ‘Luci’, ‘magni’, ‘magi’ cum in genetiuis singularibus
dicimus, interest quos nominatiuos habeant: [4] proinde enim
intererit, utrum per duo {€ii€} an per unum debeant scribi. [5]
Si ‘lucus’, ‘magnus’, ‘magus’ sunt nominatiui eorum, unum {€i€}
in genetiuo habebunt: plurali quoque nominatiuo et uocatiuo, sed
et datiuo et ablatiuo similiter scribentur. [6] Si autem
‘Lucius’, ‘Magnius’, ‘magius’ proferantur, duo {€ii€} in genetiuo
habebunt, ‘Lucii’, ‘Magnii’, ‘magii’ (quod ipsum Lucilius
annotauit, cum a ‘numero’ ‘Numerius’ discerneret). [p. 207 vol.
VII Keil]

[7] ‘Cum’ praepositio per {€c€} scribenda est; [8] ‘quum’
aduerbium temporis, quod significat ‘quando’, per {€q€}
scribendum est discretionis causa, ut apud Ennium:
{€cum legionibus quum proficiscitur induperator€}.
[9] ‘Quuiusque’ non per {€c€} scribitur, sed per {€q€}, quia
sensum quoque alium habet. [10] Nam “huiusce hominis” “huius
hominis” est; [11] at “quuiusque hominis” <et> “quuiusque
ordinis” “uniuscuiusque hominis” et “uniuscuiusque ordinis”
significat.

[12] ‘Accedo’ per duo {€cc€}, ‘attuli’ per duo {€tt€}, ‘assiduus’
per duo {€ss€}, ‘apparo’ per duo {€pp€}, ‘annuo’ per duo {€nn€},
‘alligo’ per duo {€ll€}. [13] In his non solum propter soni
leuitatem consonantes mutantur, sed etiam quod nullo modo in eis
sonare {€d€} littera potest. [14] Sonat autem {€d€} littera et
ascribitur, cum {€f€} consonanti adiuncta est, ut ‘adfluo’,
‘adfari’, ‘adfuturum’, ‘adfatus’, ‘adfero’. [15] Contra {€b€} non
sonat, ut ‘offui’, ‘offero’, ‘offendo’.

 [XII.] EX PRISCIANO GRAMMATICO QVI NOSTRO TEMPORE CONSTANTINOPOLI
DOCTOR FVIT, DE LIBRO PRIMO IPSIVS ISTA COLLECTA SVNT  

[1] Notandum igitur quod ‘hamus’ (qui a Grecis ‘ancistrus’
appellatur) cum aspiratione debet scribi.

[2] Sciendum et hoc: pro φ Greco a Latinis in scribendo {€ph€}
poni debere in Grecis dumtaxat nominibus, ut ‘Orpheus’,
‘Phaeton’. [3] In ceteris autem Latinis nominibus {€f€} ponendum,
ut ‘fama’, ‘filius’, ‘facio’. [4] ‘Phoebus’, quo nomine ‘Apollo’
significatur, ita scribendum est, ut post {€p h€} ponatur.

[5] Similiter et ‘Hierichthonius’, ‘hiulcus’ per aspirationem
debent scribi: [6] {€i€} enim consonans ante se aspirationem non
recipit, nisi tantum uocalis.

[7] ‘Beatus’ per aspirationem scribendum non est. [p. 208 vol.
VII Keil]

[8] ‘Caelebs’ ante terminalem {€s€} litteram {€b€} scribi debet,
non {€u€}, quoniam {€u€} uocalis, cum in consonantis transierit
potestatem, <non> potest aliam praecedere consonantem.

[9] Aspiratio ante uocales omnes poni potest; [10] post
consonantes autem quattuor tantummodo ponitur: {€c t p r€}, ut
‘habeo’, ‘Herennius’, ‘heros’, ‘hiems’, ‘homo’, ‘humus’,
‘Chremes’, ‘Thraso’, ‘Philippus’, ‘Rhodus’. [11] Ideo autem {€h€}
uocalibus extrinsecus ascribitur, ut minus sonent, consonantibus
autem intrinsecus, ut plurimum sonent.

[12] ‘Gnatus’ per {€g€} et {€n€} scribendum est (sicut ‘gnauus’),
quia in compositione ipsam retinent {€g€}, ut ‘agnatus’ et
‘ignauus’.

[13] ‘Ecquid’ per {€c€} scribendum in prima syllaba, quoniam ‘en
quid’ significat, {€n€} littera consonante in {€c€} conuersa.

[14] ‘Samguis’ in prima syllaba per {€m€} scribendum in
nominatiuo dumtaxat casu; [15] in ceteris autem casibus per
{€n€}, quoniam {€m€} littera in {€n€} conuertitur.

[16] {€Bs€} Latinae litterae pro ψ Greca littera non aliter poni
debent in una eademque syllaba coniunctae, nisi in fine
nominatiui, cuius genetiuus in {€-bis€} desinit, ut ‘urbs’
‘urbis’, ‘caelebs’ ‘caelibis’, ‘Arabs’ ‘Arabis’.

[17] Sciendum autem ‘surripio’ per {€r€} geminum, non per {€b€}
et {€r€} scribendum; [18] similiter et ‘corripio’, ‘arripio’,
quoniam {€b€} in {€r€} quoque commutatur.

[19] ‘Suspicor’ et ‘suspicio’, uerba composita ab aduerbiis
‘sursum’ uel ‘susum’, in prima syllaba per unum {€s€}, non per
duo scribenda sunt, quoniam duplicari consonans subsequente alia
consonante non potest, sicut nec antecedente, nisi fuerit muta
ante liquidam, ut ‘supplex’, ‘suffragor’, ‘sufflo’, ‘effluo’,
‘effringo’.

[20] ‘Quicquam’ in prima syllaba per {€c€} scribendum, quod {€d€}
littera in {€c€} litteram commutatur.

[21] ‘Aggero’ per {€g€} scribendum et ‘aggregatus’, non per
{€d€}. [p. 209 vol. VII Keil]

[22] ‘Harpyia’, quod Grecum nomen est, per {€y€} Grecum sequente
{€i€} Latino scribendum est, quoniam apud eos {€yi€} diptongon
est.

[23] ‘Ara’, cum ‘altare’ significat, sine aspiratione, cum uero
‘cubile’ porcorum, cum aspiratione scribendum.

 CONCLVSIO  

[1] Congregatis igitur, quae per supradictos orthographos
necessario repperi fuisse conscripta, nunc finem libri Domino
iuuante faciamus. [2] Datur enim intelligi rem nimis utilem
fuisse, quae tot ac tantis auctoribus cognoscitur esse tractata,
quoniam, siquid a prioribus praetermissum est, a sequentibus
constat impletum. [3] Meminisse autem debemus frequenter
artigraphos de orthographia tractasse et iterum orthographos de
partium declinatione disseruisse, cum tamen res sibi repugnare
uideantur. [4] Ars enim tractat de partium declinatione,
orthographia uero quemadmodum scribi debeat designat, quod
partium declinatio decora reperit. [5] Hoc si in auctoribus
semper intenderis, ut pro locis suis posita diligenter accipias,
nullo errore fatigaberis.

[6] Nunc animos legentes erigite et gaudete tantos ad uos priscos
peruenisse auctores, ut eis credere indubitata mente debeatis.
[7] Possem quidem Aquilam et Quintilianum, sed et Auitum, quos
non nulli in orthographiae peritia laudandos esse putauerunt,
quos tamen uenturos in Christi nomine celerrime sustinemus,
superioribus auctoribus addere. [8] Sed necessarium non est
multiplici numero dare licentiam, cum non sint omnino definiti
quanti de eadem re scribere maluerunt. [9] Nam si duodecim
horarum spatia diem protinus complere noscuntur, si duodecim
quoque menses annum uolubili uarietate restituunt, si duodecim
signa caelestia totius nobis circuli campos solida rotunditate
concludunt,[10] debet nobis omnino sufficere, quod ex duodecim
orthographorum libris rectitudinem scripturae docentium
defloratas regulas posteris legendas exhibui.

[11] Valete, fratres, atque in orationibus uestris mei memores
esse dignamini, qui uos inter cetera et de orthographiae uirtute
et de distinctione [p. 210 vol. VII Keil] ponenda, quae nimis
pretiosa cognoscitur, sub breuitate commonui et quemadmodum
Scripturae diuinae intelligi debeant copiosissime legenda
praeparaui; [12] quatenus sicut ego uos ab imperitorum numero
sequestratos esse uolui, ita nos uirtus diuina non patiatur cum
nequissimis poenali societate coniungi.

[13] Hunc Cassiodorus Senator «De orthographia» librum ex
duodecim auctorum opusculis defloratum <perlegit>.[p. 165 vol.
VII Keil]

