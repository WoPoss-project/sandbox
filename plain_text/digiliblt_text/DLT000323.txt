digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

In Statii Thebaida commentum

Lactantius Placidus

Correzione linguistica: Manuela Naso

Codifica XML: Nadia Rosso

2014 digilibLT, Vercelli

Fonte: Lactantii Placidi In Statii Thebaida Commentum, Anonymi In
Statii Achilleida Commentum, Fulgentii ut fingitur Planciadis
super Thebaiden Commentariolum, recensuit Robertus Dale Sweeney,
Stutgardiae et Lipsiae, Teubner 1997.

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 LIBER I  

1-2. FRATERNAS ACIES ALTERNAQVE REGNA PROFANIS / DECERTATA ODIIS
quia pacti erant fratres ut mutuis annis regnarent et sibi
inuicem succederent. Hoc dicit: narramus gesta certamina causa
regnorum. ALTERNA ut placuerat, non ut possessa sunt. PROFANIS
quia per eos uiolata sunt iura naturae, et bene {€profanis€},
quia nefas erat germanos odia retinere, ergo exsecrabilibus,
contra naturam sumptis.

2. SONTES[QVE E(VOLVERE)] T(HEBAS) uel propter bella praesentia
uel propter Oedipoden, quia cum matre concubuit.

3. PIERIVS (... CALOR) Musicus.

3-4. VNDE IVBETIS / IRE DEAE quia multa sunt principia Thebanae
historiae, unde possimus incohare narrationem.

5. SIDONIOS R(APTVS) Europam dicit, quam Iuppiter rapuit et
uitiauit.

5-6. ET INEXORABILE P(ACTVM) / L(EGIS) A(GENOREAE) iusserat enim
Cadmo filio suo Agenor, quem ad requirendam filiam Europam
miserat, ut non nisi inuenta sorore rediret ad patrem.

7-8. TREPIDVM S(I) M(ARTIS) O(PERTI) / (AGRICOLAM) quia Cadmus
Europam quaerens uenit ad ea loca in quibus post Thebae
constructae sunt, ubi inuento dracone qui Marti consecratus erat
et eo perempto dentes draconis seuit, unde terrigenae nati sunt,
qui se mutuis uulneribus peremerunt. Ergo {€Martis operti€} id
est pugnae terrigenarum latentis. TREPIDVM... AGRICOLAM Cadmum.

9-10. (QVO CARMINE MVRIS) / IVSSERIT A(MPHION) T(YRIOS)
A(CCEDERE) M(ONTES) his filius Iouis fuit <uel> ut alii dicunt
Mercurii. cuius lyra accepta canens muros Thebanos dicitur
constituisse, ut eius cantu spontanea se saxa muris imponerent.
Vnde Vergilius:



     'canto quae solitus, si quando a(rmenta) u(ocabat),
     A(mphion) D(ircaeus)'
     


et alibi Statius:



     'aut triplices a(lio) t(ibi) c(armine) m(uros)
     A(mphion)'.
     


TYRIOS ACCEDERE MONTES ἐμφατικῶς dixit.

11. VNDE GRAVES I(RAE) C(OGNATA) I(N) M(OENIA) B(ACCHO) Pentheus
aspernabatur Liberi patris mysteria. Iratus Liber furorem eius
matri immisit, quae armata furore Pentheum filium necauit. Et
bene dixit {€cognata€}. Agaue enim, Semele, Autonoe, Ino sorores
fuerunt Thebanae.

12. QVOD SAEVAE I(VNONIS) O(PVS) Iuno dum uideret a Ioue Semelen
diligi, in aniculam uersa est [Iuno] †decoratam†. Dolum meditans
Semeles limen ingressa est, cui ita locuta est: Si te, ut
perhibent, integre amat Iuppiter, hoc ab eo impetra, ut talis ad
te ueniat, qualis Iunoni solet uideri. Quae ita inducta Iouem
rogauit. Qui cum negaret et diceret aspectum dei nullo modo ferre
posse mortalem, tandem promisit tali se habitu ad eam esse
uenturum, quali ad Iunonem consueuit. Qui cum uenisset cum
fulmine, Semele sustinere non potuit et obiit. Iuppiter uero
aperto eius uelocissime utero Liberum patrem [aperto] femore
abdidisse dicitur, ut expletis nouem mensibus legitime
nasceretur.

12-14. CVI SVMPSERIT ARCVM / INFELIX ATHAMAS (CVR NON EXPAVERIT
INGENS / IONIVM SOCIO CASVRA PALAEMONE MATER) Leucothea, quae et
Ino, Liberi patris nutrix fuisse dicitur. Huius marito Athamanti
talem furorem Iuno immisit, ut filios suos uellet occidere,
sperans quod Liberum patrem inuenire posset et simili sorte
perimere[t]. Qui Athamas unum filium suum Learchum Herculis
sagittis exstinxit. Leucothea uero, ubi maritum suum furere
conspexit, cum Palaemone filio suo se dedit in mare. Quae
postmodum in marinam deam conuersa est et uocatur Mater Matuta,
filius eius deus Portunus. Vnde Vergilius:



     'manu magna P(ortunus) e(untem)
     i(mpulit)'.
     


14. IONIVM quod se in Ionio mari Leucothea praecipitauerit.

15-16. GEMITVS ET PROSPERA (CADMI / PRAETERIISSE SINAM) id est
infelicitates et felicitates Cadmi reticeo.

16. LIMES [MIHI] principium et finis dicitur {€limes€}.

17. CONFVSA DOMVS quia idem filius et maritus, eadem mater et
uxor, idem filii qui nepotes.

17-18. (QVANDO ITALA NONDVM / SIGNA NEC ARCTOOS AVSIM) SPIRARE
T(RIVMPHOS) ideo Graeca bella scribo, quia Latina non possum.

19. BISQVE IVGO R(HENVM) [B(IS) A(DACTVM) L(EGIBVS) H(ISTRVM)]
per fluuium gentem Gallorum bis a Vespasiano uictam ostendit.

20. CONIVRATO contra nos scilicet.

21-22. (DEFENSA PRIVS VIX PVBESCENTIBVS ANNIS) / BELLA IOVIS
pugnam quam in Capitolio Domitianus gessit, quando patrem suum
Vespasianum obsessum a Vitellio liberauit. Ergo [Vespasiano]
imperatori sui temporis adulatur. (LATIAE) DECVS A(DDITE) F(AMAE)
Titum Domitianum, filium Vespasiani, dicit.

23. SVBEVNTEM E(XORSA) P(ARENTIS) ad imitationem patris.

24-31. LICET A(RTIOR) ... (ET SIDERA DONES) quamuis densentur
astra, dum spatiosus tibi locus paretur in caelo. Licet omnes
stellae se contrahant, ut tibi locum faciant quem uolueris, licet
Sol te magis uelit diei implere curricula quam se et tibi suum
cedat officium aut <te>cum Iuppiter aequa parte caelum partiri
desideret: tamen melius tibi erit terrae regnare quam caeli, et
sis terrae uel maris dominus et superis caeleste dones imperium.

[25]. [PLAGA L(VCIDA) C(AELI) hoc est orientalis.]

26. BOREAE septentrionalis. HIVLCI F(VLMINIS) E(XPERS)
<{€hiulci€}> quia fulmen, quicquid percusserit, hiare facit.
{€Expers€} uero australem partem dicit, quia semper fulmine
caret.

27. SOLLICITET tuo scilicet amore.

27-29. (LICET) IGNIPEDVM F(RENATOR) E(QVORVM) / (IPSE TVIS ALTE
RADIANTEM CRINIBVS ARCVM / IMPRIMAT) id est Sol licet tibi cedat
suam potestatem et tradat tibi currus suos. Vt Lucanus:

     'seu te flammigeros P(hoebi) c(onscendere) c(urrus)'.
RADIANTEM C(RINIBVS) A(RCVM) circulum in quo sol suos cursus
explet, quia ueluti arcus uidetur, quod sol ab oriente nascens
usque in occidentalem partem desinit.

31. ET SIDERA DONES concedas numinibus uel locis suis esse sinas.

32-33. (TEMPVS ERIT CVM PIERIO TVA FORTIOR) OESTRO / (FACTA CANAM
NVNC TENDO CHELYN <{€oestro€}> instinctu, stimulo, quem Romani
'asilum' dicunt, Graeci 'oestrum'. NVNC TENDO C(HELYN) {€chelyn€}
citharam. Graece enim χέλυς testudo dicitur, cuius neruis
sonantibus Apollo citharam dicitur inuenisse. Nunc hoc dicit: se
adhuc Romana bella scribere non posse, nisi tunc cum maior<e>
pectore Phoebus aduenerit.

33. SATIS sufficienter.

33-34. ARMA REFERRE / AONIA Thebana, ab Aone rege, filio Neptuni,
uel a monte Boeotiae. Ipsa est Aonia, quae et Boeotia, quae et
Thebae. Alii dicunt quod fons isto nomine sit apud Siculos, ubi
Musae coluntur.

34. GEMINIS S(CEPTRVM) E(XITIALE) T(YRANNIS) Eteoclis et
Polynicis.

35. NEC FVRIIS POST F(ATA) M(ODVM) ut Lucanus:



     'scinditur in partes geminoque c(acumine) s(urgit)
     T(hebanos) i(mitata) r(ogos).'
     


Hunc autem sensum in duodecimo libro calcatius exsequitur.

37. EGESTAS (... VRBES) euacuatas. ALTERNIS M(ORTIBVS)
Theba<no>rum et Argiuorum. <VRBES> ciuitates id est Thebas et
Argos.

38. [CVM] RVBVIT infecta est.

40. ISMENON fluuium.

41. QVEM PRIVS H(EROVM) (CLIO DABIS) ad inuocationem redit poeta.
Interrogatiue quaerit ex Musa, quem uelit a se primum heroum
describi. Figura διαπόρησις id est addubitatio. Vt Horatius:



     'quid prius dicam solitis parentis
     laudibus'.
     


41-42. IMMODICVM I(RAE) / T(YDEA) Tydeus Oenei et <P>eriboeae
filius, gener Adrasti. Et bene {€immodicum irae€}, qui auctoris
suae necis cerebro dicitur immoriens pastus.

42. LAVRIGERI S(VBITOS) A(N) V(ATIS) H(IATVS) Amphiaraum Lyncei
et Hypermestrae filium dicit, qui hiatu terrae, dum curru
dimicaret, absumptus est. Quem {€laurigerum€} dixit eo quod
Apollinis esset antistes.

43. VRGET compellit ad scribendum.

43-44. [ET] H(OSTILEM) P(ROPELLENS) C(AEDIBVS) A(MNEM) /
T(VRBIDVS) HIPPOMEDON <M>nesimachi et Nasicae filius, qui, dum in
Ismeno[nta] fluuio dimicaret, exstinctus est.

44-45. PLORANDAQVE B(ELLA) P(ROTERVI) / (ARCADOS) miseratione
digna et in puerili aetate praesumpta. Bella Parthenopaei,
Meleagri et Atalantes filii, dicit.

45. ALIO C(APANEVS) H(ORRORE) C(ANENDVS) bene {€alio ...
horrore€}, maiore impetu dictionis. Vt ipse alibi de Capaneo:
<'non mihi tam solito uatum de more canendum.'> <...> magis, ut
alii putant, Hipponoi et Astynomeae filius.

46. IMPIA IAM MERITA S(CRVTATVS) L(VMINA) D(EXTRA) {€lumina€}
merito {€impia€}. {€Dext[e]ra€} parricidae bene {€merita€}, quae
uindicauit.

47-48. MERSERAT A(ETERNA) D(AMNATVM) N(OCTE) P(VDOREM) /
O(EDIPODES) absconderat pudorem. Omnis enim uerecundia de aspectu
est.

49. ILLVM INDVLGENTEM (TENEBRIS) operam dantem. Vt Vergilius:

     'indulgent uino'.
51-52. (ADSIDVIS) CIRCVMVOLAT ALIS / S(AEVA) D(IES) A(NIMI) lux
conscientiae atque Furiarum. Nam quamuis caecus esset, facinora
sua conscientia arguente cernebat.

55. PVLSAT I(NANE) S(OLVM) bene {€inania€} Tartara, ut Vergilius:

     'perque domos Ditis u(acuas) e(t) i(nania) r(egna)'.
56-57. DI SONTES A(NIMAS) A(NGVSTA)Q(VE) T(ARTARA) P(OENIS) /
Q(VI) R(EGITIS) in hac prece orantis artem et ordinem seruat.
Primo meritum suum memorat, cum dicit:



     'si bene quid merui',
     exponit iniuriam:
     'orbum uisu regnisque carentem',
     uindictam quaerit:
     'tu saltem, d(ebita) u(index),
     h(uc) a(des) e(t) t(otas) i(n) p(oenam) o(rdire) n(epotes).'
     


{€Angusta€} autem Tartara merito, quippe cum scelera sobolis suae
poenarum numerum uincant.

57-58. TVQVE VMBRIFERO S(TYX) L(IVIDA) F(VNDO) / QVAM VIDEO
{€Styx liuida€} id est nigra, ut Vergilius:

     'liuentis plumbi'.
Vnde et 'liuidos' dixere inuidos uel 'nigros', ut Horatius:

     'hic niger est, hunc tu, Romane, caueto'.
QVAM VIDEO paene oxymoron. Quid enim caecus uidet? Sed tenebras
uidere se credit. Nihil omnino apud superos cernere hoc est
reuera Stygem uidere.

59. PERVERSAQVE V(OTA) S(ECVNDA) id est mala, quae opto, comple.
<PERVERSA> quia pater filiis imprecabatur. Nam ipsi sunt secunda,
quae sunt aduersa felicibus.

61. TRAIECTVM V(VLNERE) P(LANTAS) responderat oraculum Laio, quod
a filio suo posset occidi. Vnde natum Oedipum iussit proici
transfixis cruribus. Harum omnium seriem fabularum in argumento
digessimus.

<62-64>. <SI STAGNA PETI CIRRHAEA BICORNI / INTERFVSA IVGO POSSEM
CVM DEGERE FALSO / CONTENTVS POLYBO> se increpat, [condemnat
oracula] qui non contentus generis falsitate responsa consuluit.
Nam ei cautio diuinationis fuit occasio parricidii. CIRRHAEA ista
enim ciuitas iuxta Parnassum est montem, qui in duo iuga
diuiditur, in Heliconem et Cithaeronem. BICORNI id est bicipiti
Parnasso, ut Persius:



     'nec in bicipiti somniasse Parnasso
     memini'.
     


64. POLYBO rex Phocidis fuit, qui Oedipum pro filio suo aluit.

65. LONGAEVVM I(MPLICVI) R(EGEM) bene {€regem€}. Hoc enim solum
parricidii tempore recognouit.

66-67. SI SPHINGOS I(NIQVAE) / C(ALLIDVS) A(MBAGES) T(E)
P(RAEMONSTRANTE) R(ESOLVI) {€callidus€} non ignarus: si Sphingos
uideor soluisse ambages, o Furia, ut bene de te merito parricidae
tuo incestum praemium dares.

68-69. (SI DVLCES FVRIAS ET LAMENTABILE MATRIS) / CONVBIVM
(GAVISVS INI) concubitum matris {€dulces furias€} dixit. Et bene
totum etiam quod ignarus admisit, imputat Furiae, ut beneficiorum
assiduitate suffulta tamquam suum sibi uindicet parricidam.
GAVISVS I(NI) hic uis sceleris conscientia probatur admissi, quod
tali conubio sit gauisus.

69-70. (NOCTEMQVE NEFANDAM) / SAEPE TVLI facile enim purgatur,
quicquid semel uel casu committitur.

71-72. MOX AVIDVS P(OENAE) D(IGITIS) C(AEDENTIBVS) V(LTRO) /
INCVBVI id est festinaui edere de me ipse supplicium, ne ulterius
tanta scelera celarem. Nam cum caederent digiti, poenae magis
quam mortis auidus pronus incubui. Nam desiderasse mortem hoc
fuerat fugisse supplicium.

73-74. [EXAVDI S(I) D(IGNA) P(RECOR)] QVAEQVE IPSA F(VRENTI) /
(SVBICERES) id est quae tu suadere potuisti. Furiarum est enim
semper suadere crudelia. Vt Vergilius:

     'tu potes unanimos a(rmare) i(n) p(roe- lia) f(ratres)'.
74-75. ORBVM V(ISV) R(EGNISQVE) C(ARENTEM) / N(ON) R(EGERE) id
est orbatum regnis et uisu non regere ut caecum.

76. QVOS GENVI Q(VOCVMQVE) T(ORO) licet sint de incesto
progeniti.

79-80. (ET VIDET ISTA DEORVM) / IGNAVVS G(ENITOR) uel cum
sacrilegio optat audiri. Vt Vergilius:

     'ferus omnia Iuppiter Argos'.
80-81. TV SALTEM D(EBITA) V(INDEX) / (HVC ADES) ut Vergilius:



     'uos o mihi manes
     este boni, quoniam s(uperis) a(uersa) u(oluntas)'.
     


81. HVC ADES E(T) T(OTOS) I(N) P(OENAM) O(RDIRE) N(EPOTES)
{€ordire€} dispone. Hoc est: persequere genus meum omne usque ad
nepotes. Notandum sane quod {€totos€} pro 'omnibus' dicit. Cum
numerum significare uolumus, 'omnes' dicimus, cum corpus,
'totum'. Vsurpatiue tamen poeta posuit {€totos€} pro 'omnibus'.
Vt Vergilius:

     'hos tota armenta s(ecuntur),
et econtra pro 'toto' 'omne' ut:



     'omnemque reuerti
     per Troiam'
     


atque:



     'omnis humo fumat N(eptunia)
     T(roia)'.
     


82-83. INDVE QVOD M(ADIDVM) T(ABO) (DIADEMA CRVENTIS / VNGVIBVS
ABRIPVI) indue liberis meis diadema, quod ego Laio abripui cruore
pollutum.

84. I MEDIA I(N) F(RATRES) signum est discordiae. Vt Vergilius:

     'quos inter medius uenit furor'.
85. DISSILIANT multi 'dissiciant' legunt. Est autem sensus: aut
ipsi filii germanitatem suam ferro dissipent aut ipsa germanitas
ferro dissipetur.

85-86. (DA) TARTAREI REGINA BARATHRI / (QVOD CVPIAM VIDISSE
NEFAS) {€Tartarus€} est profunditas inferorum, {€barathrum€} uero
squaloris altitudo. Dicit autem hoc: fac ut tantum scelus filii
audeant, quod optet etiam pater caecus uidere.

87. MEA PIGNORA NOSCES quos ad facinora scelerum tam pronos
inuenies, ut meos filios esse non dubites.

88. SEVEROS tristes, ut Vergilius:

     'amnemque seuerum'.
89-90. (SEVEROS) / ADVERTIT V(VLTVS) bene {€uultus€}, non
'faciem' dixit. Vultus enim mutatur ex animi qualitate, facies
semper est simplex. INAMOENVM a quibusdam tapinosis creditur, qui
putant poetam 'squalidissimum' debuisse dicere. {€Inamoenum€}
ergo dixit, sine ulla amoenitate, et est una pars orationis. Vt
Vergilius:

     'tristisque palus inamabalis unda'.
90. RESOLVTAQVE V(ERTICE) C(RINES) ut Vergilius:

     'crinis effusa sacerdos'.
91. SVLPHVREAS (... VNDAS) id est ardentes. Nunquam sulphur
defluit nisi de loco flagranti. Sulphur enim terrae ebullientis
spuma est.

93. TRISTIBVS (EXSILVIT RIPIS) bene ad nefas: tristibus locis
exsiluit, quia habent etiam inferi[ora] loca amoena.

93-94. [DISCEDIT] INANE / V(VLGVS) umbrae quae solidis corporibus
carent.

95-96. ET CALIGANTES A(NIMARVM) E(XAMINE) C(AMPOS) / (TAENARIAE
LIMEN PETIT IRREMEABILE PORTAE) obscuros campos illa petit, in
quibus est turba animarum.

TAENARIAE L(IMEN) Malea promuntorium est Laconicae in cuius
radicibus locum quendam profundum Taenarum uocant, in quo dicitur
esse aditus inferorum. (LIMEN ...) IRREMEABILE eo quod ab
inferis ad superos mortalium nullus remeat naturaliter. Vt
Vergilius:



     'sed reuocare gradum s(uperasque) e(uadere) a(d) a(uras)
     hoc <opus>, h(ic) l(abor) e(st)'.
     


97. SENSIT A(DESSE) D(IES) id est: Furiae aspectu turbatus est.
Et deest 'prope', ut Vergilius [nimis poetice usque ad
<in>credibilia]:

     'Galli per dumos aderant a(rcemque) t(enebant)'.
[Deest 'paene', nam prope tenuerant.]

98. PROCVL A(RDVVS) A(TLAS) {€procul€}: longe est enim nimis
occasus a Thessalia, in quo Atlas est positus. Atlas, Iapeti
filius et Clymenae, cum hospitio non susciperet Perseum, Iouis et
Danaae filium, qui a Polydecte rege missus fuerat ad Medusam
Gorgonam occidendam, quam Perseus Minerua monstrante interfecit,
rediens, cum ab Atlante Libyae finibus prohiberetur, monstrato
Gorgonis capite in montem eum mutauit. <HORRVIT> qui postquam
Furiam uidit, territus est.

99. DVBIA [C(AELVM)] C(ERVICE) [R(EMISIT)]{€dubia€} ad timorem
rettulit Furiae uenientis: quam dubiam metus fecerat.

101. NOTVM I(TER) carum, ut Vergilius:

     'hic inter flumina nota'.
101-102. (NEQVE ENIM) VELOCIOR (VLLAS / ITQVE REDITQVE VIAS) ad
assiduitatem rettulit ueniendi. Nam nouitas itineris moras solet
afferre erroris. <COGNATAQVE TARTARA> ad crimen pertinet
Thebanorum, quorum pro suis Furia finibus utebatur. COGNATAQVE
T(ARTARA) M(AVVLT) 'neque' bis accipiendum. Hoc est: {€neque
uelocior ... neque mauult€}. Vt Vergilius:

     'nec misero clipei mora profuit aeris',
id est {€nec ... clipei ... nec aeris€}. MAVVLT nec magis uult
habitare Tartara quam Thebas, postquam illic probauit parricidium
et incestum libenter admissum.

103. CENTVM pro innumerabilibus posuit.

105-106. (QVALIS PER NVBILA PHOEBES) / ATRACIA R(VBET) A(RTE)
C(OLOR) hoc est: qualis color est lunae deficientis arte magica.
<ATRACIA ... ARTE arte> Atracis, qui fuit Thessaliae <rex> et
pater Hippodamiae, quam Pirithous duxit uxorem, qui primus artem
magicam apud Thessaliam constituit. Ergo {€Atracia <ars>€} est
magica scientia.

108-109. QVO LONGA S(ITIS) M(ORBIQVE) F(AMES)Q(VE) / (ET POPVLIS
MORS VNA VENIT) quasi in pestilentia nulla sit mortis discretio.
Vt Vergilius:



     'nec singula morbi
     corpora c(orripiunt), s(ed) t(ota) a(estiua) r(epente),
     s(pem)que g(regemque) s(imul) c(unctam)q(ue) a(b)
     o(rigine) g(entem)'.
     


Trium ergo Furiarum tres memorat potestates: {€sitis€},
{€morbi€}, {€famesque€}. [ET POPVLIS MORS VNA VENTI] ut item
Maro:



     'siquando letum horrificum morbosque deum rex
     molitur meritas aut bello territat urbes'.
     


109-110. RIGET HORRIDA TERGO / P(ALLA) {€riget€} dura est,
{€horrida€} sordida. Vt Vergilius:

     'palla succincta cruenta'.
<{€palla€}> amictum significat, ut idem Maro:

     'horridus ex humeris nodo dependet amictus'.
110. REDEVNT I(N) P(ECTORA) N(ODI) {€redeunt€} ad duplicationem
rettulit alterius nodi.

111. ATROPOS HOS A(TQVE) I(PSA) N(OVAT) P(ROSERPINA) C(VLTVS) ut
ostenderet Furiarum ministerio et Fatorum decreta compleri et
Proserpinae uoluntatem. NOVAT nouos retexendo facit.

112-113. TVM GEMINAS (QVATIT IRA MANVS) ut fratres utraque manu
armaret. HAEC IGNE R(OGALI) / F(VLGVRAT) (HAEC VIVO MANVS AERA
VERBERAT HYDRO) ut Vergilius:



     'continuo sontes ultrix succincta f(lagello)
     T(isiphone) q(uatit) i(nsultans) t(oruosque) s(inistra)
     i(ntentans) a(ngues)'.
     


114. VT STETIT postquam stetit. PLVRIMVS longus. Vt Vergilius:

     'plurima ceruix'.
ARCE altitudine siue cacumine. CITHAERON mons Baccho sacer, ut
Maro:



     'Baccho
     orgia n(octurnusque) u(ocat) c(lamore) Cithaeron'.
     


115. CRINE V(IRENTI) uenenato siue anguibus texto, qui dicuntur
sibilare. Vt Vergilius:

     'tot Erinys sibilat hydris'.
116-117. VNDE OMNIS A(CHAEI) / O(RA) M(ARIS) L(ATE) (PELOPEAQVE
REGNA RESVLTANT) sicut Vergilius:



     'Tartaream intendit uocem, q(ua) p(rotinus) o(mne)
     i(ntremuit) nemus e(t) s(iluae) i(nsonuere) profundae'.
     


PELOPEAQVE R(EGNA) [R(ESVLTANT)] regna Peloponnesum dicit et
Argos. Vt Vergilius:



     'magno Pelopea ad m(oenia) b(ello)
     u(enturam)'.
     


118. AVDIIT ET M(EDIVS) C(AELI) P(ARNASSVS) bene {€medius€}, quia
umbilicus terrae Parnassus dicitur. Nam cum Iuppiter medium
mundi locum uellet agnoscere, ex ortu atque occasu duas aquilas
dimisisse fertur, quae pari uolatu lapsae in Parnassi uertice
consederunt. Vel quod cataclysmi tempore terrae fuerat
{€discrimen€} et {€astris€}. Vt Lucanus:



     'hoc solum fluctu terras mergente cacumen
     e(micuit) p(ontoque) f(uit) d(iscrimen) e(t) a(stris)'.
     


118-119. ASPER / EVROTAS asper, quod bello acres procreet uiros,
uel propter μαστίγωσιν, quibus uirtuti est in sacris caedi
uerberibus sine corporis motu. {€Eurotas€} autem fluuius est
Lacedaemoniae.

119-120. DVBIAMQVE I(VGO) (FRAGOR IMPVLIT OETEN / IN LATVS)
{€dubiam€} Oeten dixit, quia inter Thessaliam et Thraciam hic
mons interiacet, ut, cuius esse uideatur, incertum sit. IMPVLIT
hyperbole. Quasi casuram impulit ac dubiam fecit.

120. ET GEMINIS V(IX) F(LVCTIBVS) O(BSTITIT) I(STHMOS) Cenchreis
et Lechaeo, inter quos angusto tractu in mare terra porrigitur,
quam {€Isthmon€} poeta significat. Huic contrarius πορθμός, quod
Latine 'fretum' dicitur, inter uicinas terras angustum mare. Vnde
Vergilius:

     'et crebris legimus freta concita t(erris)'.
[{€Isthmos€} dicitur terra angusta in mari. Vt Lucanus:]

     ['et gracilis medium mare separat Isthmos'.]
121-122. IPSA S(VVM) G(ENETRIX) (CVRVO DELPHINE VAGANTEM /
ABRIPVIT FRENIS GREMIOQVE PALAEMONA PRESSIT) Leucotheam dicit et
bene ipsam elegit hoc loco ponere, quae iam malum didicerat
Furiarum. [Et iucunde dictum {€pressit€}.] et a Thebanis
numinibus non recessit, quae ueluti praescia magis metuunt
patriae quam Furiarum sonitus perhorrescunt. Et mire dicendo
{€pressit€} affectionem maternam explicuit.

123-124. (ATQVE EA CADMEO PRAECEPS VBI CVLMINE PRIMVM) /
CONSTITIT ut Vergilius:



     'hic primum paribus nitens C(yllenius) a(lis)
     constitit'.
     


ASSVETAQVE I(NFECIT) N(VBE) P(ENATES) {€assueta ... nube€} solito
furore, quia multa scelera facta erant Thebis.

125. PROTINVS A(TTONITI) F(RATRVM) S(VB) P(ECTORE) M(OTVS) hoc
est: statim perturbationes discordiarum esse coeperunt. Figura
hypallage: non attoniti motus, sed attonito sub pectore. Vt
Vergilius:

     'ibant obscuri sola s(ub) n(octe) p(er) u(mbram)'.
126. GENTILISQVE [A(NIMOS) S(VBIIT)] F(VROR) id est quali furore
illi fuerunt de terra progeniti, qui se ipsi interemerunt. Et est
eiusdem familiae maximum signum, ut in <se> suorum furerent more
maiorum.

126-127. (AEGRAQVE LAETIS) / INVIDIA subiit inuidia fratrum
animos, quae semper laetis rebus infesta est. Vt Horatius:

     'inuidus alterius <macrescit> rebus <opimis>'.
ATQVE PARENS O(DII) M(ETVS) quia de timore semper odium nascitur.
Eos enim odio habemus quos timemus. Vt Vergilius:



     'conueniunt, quibus aut odium crudele t(yranni)
     a(ut) m(etus) a(cer) e(rat)'.
     


127-128. (REGENDI) / SAEVVS AMOR <{€saeuus€}> fortissimus. Aut
certe proprie dixit, quia reuera saeuum est imperare uelle
germano.

130. SOCIISQVE COMES D(ISCORDIA) R(EGNIS) ut Lucanus:



     'nulla fides regni s(ociis) o(mnisque) p(otestas)
     i(mpatiens) c(onsortis) e(rit)'.
     


138-139. (ALTERNI PLACVIT SVB LEGIBVS ANNI) / EXILIO M(VTARE)
D(VCEM) ut altero regnante alter esset extra urbem in exilio
constitutus et completo anno rediret ad regnum, et cui successum
fuerat, iret in exilium rediturus anno completo.

139-140. SIC I(VRE) M(ALIGNO) / F(ORTVNAM) T(RANSIRE) I(VBENT)
iniqua commutatione felicitatem imperii exilii infelicitate
commutant.

143. NEC IN REGEM P(ERDVRATVRA) S(ECVNDVM) licet iniqua esset
ista diuisio, tamen ad secundum regem peruenire non potuit, quia
expleto anno cum Polynices repeteret regnum, negante Eteocle mota
sunt bella.

144-146. ET NONDVM C(RASSO) L(AQVEARIA) F(VLVA) M(ETALLO) /
(MONTIBVS AVT ALTE GRAIIS EFFVLTA NITEBANT / ATRIA CONGESTOS
SATIS EXPLICITVRA CLIENTES) haec cum stomacho pronuntianda.
Lucanus:



     'nec pretium tanti tellus p(ontusque) f(uroris)
     t(unc) e(rat)'.
     


MONTIBVS [A(VT) A(LTE)] G(RAIIS) Lacedaemonio marmore et aliis
Graeciae metallis. CONGESTOS S(ATIS) E(XPLICITVRA) C(LIENTES) id
est condentia satis uenientium turbam. Imitatus Vergilium, ut
est:

     'mane salutantum totis uomit (a)e(dibus) u(ndam)'.
(NONDVM… / …/ ATRIA CONGESTOS SATIS) EXPLICITVRA (CLIENTES) large
admissura, quae multos capere<n>t clientes et extendere<n>t,
nondum erant.

147-148. NON IMPACATIS REGVM (ADVIGILANTIA SOMNIS / PILA) quibus
susceptus dormiat imperator habens circa atria semper armatos. Et
est sensus: non regum somnis impacatis pila uigilantia erant
scilicet ad custodiam regum. <ADVIGILANTIA... / ... PILA> pro
ipsis qui uigilant. Dixit μετωνυμικῶς [per id quod continet, id
quod continetur].

149-150. NEC CVRA M(ERO) C(OMMITTERE) G(EMMAS) / A(TQVE) A(VRVM)
V(IOLARE) C(IBIS) nondum eis luxuria suaserat pocula habere
gemmata, ut Vergilius:

     'ut gemma bibat et Sarrano dormiat ostro'.
{€Committere€} autem mire dictum est quasi ad periculum: quae
possent inter trepidantes ministros et semigraues uino conuiuas
<...>

150-151. (SED NVDA POTESTAS / ARMAVIT FRATRES PVGNA EST) DE
PAVPERE R(EGNO) Eteocli et Polynici, qui ciuilia bella gesserunt,
dicit non esse idoneum regnum, propter quod fratres odia
suscitauerunt. Et exsequitur potentissima regna uaria
descriptione.

152-153. DVMQVE VTER A(NGVSTAE) S(QVALENTIA) I(VGERA) D(IRCES) /
V(ERTERET) Boeotiam dicit. [Ergo: {€dum uter squalentia arua
uerteret€} ....] SQVALENTIA inculta, ut Vergilius:

     'squalent abductis arua colonis'.
VERTERET araret, ut Vergilius:

     'et campum horrentem fractis i(nuertere) g(laebis)'.
153-154. (AVT TYRII SOLIO) NON ALTVS O(VARET) / (EXSVLIS
AMBIGITVR) {€altus€} magnus. Et est ordo: et dum ambigitur, uter
fratrum ouaret in solio Tyrii exsulis hoc est Cadmi, qui a patre
pulsus peracto exilio condidit Thebas. NON ALTVS quoniam modicum
erat regnum.

154-155. PERIIT IVS F(AS)Q(VE) B(ONVM)Q(VE) / E(T) V(ITAE)
M(ORTIS)Q(VE) P(VDOR) {€ius€} legum est, quia unus foedus laesit;
{€fas€} hominum, quia fratres contra se arma sumpserunt;
{€bonum€}, quia usque ad interitum pugnauerunt; {€et uitae
m(ortis)q(ue) p(udor)€}, quod mutuis periere uulneribus et
cremati sunt rogorum discrepantibus flammis.

155-156. QVO TENDITIS IRAS / (A MISERI) apostropha ad fratres.

156-157. QVID SI PETERETVR C(RIMINE) T(ANTO) / (LIMES VTERQVE
POLI) dicit non oportuisse a fratribus arma sumi nec si ideo
pugnaretur, ut unus orbis imperium possideret, uel si caeli
possessio peteretur. CRIMINE non dicam 'bello'. Inter fratres
enim uel leue odium crimen est. (LIMES) VTERQVE POLI utrumque
complexus est mundi cardinem. Nam sol oriens occasum respicit,
cum occidit prospectat orientem. Vt Lucanus:



     'unde uenit Titan et nox u(bi) s(idera) c(ondit),
     q(uaque) d(ies) m(edius) f(lagrantibus) a(estuat)
     h(oris)'.
     


159-160. QVASQVE PROCVL T(ERRAS) O(BLIQVO) S(IDERE) T(ANGIT) /
AVIVS utique sol {€auius€} quasi sine uia, quia ab hac mundi
parte semotus est.

160-161. AVT BOREA G(ELIDAS) M(ADIDI)V(E) T(EPENTES) I(GNE)
N(OTI) {€gelidas et tepentes€} septentrionalis et meridianae
plagae partes ostendit.

161-162. NON SI TYRIAE PHRYGIAE(QVE SVB VNVM) / C(ONVECTENTVR)
O(PES) non si unus possideat opes Phrygias et Tyrias. {€Opes€}
autem {€Tyrias€} dixit, ut ostenderet Tyrios semper diuites
fuisse, secutus Vergilium dicentem:



     'portantur auari
     Pygmalionis opes'.
     


Item Horatius:

     'aut pingues Phrygiae Mygdonias opes'.
162-164. LOCA DIRA ARCESQVE N(EFANDAE) / S(VFFECERE) O(DIO)
F(VRIISQVE I(MMANIBVS) E(MPTVM) / (O)E(DIPODAE) S(EDISSE) L(OCO)
declamatio, quae significat eas causas mouisse odia, quae
restinguere debuissent. Fugere enim debuerant hi fratres loca
dira et sceptra Oedipi parricidae potius quam ad haec bellorum
crimina properarent.

166. VACVA CVM SOLVS IN AVLA non uere solus, sed quia is qui
aliis est odio, pro turba est homo solus.

168. ET NVSQVAM PAR STARE CAPVT id est tui consortem diadematis.

168-169. [IAM MVRMVRA SERPVNT] / P(LEBIS) E(CHIONIAE) Thebani
populi. Echionis enim et Agauae filius Pentheus rex Thebanorum
fuit.

169-170. TACITVMQVE A PRINCIPE VVLGVS / DISSIDET {€tacitum€} id
est tacite, siue {€tacitum€} dixit timore perculsum.

170. ET QVI MOS POPVLIS VENTVRVS AMATVR hoc uult intellegi: non
praesens diligitur Eteocles, sed desideratur futurus Polynices.

171-173. ATQVE ALIQVIS CVI MENS HVMILI L(AESISSE) V(ENENO) /
S(VMMA) (NEC IMPOSITOS VMQVAM CERVICE VOLENTI / FERRE DVCES)
utique unus ex plebe, cui erat mens laedendi summa.
HVMILI...VENENO id est maledictionibus carpere meliores ut apud
Homerum <...> dicit autem illum locutum, cui mos erat in
dignitate regia posito<s> maleloquii ueneno perstringere et
impositum iugum seruitutis indomita ceruice deicere. [Cui est
uotum uel modice laedere id est inuidere potentibus].

173-174. HANCNE OGYGIIS AIT A(SPERA) R(EBVS) / F(ATA) T(VLERE)
V(ICEM) Ogyges, ut Varro docet in libris de gente populi Romani,
rex fuit Thebanorum, sub quo primum diluuium factum est longe
ante quam illud, quod sub Deucalione factum esse narratur. Aut
certe ab Ogygio uno terrigena, Thebanorum primo rege, a quo
Thebani antiquas res 'Ogygias' nominabant, qui<a> primus eis
imperauit.

174-175. TOTIENS M(VTARE) T(IMENDOS) / (ALTERNOQVE IVGO
DVBITANTIA SVBDERE COLLA) quia uicissim placuerat imperare. Illi,
inquit, ut imperent uices mutant, nos seruitia non mutamus.

176. [PARTITI] V(ERSANT) P(OPVLORVM) F(ATA) id est sub imperio et
dicione habent.

176-177. MANVQVE F(ORTVNAM) F(ECERE) L(EVEM) id est
contemptibilem. <ut: > 'nam Fortuna solet reges facere et
exsules'. Isti fecerunt ut circa {€reges ... et exsules€} ea
fortuna seruetur, ut ex illorum uoluntate constitutum sit quando
debeant exilium petere, quando ad imperium remeare. Itaque in
illis Fortuna, quae semper solet esse dubia, non habet
potestatem, quippe cum de futuris certi sint. Et ipsi regunt fata
populi, dum excluserunt fortunam.

177-178. SEMPERNE V(ICISSIM) / E(XSVLIBVS) S(ERVIRE) D(ABOR) quia
semper dux erat mutandus exilio. Et licet sit grauis omnis
seruitus, grauior tamen est quae subiacet indignis. VICISSIM
rerum omnium mutabilitate aut uice seruiendi. Nam uere {€uicem€}
pro 'poena' posuit.

179. SOCIIS propter Harmoniam, quae fuit Martis et Veneris filia.

180. SEDIT placuit.

181-183. EX QVO SIDONII (NEQVIQVAM BLANDA IVVENCI / PONDERA
CARPATHIO IVSSVS SALE QVAERERE CADMVS / EXSVL HYANTEOS INVENIT
REGNA PER AGROS) non Sidonius iuuencus, sed Sidonium pondus. De
Sidone enim fuit Europa, quam pater Agenor Cadmo inquirendam
mandauit. Ille cum pererrasset mare {€Carpathium€} id est
Aegyptium — nam Carpathus insula est inter Aegyptum et Rhodon —
cum nec sororem reperire potuisset, secundum praecepta patris in
exilio remansit et duce Apolline peruenit ad Thebas Boeotiae,
quas {€Hyanteas€} uocant a Nympha quae illic colitur.

<184>. <FRATERNASQVE ACIES> ut Horatius:



     'acerba fata Romanos premunt
     scelusque f(raternae) n(ecis)'.
     


<FETAE TELLVRIS HIATV> eo quod illic draco fuerit, cuius seuit
dentes.

186. CERNIS VT E(RECTVM) T(ORVA) (SVB) F(RONTE) M(INETVR) ad
Iouem hoc aut ad aliquem de plebe, quasi Eteoclen ostendat,
eloquitur.

188. QVAS GERIT O(RE) M(INAS) aut ore loquitur cum superbia aut
minas gerit in facie.

<189>. <HICNE VMQVAM PRIVATVS ERIT> ubique iam hoc queritur, quod
nemo succedit, cum superius uices gemeret seruitutis.

190. MITIS ET A(FFATV) B(ONVS) (ET PATIENTIOR AEQVI) 'erat'
subaudimus. Et dicit Eteoclen quondam circa rogantes fuisse
clementem, quae laus imperatoris est maxima. Quae omnia dicit
esse conuersa, quia successor exclusus est. <AFFATV BONVS ET
PATIENTIOR AEQVI> qui iustitiam pateretur et esset in sermone
communis.

191. QVID MIRVM N(ON) S(OLVS) E(RAT) ideo bonus, quia non erat
solus.

191-192. NOS VILIS I(N) O(MNES) / P(ROMPTA) M(ANVS) C(ASVS) ut
Vergilius:

     'nos animae uiles'.
192. CVICVMQVE non lecto.

193. QVALITER H(INC) G(ELIDVS) B(OREAS) optima comparatio:
ignotae rei descriptio per similitudinem notae. Et egregie
rempublicam naui iactatae tempestatibus simulat, sicut Tullius:
'ad gubernacula rei publicae' et Horatius:



     'o nauis, referent in mare te noui
     fluctus?'
     


†etiam ita et iste† facit comparationem contra artem poeticam.
Nam comparatio a persona Boreae debet induci. Similes uentos
fratribus comparauit, nauim reipublicae, cum bellis ciuilibus
turbaretur.

196. HIC IMPERAT I(LLE) M(INATVR) id est imperat Eteocles, quia
fidem fregit, minatur Polynices, quia amisit imperium. Et necesse
est populis Thebanorum sub unius imperio duorum timere
saeuitiam, quoniam alter speratur uenire. [Aut generaliter
explicuit: modo hic, modo ille.]

197-198. RAPIDI SVPER A(TRIA) C(AELI) / L(ECTVS) C(ONCILIO)
D(IVVM) C(ONVENERAT) O(RDO) concilium deorum describit.
{€Rapidi€} autem caeli uolubilis, ut Vergilius:

     'rapidiue potentia solis'.
ATRIA CAELI poetice, ut est:

     'domus omnipotentis Olympi'.
199. INTERIORE P(OLO) id est secretiore, ut Vergilius:



     'tu secreta p(yram) t(ecto) i(nteriore) s(ub) a(uras)
     e(rige)',
     


siue medio, ut ab ortu et occasu conuenturis numinibus spatiorum
esset aequa distantia, quasi ad quoddam caeli secretum numinum
ordo conueniat. SPATIIS H(INC) O(MNIA) I(VXTA) ut ostendat ad eum
caeli locum numina conuenisse, cui iuxta sunt omnia, id est unde
sic uideantur omnia tamquam iuxta. Ergo medium caeli locum
dixit.

200. PRIMAEQVE O(CCIDVAE)Q(VE) D(OMVS) orientis occasusque loca
describit.

200-201. EFFVSA S(VB) O(MNI) / T(ERRA) A(TQVE) V(NDA) D(IE)
{€effusa€} patens. SVB OMNI ... DIE sub omni caelo.

201-202. MEDIIS SESE A(RDVVS) I(NFERT) / I(PSE) D(EIS) <{€ipse€}>
id est Iuppiter. <ARDVVS> ut Vergilius:

     'toto uertice supra est'.
MEDIIS ut idem:

     'caelicolae medium quem ad limina ducunt'.
203-205. (NEC PROTINVS AVSI) / CAELICOLAE VENIAM D(ONEC) P(ATER)
I(PSE) S(EDENDI) / (TRANQVILLA IVBET ESSE MANV) hoc est: donec
Iuppiter protenta manu hortaretur. VENIAM ... SEDENDI id est
beneficium. Vt Vergilius:

     'orantes ueniam'.
205-206. (TVRBA VAGORVM) / SEMIDEVM qui in inferioribus zonis
degunt, id est qui nec mortales nec superi sunt. ET SVMMIS
C(OGNATI) N(VBIBVS) A(MNES) secundum Lucretium, qui dicit ex
sudore terrae nebulas oriri, ex nebulis nubes, ex nubibus
pluuias, e quibus amnes augentur. Hinc Vergilius:

     'caelo gratissimus amnis'.
Dicit enim occulto tractu aquas in caelum reuerti et inde in
nubibus imbrem esse.

207. ET COMPRESSA METV S(ERVANTES) M(VRMVRA) V(ENTI) ut
Vergilius:



     'tum uenti posuere omnis<que> repente r(esedit)
     f(latus)'.
     


209-210. RADIANT M(AIORE) S(ERENO) / (CVLMINA) quasi serenitas
caelo maior illuxerit.

213. ET VOCEM F(ATA) S(ECVNTVR) quasi, quicquid dixerit Iuppiter,
fata sint. Vt Lucanus:



     'siue canit fatum, seu, quod iubet ille, c(anendo)
     f(it) f(atum)'.
     


214-215. TERRARVM DELICTA N(EC) E(XSVPERABILE) D(IRIS) /
I(NGENIVM) M(ORTALE) Q(VEROR) <{€delicta€}> quae homines
deliquerunt. DIRIS Furiis, unde et Furiae Dirae sunt appellatae.
Queritur ergo Iuppiter de hominum peccatis, quos dicit superasse
se malis. Nam fortiores illos dicit esse ad committenda peccata
quam se ad uindicandum, et commemorat, quae mala commiserint.

215-216. QVONAM VSQVE N(OCENTVM) / E(XIGAR) I(N) P(OENAS) hoc
est: quousque cogor laborare, dum suppliciis criminosos afficio.

216-218. (TAEDET SAEVIRE CORVSCO / FVLMINE) IAM PRIDEM C(YCLOPVM)
O(PEROSA) F(ATISCVNT) / B(RACCHIA) (ET AEOLIIS DESVNT INCVDIBVS
IGNES) hyperbole. Dixerat uti fulminibus non libere. Addidit
augmentum, ut dicat deesse fulmina. Cyclopes enim fatigati sunt
suggerendo fulmina. Ergo hoc {€taedet€} et quod intulit {€desunt.
Fatiscunt€} autem lassata sunt. ET AEOLIIS DESVNT I(NCVDIBVS)
I(GNES) ad fulmina fabricanda negat ignem posse sufficere.

219-222. ATQVE A(DEO) T(VLERAM) F(ALSO) R(ECTORE) S(OLVTOS) /
S(OLIS) E(QVOS) (CAELVMQVE ROTIS ERRANTIBVS VRI / ET PHAETHONTEA
MVNDVM SQVALERE FAVILLA / NIL ACTVM) deest 'patienter': <ADEO> ut
mundum Phaethon incendio concremaret. SOLVTOS SOLIS EQVOS non
sine frenis, sed, quia regi non poterant, licenter errantes.
ROTIS ERRANTIBVS quasi a legitimo cursu deuiantibus. ET
PHAETHONTEA M(VNDVM) S(QVALERE) F(AVILLA) Phaethon, Solis et
Clymenae filius, patrem currus petiuit. Quos cum regere non
potuisset, fulmine est praecipitatus in Padum. Dicit ergo
Iuppiter nil illud incendium profuisse, quo humanum genus
emendari non potuit.

222-223. NIL ACTVM NEQVE T(V) V(ALIDA) Q(VOD) C(VSPIDE) L(ATE /
I(RE) P(ER) I(LLICITVM) P(ELAGO) G(ERMANE) D(EDISTI) id est: nec
illud profuit ad emendationem humani generis, quod diluuium
factum est. Neptunus enim impulsu cuspidis coegit excedere
fluctus litorum legem et uniuersas terras obruere. Dicit ergo
Iuppiter nihil emendationi humani generis <profuisse> supplicia,
cum nihilominus peccare non desinant.

224-225. [NVNC] G(EMINAS) [P(VNIRE)] D(OMOS) (QVIS SANGVINIS
AVCTOR / IPSE EGO) duas familias significat Thebanorum et
Argiuorum, quorum se originem dixit existere, id est Argiuorum a
Perseo — Perseus autem Iouis et Danaae filius fuit — Thebanorum
per Cadmum, qui ab Epapho ex Iouis origine uenit. Constat ergo
utrique genti Iouem esse auctorem.

225. PERSEOS [ALTER IN ARGOS] {€Perseos€} pro 'Perseios',
principale pro deriuatiuo, atque ideo media syllaba producta est,
quamuis et alio ordine produci posse uideatur, ut: 'Ilionea
petit d(extra)'. Nam paenultima huius nominis longa est, quae
secundum communem regulam breuis esse debuerat.

229. MALA G(AVDIA) M(ATRVM) aut propter Agauen, quae parricidio
suo insana gaudebat, aut propter Iocastam, quae cum filio laeta
concubuit.

230. ERRORESQVE F(EROS) N(EMORVM) Athamantis scilicet, qui
furiata mente cum Learchum filium iugularet, leonem se putauit
occidere.

230-231. ET RETICENDA D(EORVM) / C(RIMINA) et hoc ἀμφίβολον: aut
quae homines in deos commiserunt aut quae dii irrogauere
mortalibus. Si hominum in deos, haec sunt: Niobe Latonae,
Pentheus Libero, Semele Iunoni; uel propter Tantalum, qui uolens
deorum mentes inquirere Pelopem filium suum diis posuit
epulandum. Quae a Pentheo inlata sunt in Liberum, Ouidius refert
<...> haec enim deorum crimina.

231. VIX LVCIS SPATIO V(IX) N(OCTIS) A(BACTAE) ut Vergilius:

     'ante diem clauso c(omponet) V(esper) O(lympo)'.
233. IMPIVS HERES Oedipum dicit, qui matris gremium ut incestaret
appetiuit.

235. PROPRIOS MONSTRO R(EVOLVTVS) I(N) O(RTVS) nomine usus est
pro aduerbio, id est: {€monstro€} pro 'monstrose'. <REVOLVTVS IN
ORTVS> quia reuocauit semina in ortus suos.

237. PROIECITQVE DIEM induxit sibi caecitatem, ut cito uindicta
sequeretur.

237-238. AETHERE NOSTRO / (VESCITVR) id est luce quam nos
largimur. Vt est:



     'uescitur aura
     aetheria.'
     


238. FACINVS SINE MORE {€facinus€} separandum, ut sit irascentis
exclamatio. SINE MORE inusitatum, sine exemplo.

239. CALCAVERE OCVLOS insultauere caecitati patris.

239-240. IAM IAM RATA V(OTA) T(VLISTI) / (DIRE SENEX) apostropha
ad ipsum Oedipum. †RATA sensu uocis regentem.†

244. ADRASTVS SOCER qui pro genero Polynice pugnauit. Atqui adhuc
non erat socer, sed quia deus est, futura praedicit.

244-245. (SVPERIS) ADIVNCTA SINISTRIS / (CONVBIA) {€adiuncta€}
pro 'adiungenda'. Nondum enim adiuncta erant. SINISTRIS infensis
numinibus et contrariis, quia morituri sunt.

246-247. NEQVE ENIM ARCANO D(E) P(ECTORA) F(ALLAX) / T(ANTALVS)
(ET SAEVAE PERIIT INIVRIA MENSAE) reddit causas, cur etiam
Argiuos uelit euertere: scilicet propter Tantali scelus, qui
decipere se credidit deos quando epulandum his apposuit filium,
uel quod epulando cum diis secreta eorum mortalibus prodidit. Ob
quod facinus dignas apud inferos poenas soluit. [{€Fallax€} autem
quia deorum prodebat consilia.]

248. SAVCIA pro 'sauciata'.

249. (FLAMMATO VERSANS) INOPINVM (CORDE DOLOREM) <{€inopinum€}>
quod Thebarum gaudebat exitio de suis urbibus iam secura.

250-251. MENE O IVSTISSIME DIVVM / (ME BELLO CERTARE IVBES)
inuidiose se pro Argis dixit. Vt Vergilius:

     'nos, tua progenies'.
251-253. SCIS SEMPER VT ARCES / CYCLOPVM (MAGNIQVE PHORONEOS
INCLVTA FAMA / SCEPTRA VIRIS OPIBVSQVE IVVEM) quia semper Iuno
fauit Argiuis, ut Vergilius:

     'prima quod ad Troiam p(ro) c(aris) g(esserat) A(rgis)'.
{€Cyclopum€} autem aut quas Cyclopes fecerunt aut magni ac miri
operis. Nam quicquid magnitudine sua nobile est, Cyclopum manu
dicitur fabricatum.

252. MAGNIQVE PHORONEOS [I(NCLVTA F(AMA)] rex Argiuorum, qui
primus dicitur Iunoni templa dicasse et sacrificiorum instituisse
sollemnia.

253-255. (LICET IMPROBVS ILLIC) / CVSTODEM PHARIAE S(OMNO)
L(ETOQVE) I(VVENCAE) / (EXSTINGVAS) Argum [ergo] describit, quem
Mercurius dicitur occidisse. <SOMNO LETOQVE> bene prius
{€somno€}. Nam hic, qui centum habebat oculos, nisi somno
oppressus non poterat occidi.

255. EXSTINGVAS perimas. [Bene {€exstinguas€}, quia anima ignis
est. Vt Terentius in Adelphis:]

     ['primo ipsi seni animam exstinguerem']
[et Vergilius:]

     ['igneus est ollis uigor'.]
SAEPTIS ET TVRRIBVS AVREVS INTRES Acrisius, pater Danaes,
oraculum accepit <eum> causam mortis sibi futurum, qui ex filia
nasceretur <...> sed Iuppiter conuersus in aurum uitiauit Danaen.
Ex quo coitu Perseus natus dicitur, qui Acrisium obiecto
Gorgonis capite conuertit in saxum.

256-257. MENTITIS IGNOSCO TORIS (ILLAM ODIMVS VRBEM / QVAM VVLTV
CONFESSVS ADIS) id est: non irascor illi ciuitati ubi mutatus
adulteria commisisti. Cum aliis enim maiestate dissimulata
concumbis, ad Semelen uero professus numen intrasti.

257-258. VBI CONSCIA MAGNI / SIGNA TORI T(ONITRVS) A(GIS) hoc
est: quibus mecum coire consuesti. {€Tonitrus€} genere masculino
protulit.

258. MEA FVLMINA TORQVES id est: insignia matrimonii mei, quae
debui sola sentire, uel mihi soli nota et mihi tantum obnoxia.
MEA FVLMINA physicum est. Nam simplici ratione si intellegis,
uxorem respicis. Ceterum fulmen esse sine aere non potest, quia
ipse aer Iuno est. Etenim si non fuerint nubes aere collisae,
fulmen nullum est. Vt Lucanus:

     'qualiter expressum uentis p(er) n(ubila) f(ulmen)'.
MEA FVLMINA hoc secundum pontifices, qui aiunt certa cuique
fulmina deo ascripta, in quibus <Iunoni> et Mineruae.

260. QVIN AGE figurate: concedimus, quod fieri nolumus. Vt
Vergilius:

     'quin age et ipsa manu felices erue siluas'.
261-262. ET SAMON ET VETERES ARMIS E(XSCINDE) M(YCENAS) / V(ERTE)
S(OLO) S(PARTEN) Samos et Mycenae atque Sparta, Graeciae
ciuitates, Iunoni sacratae sunt. Samos etiam cara Iunoni; haec
enim prima Iunonis nuptias uidisse dicitur. Ideo cara insula
attestante Vergilio:

     'posthabita coluisse Samo'.
Spartam uero dixit ciuitatem Laconicae regionis.

262. SANGVINE FESTO uictima sacrificiorum.

263. TVRIS EOI id est Sabaei. Vt Vergilius:



     'centumque Sabaeo
     t(ure) c(alent) a(rae)'.
     


265. conos ciuitas Mareotica Aegypti, in qua Io uersa in Isidem
colitur, cuius sacris sistro celebratis Nilus exaestuat. AERISONI
LVGENTIA F(LVMINA) N(ILI) de sacris Isidis tractum, quia
prouentum fructuum quaerunt Aegyptii usque ad ueros planctus. Nam
irrigatio Nili supra dictorum fletibus imploratur. Siue
{€lugentia€} dicit propter Osirin, quem planctibus quaerunt et
inueniunt; eundemque Solem dicunt. {€Aerisoni€} ait: aeris sonum
dantis propter sistrum.

267. SVBVENIT in mentem uenit.

269. FVRIAS pro criminibus posuit et peccatis ut illud: 'furias
Aiacis O(ilei)'.

274-275. ILLIC MAVORTIVS AXIS / OENOMAI Elidem dicit et Pisas,
ubi Oenomaus regnauit, rex crudelissimus.

275-276. GETICOQVE PECVS STABVLARE SVB HAEMO / DIGNIVS id est:
equi digni erant stabulari in Scythia, ubi equi Diomedis erant,
qui humana carne pascebantur.

282. [MELIVS] GENEROS [PASSVRA] NOCENTES Polynicen per patris
incestum et Tydeum, qui fratrem suum Toxeum occiderat.

288-289. (MVLTA SVPER THEBIS ...) AVSVRAM[QVE] DIONEN / (DICERE)
Veneris matrem dicit sollicitam futuram propter Harmoniam,
Veneris et Martis filiam, Cadmi uxorem.

294. REGNIS[QVE ILLAPSVS] OPACIS umbrosis, sine sole.

296-298. (QVEM ... NONDVM / VLTERIOR LETHES ACCEPIT RIPA
PROFVNDI) / LEGE EREBI quia dicuntur inhumatorum animae multis
errare temporibus.

299-300. (ARGOLICISQVE) TVMENTEM / (HOSPITIIS) iactantem se
exilio propter cognationem Adrasti. Et hoc quasi deus ad eum
dicit, nam futura sunt haec.

305. OBNVBITQVE COMAS ET TEMPERAT A(STRA) G(ALERO) ordo est:
obnubit comas galero et temperat astra, quasi uniuscuiusque dei
caput astrum sit. Igitur {€obnubit€}, obscurat, ne nudo capite
descendens terras fulgore percuteret. TEMPERAT uel quia benefica
stella Mercurii maleficarum temperat flammas, uel — certe occulte
— nobis exponit quinque plagas caeli ex istis constare
sideribus: Saturni, Iouis, Martis, Mercurii, Veneris. Saturni
frigida est id est nocens, ut:

     'frigida Saturni s(ese) q(uo) s(tella) r(eceptet)',
Martis calida, Mercurii frigida, Iouis et Veneris temperatae.
Ergo quia per mediam zonam uolabat, Iouis et Veneris uicina
sidera frigido transitu temperabat. GALERO pilleo. Vt Vergilius:

     'fuluosque lupi de pelle galeros'.
306. TVM DEXTRAE VIRGAM INSERVIT ut Vergilius:

     'tum uirgam capit'.
306-307. QVA PELLERE DVLCES / A(VT) S(VADERE) I(TERVM) SOMNOS
mortis somnos dulces dixit, nam in uita dulces non sunt. Vt
Cicero: 'hoc iter uitae tam confragosum putamus, [ui]tam plenum
iniuriarum ac miseriarum atque laborum' et Vergilius:

     'quae lucis miseris tam dira cupido?'.
309. DESILVIT cum saltu descendit. Vt:

     'desiluit Turnus biiugis'.
TENVIQVE EXCEPTVS I(NHORRVIT) A(VRA) {€tenui ... aura€}, qua
mortales fruuntur. [Nam aether crassior est.] {€Inhorruit€}
autem, quia ab aere calido ad aerem frigidum descendit. Alii
{€inhorruit€} ad stridorem referunt alarum.

311. CARPIT transit. DESIGNAT NVBILA GYRO quasi more auium, ut
uolatus ipsius uideretur esse descensus, siue {€gyrum€} irim
dicit, nam ipsa est transitus deorum. Transitus enim nubium
necesse est ut leuem concitet rorem. Nubilum autem ex transitu
numinum fit et astrorum motu. Sol uero cum aduersam tetigerit
radiis nubem aquosam, irim facit.

312. OLIM VAGVS EXSVL quia superius: dixit:



     'iam sorte carebat
     dilatus Polynicis honor'.
     


Hinc ergo incipit poeta describere, quemadmodum exsul ad Adrastum
peruenerit.

313. FVRTO clam. Exsulem enim nisi furtim non licebat eos fines
attingere, quibus fuerat expulsus.

314. AONIAE Thebanae regionis.

314-315. (ANIMIS) MALE DEBITA REGNA / (CONCIPIT) non 'indebita'
sed {€male debita€}, ut 'male sana', dixit, quae esset proeliorum
incommodis petiturus. Aut certe male concipit animo regna sibi
debita, quae sciebat germanum nunquam redditurum sponte.

315. SIGNIS CVNCTANTIBVS tarde procedentibus. Ad desiderium
rettulit spem gerentis.

316-317. (TENET VNA DIES NOCTESQVE RECVRSANS) / CVRA VIRVM
<{€recursans€}> ad cogitationem eius rettulit, non ad diem.

<317-319>. <SI QVANDO HVMILEM DECEDERE REGNO / GERMANVM ET SEMET
THEBIS OPIBVSQVE POTITVM / CERNERET> id est: si regni cupiditas
ad finem <...>

319. HAC AEVVM CVPIAT PRO LVCE PACISCI id est: pro illo die, quo
cupit se uidere regnantem, libenter totius uitae suae offert
tempora. Vt Vergilius:

     'uitamque uolunt pro laude pacisci'.
320-321. NVNC QVERITVR CEV TARDA FVGAE D(ISPENDIA) (SED MOX /
ATTOLIT FLATVS DVCIS) descriptio hominis anxii: nunc superbiam
secum regnantis reputat fratris, modo uotis erigitur in regio
spiritu.

321-322. SEDISSE SVPERBVS / (DEIECTO IAM FRATRE PVTAT) sibi
effectum uoti frustra gaudebat.

323. (LONGO) CONSVMIT GAVDIA V(OTO) semper optando regnum
consumit gaudium. De rebus enim inopinatis magis laetamur quam de
his, quae semper mente tractauimus.

324. TVM SEDET INACHIAS VRBES (DANAIAQVE ARVA) {€sedet€} placet,
ut

     'sedet hoc animo'.
{€Inachias€} sine praepositione: ad Inachias urbes, ad arua
<{€Danaia€}> [campi] id est Argolica. Vt

     'Inachiis sese referebat a(b) A(rgis)'.
[DANAIAQVE ARVA Danaus et Aegyptus fratres fuerunt. Danao fuit
uirilis sexus quinquaginta numerus filiorum, e diuerso Aegypto
par numerus filiarum. Voluit ergo Danaus fratris iilias liberis
suis matrimonio sociare. <At> Aegyptus oraculo cognouerat, quod
generi sui manibus interiret. Iussit <ergo> filiabus, ut sponsos
occiderent. Sola Hypermestra, dum ceterae facinus perpetrassent,
Lynceo pepercit.]

325. ET CALIGANTES ABRVPTO S(OLE) M(YCENAS) de Atreo et Thyeste
notissima historia est, quod alter alterius liberos interfecit,
quo aspectu Sol dicitur refugisse. {€Abrupto€} autem {€sole€}
dixit subducto lumine et a cursu suo reuocato.

326. FERRE ITER IMPAVIDVM non iter <impauidum> sed ipse
impauidus.

326-328. (SEV PRAEVIA DVCIT ERINYS) SEV FORS ILLA VIAE / SIVE HAC
IMMOTA VOCABAT / ATROPOS hoc est: illud iter aut furor suasit
aut casus aut fatum. PRAEVIA dux uiae. {€Praeuii€} enim dicuntur
duces uiarum.

328. (OGYGIIS) VLVLATA FVRORIBVS ANTRA in quibus Liber pater
colitur ululatu Baccharum. VLVLATA participium sine uerbi
substantia ut 'regnata', 'triumphata', 'nupta'.

329. (PINGVES) BACCHEO SANGVINE COLLES <{€Baccheo ... sanguine€}>
sanguine, quem perempto Pentheo Agaue mater effudit. <COLLES>
Cithaeronem significat, ubi se Bacchae secant in honorem Liberi.
Vt Vergilius:

     'orgia nocturnusque u(ocat) c(lamore) C(ithaeron)'.
330-332. [INDE] PLAGAM (... /... / PRAETERIT) <{€plagam€}> id est
regionem. Descriptio itineris illius. QVA MOLLE SEDENS (IN
PLANA) id est: qua paulatim tumores collium in planum relaxans.
MOLLE pro 'molliter'.

<331>. <PORRIGITVR> ubi in campum effunditur nimis extensum.
LASSVM(QVE INCLINAT AD AEQVORA MONTEM) utique fluctibus caesum,
uel quia in hanc partem deuexus uires amiserit in excelsa
crescendo.

332. ARTE anguste, siue doctrina, hoc est quadam sollertiae
leuitate, iter faciens. PENDENS quicquid enim in praecipiti stat,
uidetur pendere. Nam qui per angustias ardui montis incedit,
quasi pendeat, eminus cernentibus sic uidetur.

333. INFAMES SCIRONE (PETRAS) 'notas' dixit {€infames€}, ut est
'infames scopulos Acroceraunia'. Hic Sciron hospites suos uel
transeuntes saxo residens cogebat pedes sibi lauare et eos ex
improuiso praecipitabat, quem tamen Theseus dicitur peremisse.
SCYLLAEAQVE RVRA Megaram significat ciuitatem, in qua Nisus
regnasse dicitur crinem purpureum atque fatalem habens, quem
dormienti patri Scylla filia secuit. Nam ut Vergilius utrumque
monstraret, ait:

     'et pro purpureo poenas dat Scylla capillo'.
Item alibi:



     'quid loquar aut Scyllam Nisi [aut] quam fama secuta est
     c(andida) s(uccinctam) l(atrantibus) i(nguina) m(onstris)'.
     


334. MITEMQVE CORINTHON tranquillam siue otiosam.

335. IN MEDIIS AVDIT D(VO) L(ITORA) C(AMPIS) Isthmon significat,
qui inter duo maria sit constitutus, ut Horatius:



     'bimarisque Corinthi
     moenia',
     


id est inter Ionium et Aegaeum describit Corinthum positam
ciuitatem.

336-337. IAMQVE PER EMERITI SVRGENS CONFINIA PHOEBI / (TITANIS) a
re militari, quasi et sol die[i] militare uideatur. EMERITI
occidentis. {€Confinia (Phoebi)€} bene dixit, quia iuxta ipsum
oritur. Quomodo {€emeritos€} dicimus †simili labore donatos†, sic
et {€emeritus€} sol occidens dicitur post laborem, cui noctis
astra succedunt, ut Vergilius:

     'emeritaeque exspectant praemia palmae'.
337. TITANIS Luna. Vt Vergilius:

     'lucentemque globum l(unae) T(itania)q(ue) a(stra)'.
Sic autem Titan et Titanis dicitur, quemadmodum Phoebus et
Phoebe. [MVNDO] SVBIECTA superiecta, ut Vergilius:



     'et corpora saltu
     subiciunt in equos.'
     


338. TENVAVERAT AERA BIGA bene {€tenuauerat€}, quia diei aer
crassior est, noctis tenuis.

339. IAM PECVDES V(OLVCRES)Q(VE) T(ACENT) sic Vergilius:

     'cum tacet omnis ager, p(ecudes) p(ictae)q(ue) u(olucres)'.
339-340. IAM SOMNVS AVARIS / INSERPIT CVRIS {€auaris€}
indefessis. Auarus enim animus difficile fatigatur. Vt Horatius:

     'addunt auaro diuitias mari'.
340. NVTAT pendet.

341. LABORATAE ... VITAE per laborem peractae.

342-343. SED NEC PVNICEO R(EDITVRVM) N(VBILA) C(AELO) /
(PROMISERE IVBAR) hoc uult poeta monstrare: serenum diem non
contigisse Polynici. Nec enim ulla serenitatis signa promiserat
solis occasus. {€Puniceo€} ergo 'sereno' dixit. Vt Vergilius:

     'caeruleus pluuiam denuntiat, igneus Euros'.
344. (LONGA REPERCVSSO) NITVERE CREPVSCVLA PHOEBO {€crepusculum€}
dicitur, quod inter diei finem est et exordium noctis. Vnde et
'decrepiti' senes dicuntur esse iam prope occasum salutis et
initium mortis. Vtrumque enim tempus ostendit: et diei initium et
extremum noctis. <REPERCVSSO ... PHOEBO> quia praecedentis solis
radii percutiuntur a crepusculo, id est ab extrema parte noctis.

345. DENSIOR A TERRIS densiorem noctem nebulam dicit, quod quando
ima petunt nebulae, [serenitas est, quando altum,] sine dubio
imbres futuros ostendunt. ET NVLLI PERVIA FLAMMAE quam neque
solis neque aurorae ualeat flamma penetrare.

346-347. [IAM CLAVSTRA] RIGENTIS / (AEOLIAE) frigidae, quia prope
est ubi habitant uenti.

347. PERCVSSA SONANT certamine uentorum exire uolentium.

350. [DVM] CAELVM pro nubibus posuit.

352-353. SICCO QVOS ASPER HIATV / P(RAESOLIDAT) B(OREAS) physicam
rationem secutus est. Nam si primo Auster pluuias faciat, mox
sequitur Boreas et easdem aut in niuem aut in grandinem mutat.
Inde Ouidius:

     'utque ferunt imbres gelidis concrescere uentis'
id est gelari.

353-354. NEC NON ABRVPTA TREMESCVNT / FVLGVRA coruscationes enim
quasi ruptis nubibus tremunt. {€Fulgura€} a fulgore dicta sunt.

354. (ATTRITVS ...) RVMPITVR (AETHER) quasi ex collisione nubium.

355. [IAM] NEMEA palus iuxta Cleonam, Graeciae ciuitatem, ubi
Hercules leonem uicit. Vt Lucanus:

     'ille Cleonaei proiecit terga leonis'.
Notandum autem, quod nomen 'a' littera terminatum longum est.
Latinitas hoc non habet, sed ideo, quoniam Graecum est nomen, in
eo melius Graeca ratio considerabitur.

355-356. CONTERMINA LVCIS / (... CAPITA) confinia atque uicina
his lucis montium Argiuorum.

356. ARCADIAE CAPITA ALTA MADENT quinque montium cacumina
Arcadiae regionis ostendit id est Cyllenii, Lycaei, †Licorionis,
Agolionis† , Maenali, RVIT festinat impetu exire. Vt Vergilius:

     'qua data porta, ruunt'.
AGMINE multitudine aquarum. Vt Vergilius:

     'ruit agmen aquarum'.
357. INACHVS fluuius regionis Argiuae. ERASINVS fluuius. <AD
ARCTOS> in septentrione<m>.

358-359. CALCANDAQVE FLVMINA (NVLLAE / AGGERIBVS TENVERE MORAE)
si his fluminibus, quae ante aquae penuria calcabantur hoc est
pedibus transiri poterant, riparum aggestiones opponeres, quo
minus effunderentur, nullam faceres moram.

359. REFVSA commota, ut Vergilius:

     'stagna refusa uadis'.
360. (VETERI SPVMAVIT) LERNA (VENENO) lacus est apud Argos, in
quo Hydram superasse Hercules dicitur. Ait ergo in hoc stagno
tantam uim undarum fuisse ut iterum ueneno scatere uideretur.
Notandum autem quod {€ueteri€} dixit, cum omne nomen generis
neutri quod in '-us' exit numquam nisi 'e' littera terminetur, ut
'pecus pecore', 'nemus nemore'.

362. BRACCHIA SILVARVM ramos arborum dixit. Vt Vergilius:

     'in medio ramos annosaque bracchia pandens'.
362-363. NVLLISQVE ASPECTA PER AEVVM / SOLIBVS hoc est: inuisa
soli multis temporibus. Vt est: 'solis inaspectam radiis'.

363. VMBROSI P(ATVERE) A(ESTIVA) L(YCAEI) euersis scilicet
arboribus <Lycaei>, montis Arcadiae, aestiua patuerunt.
{€Aestiua€} autem dicuntur pecorum stabula tempore aestatis
umbrosa.

364. FVGIENTIA dilabentia.

365. NVBIGENAS qui pluuiis augerentur, ut:

     'et summis cognati nubibus amnes'.
366. AVRE PAVENS auditu timens. Vt Vergilius:



     'sonus excitat omnis
     suspensum'.
     


<366-367>. <RAPTAS / PASTORVM PECORVMQVE DOMOS> ut Vergilius:

     'cum stabulis a(rmenta) t(ulit).'
367. NON SEGNIVS id est non segnior.

368. [PER] NIGRA SILENTIA terribilia.

369. HAVRIT ITER consumit. METVS VNDIQVE ET VNDIQVE FRATER aut
cuius solius timet insidias aut cuius inuidet regno. {€Haurit€}
ergo accipit, id est: terribile iter oculis, auribus, et omni
percipit sensu et ubique sic terretur, tamquam ubique sit frater.
Vt est: 'quicquid increpuerit, Catilinam timeri'.

370. HIBERNO PONTO tempestuoso. Vt Vergilius:

     'emissamque <hiemem> sensit Neptunus'
id est tempestatem.

371. [CVI NEQVE] TEMO PIGER {€pigrum Temonem€} septentrionem
dixit, qui nunquam mergitur. Vt Vergilius:

     'Arctos oceani metuentes ae(quore) t(ingi)'.
373. MALIGNIS latentibus siue dubiis. Vt Vergilius:

     'sub luce maligna'.
376. TALIS OPACA (LEGENS NEMORVM) id est qualis nauta timens,
tamen sine ulla segnitie uir fortis ingressum iter emetiebatur.

377-379. VASTO METVENDA VMBONE (FERARVM / EXCVTIENS STABVLA ET
PRONO VIRGVLTA REFRINGIT / PECTORE) <{€umbone€}> pro clipeo, a
parte totum. FERARVM EXCVTIENS STABVLA id est siluas. Nunc clipeo
ferarum lustra discutit, nunc pectoris impulsu.

379. DAT STIMVLOS ANTIMO V(IS) M(AESTA) T(IMORIS) id est: nimium
timendo non timet. Sic enim tunc time[n]t, dum non time[n]t. Vt
Cicero: 'non timere sine aliquo timore possumus'. VIS (MAESTA)
TIMORIS tristitia est.

380-382. DONEC AB INACHIIS (VICTA CALIGINE TECTIS / EMICVIT LVCEM
DEVEXA IN MOENIA FVNDENS / LARISSAEVS APEX) <{€Inachiis€}>
Argiuis, ab Inacho fluuio. Dicit tam diu errasse Polynicen, quam
diu de {€Inachiis tectis€} id est de Argiua ciuitate uictis
tenebris lux emicuisset. [De ciuitatis arce, quae Larissa
nominatur] non nos autem debet confundere, quod et Thessaliae
ciuitas Larissa dicitur. Haec enim, quam nunc commemorat, arx est
ciuitatis Argiuae. [Quae Larissa dicitur] (EMICVIT LVCEM) DEVEXA
IN MOENIA FVNDENS quasi imaginem lucis accipere debeas. Vt
Vergilius:

     'deuexo interea propior fit Vesper Olympo'.
DEVEXA in latere montis posita. [LARISSAEVS APEX arx ciuitatis
Argiuae, ut est superius adnotatum.]

382-383. ILLO SPE CONCITVS O(MNI) / E(VOLAT) id est ad illam
partem, unde, posteaquam lumen emicuisse uidit, desiit timere.

383. IVNONIA TEMPLA P(ROSYMNAE) Prosymna ciuitas est, ubi colitur
Iuno.

384. LAEVVS HABENS sinistro latere praeteriens.

384-385. HINC HERCVLEO SIGNATA VAPORE / L(ERNAEI) S(TAGNA) (ATRA
VADI) <{€hinc€}> ad dextrum latus Lernae stagna. HERCVLEO VAPORE
SIGNATA <{€signata€}> quasi in famam dimissa. Si ueram quaeramus
historiam, Lerna palus fuit, quae cum frequenter siccaretur ac
denuo impleretur aquis, Hercules deprehendit uenas terrae
incendio posse praecludi atque ideo, postquam exhausit eam, ignem
adhibuit, et si qua unda prorumpebat, obstruxit. Nam Hydram
monstrum fuisse fabula <est quae> ἀπὸ τῶν ὑδάτων nomen obtinuit.

385-386. TANDEMQVE R(ECLVSIS) / I(NFERTVR) P(ORTIS) signum est
pacificae ciuitatis.

386. ACTVTVM confestim. Vt Terentius:

     'aperite aliquis actutum'.
389. (INVITAT) TENVES A(D) D(VRA) C(VBILIA) S(OMNOS) <{€tenues€}>
leues. Subtiliter: in paupere magnus est somnus. Lucanus:



     'in quorum pectora somno
     dat uires fortuna minor'.
     


Iuuenalis:



     'consilium Sullae dedimus, priuatus ut altum
     dormiret'.
     


390. REX IBI TRANQVILLE M(EDIO) D(E) L(IMITE) V(ITAE) id est
tunc, cum esset aetatis mediae.

391. ADRASTVS Talai filius et Eurynomes.

392. DIVES AVIS hoc est a maioribus nobilis. Vt Vergilius:

     'auis atauisque potens'.
VTROQVE IOVEM DE SANGVINE DVCENS paterni maternique generis
nobilitatem explicuit.

393. HIC SEXVS MELIORIS INOPS ut Vergilius:



     'filius huic fato diuum prolesque uirilis
     nulla fuit'.
     


400. AEGRESCIT CVRA PARENTIS aegritudinem indicat. Vt Vergilius:

     'aegrescitque medendo'.
Hoc est: responsi quidem nesciebat euentum, cura autem
torquebatur ancipiti.

401-402. ECCE AVTEM ANTIQVAM FATO CALYDONA RELINQVENS / (OLENIVS
TYDEVS) Calydon [Pleuron] et Olenos ciuitates sunt Aetoliae, unde
fuit Tydeus. Atque ideo modo Olenium dicit, modo Calydonium.
[Modo Pleuronium]. Hic autem Tydeus fratrem suum Toxeum
interemit. Moris autem fuit antiqui, sicut etiam Homerus dicit,
ut reus homicidii exsularet. Ergo Tydeus conscius parricidii
dimisit paternum regnum et casu eadem nocte iisdem confectus
imbribus, quibus Polynices, Argos uenit. Calydona[m] uero urbem
esse Aetoliae Vergilius loquitur dicendo:

     'quod scelus aut Lapithis tantum aut Calydona merentem'.
402-403. FRATERNI SANGVINIS (.../CONSCIVS HORROR) quia occiderat
auunculum suum Thoan<tem>, Althaeae matris fratrem, uel, ut
quidam uolunt, Apharea. [Manifestius tamen est, quod Melanippum
fratrem suum, dum uenatur, occidit.]

403. AGIT insequitur. EADEM SVB NOCTE pari tempestate uexatus.

404. LVSTRA hoc est ferarum cubilia.

405. LIQVENTIA distillantia.

406. VNO TEGMINE tecti scilicet, quo Polynices.

408. RABIEM litem.

409-410. (HAVD PASSI SOCIIS) DEFENDERE NOCTEM / (CVLMINIBVS)
prohibere iniuriam tempestatis non passi sunt. Vt Vergilius:

     'hunc, oro, defende furorem'
id est prohibe.

410. ALTERNIS (IN VERBA) mutua uice uerborum. <ALTERNIS>
aduerbium pro 'inuicem'.

411. IACTIS SERMONIBVS quasi qui uulnus facerent. Vt Sallustius:
'Iugurtha inter alias res iacit'.

413. EXSERTARE nudare. Vt: 'exserta manus uesana Cethegi'. NVDAM
sine ferro.

414. CELSIOR ILLE GRADV (PROCERA IN MEMBRA) Polynices pedibus
longior et membris decorus.

415. INTEGER ANNORVM id est iuuentute firmissima. Vergilius:



     'atque integer aeui
     Ascanius'.
     


417. MAIOR IN EXIGVO REGNABAT CORPORE VIRTVS Vergilius:

     'ingentis animos angusto i(n) p(ectore) u(ersant)'.
Viribus ergo compensauit, quod proceritatem natura non cessit, ut
paruo corpori ingens robur infunderet.

419-420. TELORVM AVT GRANDINIS INSTAR / R(IPHAEAE) telorum
propterea, quod uulnera infligebant, {€grandinis€}, quod assidue.
RIPHAEAE id est Scythicae. Riphaeus mons Scythiae, in quo semper
nimiae tempestates sunt. Vt Vergilius:

     'Riphaeo tunditur Euro'.
420. FLEXOQVE GENV duplicato, quod Graeci διπλοῖς γόνασιν uocant.

421-422. NON ALITER QVAM PISAEO S(VA) L(VSTRA) T(ONANTI) / (CVM
REDEVNT) Pisae ciuitas Elidis, ubi Olympica corona est, hoc est:
ubi agon in honorem Olympici Iouis celebratur finito quinquennio.

422. CRVDIS … SVDORIBVS duris aut magnis siue uehementibus.

423-424. TENEROS (CAVEAE DISSENSVS) EPHEBOS / (CONCITAT)
<{€teneros€}> imprudentes. [CAVEAE DISSENSVS] id est: fauor
populi dissidentis instigat ephebos. Et expressit fauentum
studia.

424. EXCLVSAEQVE EXPECTANT PRAEMIA MATRES sacrorum lege
prohibitum est Olympicum certamen spectare mulieres.

425-426. (ALACRES ODIO) NVLLAQVE CVPIDINE LAVDIS / (ACCENSI
INCVRRVNT) non pecunia aut praemii nimietate certabant, nec
laudis auidi; solius erat uirtutis contentio.

426. [INTIMA] VVLTVS genetiuus est singularis.

430. IVVENIS THEBANE apostropha ad Polynicen.

433-434. MAGNIS CVI SOBRIA CVRIS / (P(ENDEBAT) S(OMNO) I(AM)
D(ETERIORE) S(ENECTVS) {€pendebat€} sollicita erat. Vt Vergilius:

     'suspensi poenam exspectant'.
SOMNO IAM DETERIORE quia <in> ingenti cura minor est somnus.
<SENECTVS> deficiente calore sanguinis minimum quietis senectus
capit. Ordo: cui magnis curis pendebat <sobria> senectus.

435. NVMEROSA LVCE cum multis lampadibus.

439-440. EXTERNI IVVENES (NEQVE ENIM MEVS AVDEAT ISTAS / CIVIS IN
VSQVE MANVS) <{€iuuenes€}> alterius generis. <EXTERNI> ut
Vergilius:



     'non me tibi Troia
     externum tulit'.
     


Talis est ergo sensus: externi estis, o iuuenes, nam ciuis meus
nunquam usque adeo litis suae audet finem extendere ut transferat
in manus furorem. Aut certe illud uult magis intellegi: tantam
ciuium suorum metu regis esse formidinem ut nullus audeat manu
litem conserere.

442-443. (VSQVE ADEONE) ANGVSTA DIES (ET TRISTE PARVMPER / PACEM
ANIMO SOMNVMQVE PATI) <{€angusta dies€}> ad discordiam
conserendam. TRISTE tristis res. (PARVMPER) PACEM ANIMO
(SOMNVMQVE PATI) <ordo: > et animo triste est pacem paulisper
pati. Adeo dies uestrae pugnae non suffecit, ut noctem quieti non
daretis?

443. PRODITE dicite.

444-446. (NAM VOS) HAVD HVMILES (TANTA IRA DOCET GENERISQVE
SVPERBI / MAGNA PER EFFVSVM CLARESCVNT SIGNA CRVOREM) ut
Vergilius:

     'degeneres animos timor arguit'.
Quisquis enim timet in certamine, degener est. Econtra qui
imperterritus fuerit, generosi sanguinis indolem profitetur.

447. OBLIQVA TVENTES id est: inuicem se iuuenes male obliquis
oculis intuentes.

450-451. (HAEC PASSIM TVRBATIS VOCIS AMARAE) / CONFVDERE SONIS
pariter dicendo significationem turbauere uerborum. IN ORDINE iam
non turbato sono.

452. (MAESTI CVPIENS) SOLACIA CASVS quia fratrem occidit. CASVS
quia parricidium ignarus admisit. Dicitur enim uenationis
fortuito peremisse germanum.

453. MONSTRIFERAE CALYDONIS propter aprum, qui illic monstri
similis natus est et iracundia Dianae regionem Calydoniam totam
uastabat. ACHELOIAQVE ARVA Achelous amnis Thessaliae oriens
Aetoliam perfluit, Tethy[d]is filius, qui primus uinum poculis
miscuit. Vt Vergilius:

     'poculaque inuentis Acheloia miscuit uuis'.
455. (TECTO) CAELVM PROHIBERE {€caelum€} pro aere et nimbis
posuit. Id est: pluuiam tecto declinare.

455-456. QVIS ISTE / (ARCVIT) id est: quam gerit potestatem, qui
hospitalitatis communionem sic prohibet?

457-458. BIMEMBRES (CENTAVROS) duplicium membrorum. Vt Iuuenalis
in quinto:



     'egregium sanctumque uirum si cerno, bimembri
     hoc monstrum puero'.
     


459. COMPOSITOS ex uariis gentibus.

459-460. (IVRA INSITA ...) / FASQVE SVVM iura humanitatis atque
concordiae.

<460>. <NOBIS SOCIARE CVBILIA TERRAE> [et] deest 'non licuit' per
iracundiam.

461. AVT HODIE SPOLIIS GAVISVS ABIBIS ut Vergilius:



     'aut hodie <uictor> spolia illa cruenta
     et caput A(eneae) r(eferes) L(ausique) d(olorum)'.
     


462-465. (ME ... / ... MAGNI DE) STIRPE CREATVM / OENEOS (ET
MARTI NON DEGENERARE PATERNO / ACCIPIES) Mars Meleagri pater,
Meleager Oenei, Oeneus Tydei, quamuis plerique dicant eum Marte
procreatum conuerso in uultum Oenei. Ordo talis: accipies <me>
non degenerasse a paterna uirtute. ACCIPIES senties siue
experieris. SANGVIS HEBET stupet originis uirtus horrore
parricidii perpetrati.

466-467. ILLE REFERT CONTRA (SED MENS SIBI CONSCIA FATI /
CVNCTATVR PROFERRE PATREM) Polynices respondet iniuriis, sed
incesti conscius celauit nomen parentis. <CONSCIA FATI> ergo si
accusabis, {€facti€} legis, si purgas, {€fati€}. CVNCTATVR
PROFERRE PATREM timet Oedipum nominare, quia frater est et pater.

470. COEANT (ANIMORVM IN PIGNORA) DEXTRAE has apud ueteres
foedera fecisse et Vergilius testatur, ut:

     'excepitque manu dextraque amplexus inhaesit'.
473-474. (NEC VANA VOCE LOCVTVS) / FATA SENEX bene dixit
{€fata€}. Quicquid enim senex loquitur, propemodum fatum est. Et
reuera quasi instinctu numinis locutus est. Nam ex discordia
magna familiaritas conflata est inter Tydeum et Polynicen.

474-476. (SIQVIDEM HANC PERHIBENT POST VVLNERA IVNCTIS / ESSE
FIDEM QVANTA PARTITVM) EXTREMA (PROTERVO / THESEA PIRITHOO)
<{€extrema€}> extreme. Nomen pro aduerbio. PROTERVO (...
PIRITHOO) quod amore Proserpinae inferos penetrare non timuit.
{€Esse€} ergo pro 'fuisse' dixit et recte. Nam omnia, quae nimis
bona aut mala sunt, pro praesentibus ascribuntur. {€Extrema€}
ergo, quia fides extrema erat usque ad inferos. Id est: quanta
fide perhibent fuisse extrema partitum Pirithoo Thesea. [THESEA
PIRITHOO] hanc talem fidem uult esse qualem colebat antiquitas.
Quattuor namque amicitiarum exempla fuisse certissimum est:
Thesei et Pirithoi, Orestis et Pyladis, Achillis et Patrocli,
Tydei et Polynicis. Theseus et Pirithous conspirauerunt filias
Iouis uxores ducere: Theseo rapuerunt Helenam adhuc paruam,
Pirithous cum filiam Iouis quaereret et non inueniret, quia apud
inferos erat Proserpina, coniurauerunt ut descenderent pariter.
Qui deprehensi poenas dederunt. — Orestes post necem matris
Furias passus <est>. Vt Vergilius:

     <'et scelerum Furiis agitatus Orestes'>
[aut:]

     ['Agamemnonius scenis agitatus Orestes'].
Huic Pylades tulit in calamitate solacium, cuius auxilio Furiis
liberatus est. — Patroclus deside Achille causa Briseidis armis
ipsius indutus uenit ad Troiam atque ibi manu procubuit Hectoris.
— Tydeus uero causa Polynicis pergit ad Thebas ibique dimicans
periit.

479-480. VENTIS VT DECERTATA (RESIDVNT / AEQVORA) parenthesis per
similitudinem. Lucanus:



     'sed ut timidus Boreas post flamina uentus
     rauca gemit'.
     


480. LAXATIS (... / ... VELIS) id est cessante uento distentis.

481. PASSI SVBIERE PENATES ordo est: tunc (478) ... passi subiere
penates, id est: tunc permiserunt sibi ut pariter Adrasti domum
subirent.

483-484. INANEM / ... LEONEM hoc est pellem leonis. Vt ipse álibi

     'inanem tigridem'
dicit.

484. IMPEXIS <... IVBIS> compositis aut non compositis. VTRIMQVE
ex utroque humero.

485-487. (ILLIVS IN SPECIEM) QVEM PER TEVMESIA (TEMPE /
AMPHITRYONIADES FRACTVM IVVENALIBVS ARMIS / ANTE CLEONAEI
VESTITVS PROELIA MONSTRI) <{€Teumesia Teumesum€}> [oppidum
Thessaliae aut] Boeotiae montem designat, {€tempe€} aut<em> loca
amoena a caeli temperamento dicta. ILLIVS leonis scilicet, quem
in Teumes[i]o Hercules occidit. Nam idem duos superasse dicitur:
primum Teumesium, secundum Cleonaeum. [Teumesus mons Boeotiae
est, Nem<e>aeus mons Arcadiae, qui est Cleonaeus.]

489. AMBIRE uelare seu cingere.

490. CALYDONIS HONOS quasi ipse aper Calydon[ius] esset
appellatus.

492. VOCALIBVS ANTRIS fatidico Apollinis specu. <VOCALIBVS>
responsa promentibus.

493. OBTVTV fixo aspectu, id est aut stupore animi aut senectute.
Vt

     'obtutu tenet ora soloque i(mmobilis) h(aeret)'.
493-494. (LAETVSQVE PER ARTVS) / HORROR IIT medie dictum. Horror
enim aut gaudiorum est aut maeroris. Sed modo gaudii
intellegendum. Timoris horror est, quem Vergilius dicit:

     'horror ubique animos, simul i(psa) s(ilentia) t(errent)',
laetitiae, ut Terentius:



     'totus, Parmeno,
     tremo horreoque, postquam aspexi hanc'.
     


495. AFFORE adesse. NEXIS AMBAGIBVS obscuris responsis. Vt
Vergilius:

     'obscuris uera inuoluens'.
496. VVLTV FALLENTE superficie sola.

498. NOX QVAE TERRARVM C(AELI)Q(VE) A(MPLEXA) L(ABORES) laus
noctis, quia habet officium suum <...> CAELI (... AMPLEXA
LABORES) lunae uel siderum cursus amplexa. Vt Maro:

     'inuoluens umbra magna terramque polumque'.
499. (MVLTIVAGO) TRANSMITTIS (SIDERA LAPSV) aut <cum> transire
facis per te, aut cum ipsa transis, quia fixa sunt sidera.

500. INDVLGENS REPARARE ANIMVM dixit, quid sideribus praestet;
quid etiam mortalibus praebeat, dicit. Hoc est: indulgens otium,
quo animus reparatur. Vt Ouidius de Somno libro XI:



     'Somne, quies rerum, placidissime, Somne, deorum,
     pax animi, quem cura fugit, qui corpora duris
     fessa ministeriis mulces reparasque labori'.
     


500-501. (DVM PROXIMVS AEGRIS / INFVNDAT TITAN) AGILES
(ANIMANTIBVS ORTVS) <{€agiles€}> celeres. Summa est enim
celeritas illi redeundi. <ANIMANTIBVS> celeres ergo in nostro
officio.

502. [TV MIHI] PERPLEXIS ... (ERRORIBVS) quibus agimur, quia
oraculum de generis erat obscurum.

503-504. ADVEHIS (ALMA FIDEM VETERISQVE EXORDIA FATI / DETEGIS)
id est: responsa Apollinis soluis. VETERIS ... FATI praeteriti
responsi.

504. ADSISTAS OPERI precor, ut nuptiarum beneficium compleas.

505. DIMENSIS ORBIBVS (ANNI) finitis annis singulis.
Anniuersarium illi sacrificium pollicetur. Vt Vergilius:

     'annua uota tamen <sollemnesque ordine pompas>'.
507. LVSTRALIA ... EXTA pinguia. Nec possumus quinquennalia
accipere, cum constet anniuersarium sacrum dicatum fuisse.
{€Lustralia€} ergo pecora sunt, quae per quinquennale tempus
deuota sacrificiis nutriuntur et ideo pinguia.

509. PRISCA magna. OBSCVRIQVE RECESSVS pro uoluntate deorum aut
oraculi fide[m] latentes. μετωνυμίαν: per id, quod efficit, id,
quod efficitur.

510. DEPRENDI FORTVNA DEOS agnoui oraculum.

512. CANIS albis. Vt Horatius:

     'canis albicant pruinis'.
[514]. [ADOLERE FOCOS uerbum proprie est sacra reddentium, quod
significat uotis uel supplicationibus numen auctius fieri. Ergo
{€adolere€} accumulare. Vnde Vergilius:]

     ['adolet dum altaria t(aedis)'].
514-515. (EPVLAS ... RECENTES) INSTAVRARE IVBET <{€instaurare€}>
renouare, sacrificium celebrare, ut intellegamus superiore die
uota Apollini persoluta, quae nunc aduentu iuuenum praecipit
renouari in honorem Apollinis.

<515-516>. <DICTIS PARERE MINISTRI / CERTATIM ACCELERANT> ut
Maro:

     'centum aliae totidemque pares aetate ministri'.
518. EMVNIRE TOROS instruere. (ALTOSQVE ...) TAPETAS genere
masculino. Vt Vergilius:

     'pulchrosque tapetas'.
519. LEVARE lucidas facere. Vt Vergilius:

     'leuato lucida ferro'.
MENSAS pro uasculis posuit.

527. SICCATI VVLNERA LYMPHIS secundum Vergilium lota aqua uulnera
{€siccata€} dixit. Vt

     'uulnera siccabat lymphis'.
530. ALTRIX nutrix.

531. IVSTAE VENERI legitimas nuptias dixit, aut <{€iustae€}>
fideli.

532. TACITA nomen pro aduerbio 'tacite'.

534-536. (MISERABILE VISV / PALLADOS ARMISONAE PHARETRATAEQVE ORA
DIANAE / AEQVA FERVNT) TERRORE MINVS <{€terrore minus€}> id est
sine terrore. Pulchritudinem potuit dare deae, potestatem uero
non potuit praebere mortali. Sensus uero talis est: quantum ad
pulchritudinem, Mineruae et Dianae similes erant, quantum ad
terrorem, minores.

536-538. NOVA DEINDE PVDORI / V(ISA) V(IRVM) F(ACIES) (PARITER
PALLORQVE RVBORQVE / PVRPVREAS HAVSERE GENAS) {€noua ... facies€}
id est peregrinorum uisa est pudicis uirginibus, quae per
pudorem et palluerunt et rubuerunt. PVRPVREAS HAVSERE GENAS
{€purpureas€} pulchras. HAVSERE consumpsere, quia desierunt esse
purpureae.

538-539. (OCVLIQVE) VERENTES (AD PATREM) <{€uerentes€}>
uerecundiam patientes.

539. AD SANCTVM REDIERE PATREM primo patrem, post iuuenes, et
ite<ru>m patrem aspexerunt. Mores expressit erubescentium, quae
si nouam uiderint faciem, statim suos oculos ad notam sibi
personam retorquent.

541-543. IASIDES (PATERAM FAMVLOS EX MORE POPOSCIT, / QVA DANAVS
LIBARE DEIS SENIORQVE PHORONEVS / ADSVETI) <{€Iasides€}>
patronymicum [Iasii filius]. <EX MORE> ab antiquis ducibus ducto.
<SENIOR ... PHORONEVS> qui ante Danaum fuit. Iasius et Phoroneus
antiqui reges Argiuorum fuere, qui primi Iunoni sacrificauerunt.
{€Poposcit€} ergo Adrastus {€ex more pateram€}, qua assuerant
Argiuorum antiqui principes diis litare. Vt Vergilius:



     'impleuitque mero pateram, q(uam) B(elus) e(t) o(mnes)
     a B(elo) s(oliti)'.
     


543. CAELATA insculpta.

545. ITA VISVS [IN AVRAS] ad probationem rei, tamquam uerum
esset, exposuit.

546-547. (ILLA) GRAVES OCVLOS (LANGVENTIAQVE ORA / PAENE MOVET)
<{€graues€}> morituros, et quia omnem uim nocendi in oculis
habebat, quaerebat abscisa sectorem. [Ad admirationem ueri finxit
et sensum].

547. VIVO fuluo, quod uiui colorem habeat. <PALLESCIT> quod
pallidus mortui habet colorem. Admiratur autem quod, cum in uiuo
sit picta, mortis tamen pallore torpescat.

548. HINC PHRYGIVS ... VENATOR Ganymedes Trois regis et
Callirrhoae filius, quem Iuppiter dilexit.

549. GARGARA summae partes Idae montis quasi 'Carcara' id est
'capitis caput'. Κάρα enim Graeci caput uocant.

550. STANT MAESTI COMITES ut Vergilius:

     'longaeui palmas nequiquam a(d) s(idera) t(endunt)'.
554-555. COMITVM FAMVLVMQVE ... / ... MANVS id est amicorum et
seruorum multitudo. PVDICA / FRONDE id est lauro. Pulchre propter
Daphnen, quae uirgo permansit.

555. CVI FESTA DIES Apollini scilicet. Vt est: 'festa uelamus
fronde p(er) u(rbem)'.

557-559. FORSITAN O IVVENES (QVAE SINT EA SACRA QVIBVSQVE /
PRAECIPVVM CAVSIS PHOEBI OBTESTEMVR HONOREM ... EXQVIRANT ANIMI)
sensus talis est: credo, sanctissimi iuuenes, unde nobis sint
sacrorum ista sollemnia, animos uestros uelle cognoscere.

562. SINVOSA VOLVMINA spatiosa. Longum hyperbaton: postquam (562)
... perculit (567).

564. (AMPLEXVM DELPHOS SQVAMISQVE ...) TERENTEM crebris
amplexibus tenuantem.

564-565. (ANNOSA / ROBORA) CASTALIIS (... FONTIBVS) magnae
arbores iuxta Castalium fontem sunt, qui in Boeotia esse dicitur
Musis consecratus.

566. NIGRO SITIENS ALIMENTA VENENO quaerens accipere alimenta ut
augeret uenenum. Veneno enim proficit quicquid acceperit serpens
bibendum. Vt supra

     'sulphureas permiserat anguibus undas.'
570. CROTOPI hic rex Argiuus fuit, qui Apollinem Pythonis caede
pollutum expiauit. Huic filia <P>samathe <fuit>, cum qua Apollo
concubuit. De quo compressu genuit ac mox editum partum exposuit
<...> quod Apollo indignanter accipiens in uindictam iniuriae
suae iniecit monstrum quod Coroebus occidit.

572. DECORE SVO ex natura uenienti, non fucis aut cura decorato.
SERVABAT NATA PENATES Psamathen dicit, Crotopi filiam. SERVABAT
possidebat. Vt Vergilius:

     'sola domum et tantos seruabat nata penates'.
573-574. FELIX SI DELIA NVNQVAM / FVRTA (NEC OCCVLTVM PHOEBO
SOCIASSET AMOREM) id est felix, si nunquam fuisset Apollinis
perpessa concubitus.

575. AD FLVMINIS VNDAM morem habent poetae, ut ex diis genitos
super fluminum ripas memorent esse conceptos, ut facilis numini
possit esse ablutio.

576. BIS QVINOS (... ORBES) uult poeta monstrare legitime editum
partum puerperae auctore Vergilio:

     'matri longa decem tulerunt f(astidia) m(enses)'.
Terentius:



     'uirgo ex eo
     compressu grauida facta est; mensis hic decimus est'.
     


577. (LATONAE ...) NEPOTEM quia ex Apolline nascebatur.

581. CVSTODI huius in historia Helenus nomen inuenitur.

<584-585>. <CLAVSA ARBVTEI SVB CORTICE LIBRI / MEMBRA TEPENT>
quasi indumenta eius essent ex libris et arbuto. {€Arbutei€} ergo
pro '<i>lignei' posuit, nam arbutus tegimen non habet.

586. ET PECORI COMMVNE S(OLVM) ut ostenderet pecori pastorique
domum esse communem. Vt Iuuenalis:

     'et pecus et dominos communis clauderet umbra'.
586-587. SED FATA NEC ILLVM / CONCESSERE LAREM id est: fatorum
necessitas puerum uiuere nec in indigno loco permisit. Vt
Vergilius:



     'ostendent terris hunc tantum fata nec ultra
     esse sinent.'
     


588. TEMERE casu, periculose. PATVLO CAELVM ORE TRAHENTEM ut
<ipse alibi:>

     <patulo trahit ore diem'>
et <ut> Vergilius:

     'patulis captauit naribus auras'.
591. ADIT percutit.

591-592. PVLSI EX ANIMO (GENITORQVE PVDORQVE / ET METVS)
conscientiae haec sunt tria supplicia: uerecundia <patris>,
pudor, et supplicii metus. Haec omnia mortui filii dolor
exclusit.

593. VACVVMQVE FERENS VELAMINE PECTVS id est: scissis uestibus
nudauerat pectus.

594. NEC MOTVS uel paterna affectione uel luctu.

595. INFANDVM absolute dixit. Vt Vergilius:



     'pecudesque locutae
     (i(nfandum)!)'.
     


596. SERO MEMOR THALAMI bene {€sero€} , quia post mortem eius
iniuriam uindicauit, siue quod eam ulcisci magis uoluerit quam
tueri. SOLACIA MORTI {€solacia€} pro ultione posuit.

599. AETERNVM aduerbium est, id est 'semper'.

600. FERRVGINEAM (FRONTEM DISCRIMINAT ANGVIS) <{€ferrugineam€}>
nigram. Est sensus: ferrugineam frontem anguis discriminat, quasi
a media fronte consurgat, ut, quod facit uitta in crinibus
feminarum, hoc in monstri capite anguis faciat.

601. NOCTVRNO (... PASSV) quod noctu incederet, nam quasi
infernum monstrum uitabat aspectum.

602-603. (ANIMAS) A STIRPE RECENTES / (ABRIPERE ALTRI CVM
GREMIIS) <{€recentes€}> mox natas id est pueriles animas.

<603-604>. <MORSVQVE CRVENTO / DEVESCI ET MVLTVM PATRIO
PINGVESCERE LVCTV> ut ostenderet, quam rem dolor Apollinis
uindicaret.

607. (FAMAM) POSTHABITA (FACILES EXTENDERE VITA) quibus facile
est famam morte mercari. Vt Vergilius:



     'est hic, est animus lucis contemptor et istum
     qui uita bene credat emi, q(uo) t(endis), h(onorem)'.
     


Qui enim uitam spernit, famam acquirit.

608. NOVOS ... P(ENATES) quos nondum uastauerat.

609. (PORTARVM) IN BIVIO aditus et ex illa parte et hinc patens.
Vt Vergilius:

     'ut biuias armato obsidam milite fauces'.
PARVVM pro 'paruorum'.

610. ET IAM VNCA MANVS V(ITALIBVS) H(AERET) horum uiscera
lacerare iam coeperat.

611. FERRATI ... VNGVES duri.

615-616. PROFVNDO / (REDDIT HABERE IOVI) <{€profundo€}>
insatiabili, qui semper mortuos rapit. [HABERE] IOVI utique
Plutoni, ut:

     'sacra Ioui Stygio'.
616. (IVVAT IRE ET) VISERE IVXTA quia uiuo monstro comminus
accedere non licebat.

617-618. (VTERIQVE NEFANDAM) / PROLVVIEM cadaueribus humanis
uteri confectam proluuiem.

619. QVA NOSTRAE CECIDERE ANIMAE ad superiora respondet, id est
qua aluo.

620. (MAGNAQVE POST LACRIMAS ETIAMNVM GAVDIA) PALLENT aut propter
monstrum, quia horrore sui etiam post mortem timeri coeperat,
aut pallor, qui ex luctu et timore inerat omnibus, tantus fuit ut
nec post gaudia sedaretur, quae solent immutare hominum uultus.

622. (ASPROSQVE) MOLARES id est natos ad molarum usum lapides, eo
quod natura sint asperi. Vt Vergilius:

     'uastisque molaribus instant'.
623. DECVLCARE de alto illidere siue deprimere. NEQVIT IRAM
EXPLERE POTESTAS licentia securi aspectus satiari ira non
poterat.

625. IMPASTAE FVGISTIS AVES eleganter {€impastae€} per hyperbolen
dixit, ut 'etiam esurientes abstinuistis', ne satiatae
abstinuisse crederentur. Hic ergo aut propter formam aut propter
foetorem fugisse {€impastas uolucres€} dixit.

628-629. BIVERTICIS ... / PARNASSI qui in duos diuiditur colles.

629. INIQVO irato.

630-631. (CELSA) CYCLOPVM / TECTA uelut Cyclopum. Idonee enim
omnia constructa aedificia Cyclopea dixit antiquitas.

631. (SVPERIECTO) NEBVLARVM I(NCENDIT) A(MICTV) id est: morbo
uitiauit seu polluit. NEBVLARVM ... AMICTV nebularum aere
pestilenti.

<632>. <LABVNTVR DVLCES ANIMAE> ut Lucanus:

     'sed languor cum morte uenit'.
632-633. MORS FILA S(ORORVM) / E(NSE) M(ETIT) non iam pollice
fila rumpuntur, sed ad saeuiendum in facinus ferro exsecantur.
Tanta festinatio Mortis fuerat.

633. (CAPTAMQVE TENENS) FERT M(ANIBVS) V(RBEM) hoc est: in urbe
dominatur.

634. DVCI Crotopo.

634-635. LAEVVS / I(GNIS) iniquissimus pestilentiae furor.

<635>. <ET IN TOTVM REGNARET SIRIVS ANNVM> siue Sirius, qui
certis temporibus uideri pestilens solet, nunc sibi anni spatia
uindicaret.

637. IVVENES QVI C(AEDE) P(OTITI) id est: qui peremerant
monstrum.

638. FORTVNATE A(NIMI) apostropha ad ipsum iuuenem qui pro patria
optauit mori.

638-639. (LONGVMQVE IN SAECVLA) DIGNE / P(ROMERITVRE) D(IEM)
{€digne€} aduerbium est.

641. COMMINVS O(RA) F(ERENS) cum ob declinandam mortem posset
Coroebus se occulere, propior tamen se Apollini furenti obtulit
de poena securus.

643-644. NON MISSVS THYMBRAEE TVOS (SVPPLEXVE PENATES / ADVENIO)
{€Thymbraeus€} dicitur Apollo sub herba thymbra, quae in templo
Troados abundat. MISSVS humilis, deiectus, aut coactus. Sed
sponte huc ueni, non ad supplicium, sed magis ad iracundiam tuam
lacessendam.

644-645. MEA ME P(IETAS) E(T) C(ONSCIA) V(IRTVS) / (HAS EGERE
VIAS) {€pietatem€} posuit, quia ciues suos internecione monstri
seruauerat, {€uirtutem€}, quia non timebat interitum aut quia
uirtute monstrum occiderat.

646. MORTALE NEFAS ostendit se culpa carere peccati, siquidem nil
sanctum uiolauerit, cum constet {€nefas€} peremptum fuisse
{€mortale€}.

647-648. (NIGRA TABE) SINISTRI / ... POLI <{€tabe€}> corrupti
aeris siue nullum habente remedium sanitatis.

648. INIQVE iniuste, qui pro aliena culpa alios punis.

649-650. (IACTVRAQVE) VILIOR ORBI / (MORS HOMINVM) cui orbi
iactura uilior est? [Id est] diis, quibus uilius damnum sit
homines perire quam monstra.

650. INCLEMENTIA iracundia. Vt Vergilius:

     'diuum inclementia, d(iuum)'.
651. QVID M(ERVERE) A(RGI) cur pro aliena culpa punis innoxios?
ME ME DIVVM OPTIME pro salute ciuium se obtulit puniendum. Vt
Vergilius:

     'me, me, (adsum, qui feci), in me conuertite ferrum'.
DIVVM OPTIME per ironiam dictum. Non enim conueniebat ut, quem
supra {€iniquum€} dixerat, nunc praeconio laudis efferret.

653. (AN ILLVD) / LENE MAGIS CORDI iucundum est, si tibi cordi
sunt magis monstra quam homines.

653-654. QVOD DESOLATA DOMORVM / (TECTA VIDES) id est orbitate
uacuas domus et tecta iam paene inania.

655. LVCET A(GER) scilicet ex rogis.

656. EXSPECTANT M(ATRES) ut morbus ciuium meo finiatur interitu.

657. SATIS EST M(ERVI) N(E) P(ARCERE) V(ELLES) hoc est: sufficit
mihi, quod talibus te prouocaui conuiciis, ut dignus ueniae tuae
esse non debeam.

658. PROINDE M(OVE) P(HARETRAS) meretur reus ueniam cum sibi
eligit poenam. SONOROS grauiter sonantes. {€Sonat€} enim quod
leuiter strepit, {€sonorat€}, quod grauiter.

659. INSIGNEMQVE A(NIMAM) (LETO DEMITTE) artificiosa concessio
quae habet quandam correctionem. Si insignis est, non meretur ut
pereat. Est et apud Vergilium ista concessio:

     'i, sequere Italiam, uentis'
— addidit <t>errorem —

     'pete regna per undas'.
659-661. (ILLVM) / PALLIDVS (INACHIIS QVI DESVPER IMMINET ARGIS /
DVM MORIOR DISPELLE GLOBVM) globum pestilentiae, antequam
moriar, discute.

661-662. (SORS AEQVA) MERENTES / (RESPICID bene promeritos semper
respicit aequa fortuna. Nam cum paratus uenisset ad mortem,
Apollinis fauore seruatus est, quia non merebatur occidi.

662-663. ARDENTEM (TENVIT REVERENTIA CAEDIS / LETOIDEN)
<{€ardentem€}> saeuientem. TENVIT repressit. REVERENTIA quia
iustum uirum non sine pudoris sui iactura potuisset occidere.

663-664. (TRISTEMQVE VIRO) SVMMISSVS (HONOREM / LARGITVR VITAE)
<{€summissus€}> flexus siue misericordia inclinatus. HONOREM /
(... VITAE) id est praemium donatae uitae, quod uir fortis, qui
se saluti uouerat ciuium, non libenter accepit.

665-666. (TV) STVPEFACTI (A LIMINE PHOEBI / EXORATVS ABIS)
<{€stupefacti€}> uirtutis tuae admirantis audaciam.

666. EXORATVS 'orare' est preces fundere, 'exorare' orata
meruisse. Vt Terentius:



     'orator ad uos ueni…
     sinite exorator siem'.
     


Ergo poeta hoc uult intellegi: inuitum Coroebum precibus ciuium a
mortis discessisse proposito. STATA SACRA constituta, quae
differri nefas est. STATA ab eo quod stent nec mutentur neque
differri possint. Vt Vergilius:

     'annua, quae differre nefas'.
668. (HAS) FORTE INVISITIS ARAS duce fortuna ad haec sacra
uenistis.

669-671. (CALYDONIVS) OENEVS / (ET PORTHAONIAE… / … TIBI CVRA
DOMVS) Tydeum dicit, Oenei et Althaeae filium. [ET] PORTHAONIAE
regionis Aetoliae, in qua Portheus, Tydei patruus, regnauit.
[Sensus: Oeneus Calydonius et Porthaoniae tibi cura domus].

670-671. SI CERTVS A(D) A(VRES) / (CLAMOR IIT) id est: si bene
audisse me memini.

<671-672>. <TV PANDE QVIS ARGOS / ADVENIAS> et ad Polynicem
uersus: tu quis sis, indica, qui ad Argos ueneris. QVIS ex quo
genere uel quo sanguine procreatus.

672. QVANDO quoniam.

673-674. DEIECIT (MAESTOS EXTEMPLO ISMENIVS HEROS / IN TERRAM
VVLTVS) signum uerecundiae. Erubuit Polynices propter <patris>
parricidium et matris incestum. Indolem uenerandi pudoris
agnoscit, <et> erubescit crimen familiae, ne similis iudicetur.
ISMENIVS HEROS Polynices a fluuio Thebarum.

674-675. (TACITEQVE AD TYDEA LAESVM) / OBLIQVARE OCVLOS
uerecundia coepit opprimi, quoniam necesse erat, ut dedecus
generis sui inimicus agnosceret.

678. (PIGET) INTER SACRA F(ATERI) piaculum est, si audias
genitorem.

679. SED SI P(RAECIPITANT) (MISERVM COGNOSCERE) C(VRAE)
Vergilius:

     'sed si tantus amor casus cognoscere nostros'.
680. CADMVS O(RIGO) P(ATRVM) eleganter patrem propter infamiam
tacuit, auum significasse contentus. TELLVS M(AVORTIA) T(HEBE)
{€Mauortiam€} dixit aut propter Harmoniam Martis et Veneris
filiam aut 'fortem' significat, ut

     'si patrii quid Martis habes'.
Aut ad terrigenas referendum est, quos constat draconis dentibus
genitos qui fuerit in tutela Martis.

681-682. TVM MOTVS A(DRASTVS) / (HOSPITIIS) motus affectu, quo
quis circa hospites suos solet moueri.

<682>. <AGNOVIT ENIM> aut quod ipse Oedipoden aliquando
susceperat aut quod ipse ab Oedipo fuerat aliquando susceptus.

683-684. (SCIMVS ...) NEC SIC A(VERSVM) F(AMA) M(YCENIS) /
(VOLVIT ITER) non ita a nobis fama auersum uoluit iter, ut ea,
quae longe constituti compererint, nos finitimi nesciamus.
Vergilius:

     'nec tam auersus equos Tyria Sol iungit ab urbe'.
684. [REGNVM E(T) F(VRIAS)] O(CVLOS)[Q(VE)] P(VDENTES) egregie
dictum: qui considerato commisso iudicarunt se dignos esse
supplicio.

685. (ARCTOIS SI QVIS DE SOLIBVS) HORRET <{€horret€}> propter
nimium frigus. Hoc est: siqui sub septentrionali plaga sunt
constituti.

686. GANGEN fluuius Indiae.

686-687. AVT NIGRVM O(CCASIBVS) I(NTRAT) / O(CEANVM) quasi eo
loci domicilium noctis sit, ubi est solis occasus.

687. INCERTO (LITORE SYRTES) quia subito de mari siccus fit
locus. SYRTES ἀπὸ τοῦ σύρειν id est <trahere>.

688. DESTITVVNT reciprocis meatibus deserunt.

688-689. (NE PERGE QVERI) CASVSVE PRIORVM / (ADNVMERARE TIBI) non
habes necis maculam. Culpa est prioris fortunae, non tua.

689-690. (NOSTRO QVOQVE SANGVINE MVLTVM) / ERRAVIT PIETAS in
nostro etiam genere pietas aberrauit. [694 SERVATOREMQVE
P(ARENTVM)] cum responsum accepisset Thyestes aliter malorum
remedium inueniri non posse, nisi cum Pelopeia filia
concubuisset, paruissetque responsis, natus est ex ea Aegisthus,
Clytaemestrae adulter, Agamemnonis parricida. Aut propter
Tantalum dicit, sceleribus ne suos quidem caruisse maiores.

691. TV MODO DISSIMILIS ut tu non sis criminosus.

691-692. (REBVS) MEREARE S(ECVNDIS) / (EXCVSARE TVOS) sensus:
enitendum tibi est, ut factis tuis non solum parentibus uideare
dissimilis, sed etiam illos facias innocentes.

692-693. ET IAM TEMONE S(VPINO) / L(ANGVET) H(YPERBOREAE)
G(LACIALIS) P(ORTITOR) V(RSAE) Ophiuchum significat, qui sub Vrsa
est. Aduentu enim diei incipiunt sidera septentrionis hebescere.

696. PHOEBE P(ARENS) inuocatio siue hymnus Apollinis.

696-697. (TE) LYCIAE P(ATAREA) (NIVOSIS / EXERCENT DVMETA IVGIS)
Lyciae ciuitas est Patara, Apollini sacra. Vnde Horatius:

     'lycius et Patareus Apollo'.
697-698. (RORE PVDICO) / CASTALIAE ubi quondam uirgo Castalia,
quam cum Apollo amaret et uim uellet inferre, in fontem se
praecipitauit.

699. (TROIAM) THYMBRAEVS HABES Thymbra locus est Troiae ab herba
cognominatus, quam Latine 'puleium' dicimus.

<699-700>. <VBI FAMA VOLENTEM / INGRATIS PHRYGIOS VMERIS SVBIISSE
MOLARES> illic <...> Admeto regi pecus pauit. [Thymbraeum
Apollinem philosophi imberbem dixerant, quoniam ipse sol est. Sol
autem ignis est, qui nunquam senescit.]

701-702. (SEV IVVAT AEGAEVM FERIENS) LATONIVS V(MBRA) / C(YNTHVS)
(ET ASSIDVAM PELAGO NON QVAERERE DELON) Cynthus mons est Deli,
cuius tantam uult esse magnitudinem ut umbra sua Aegaei maris
ambitum protegat. Ipse enim Latonam susceperat, cum adhuc Delos
erraret. Et est sensus: si te non iuuat esse in Delo, quae
instabilitate sua hospes est litorum diuersorum.

703. LENTANDVS flectendus, ut Vergilius:

     'lentandus remus in unda'.
704-705. (AETHERII) DONO C(ESSERE) P(ARENTES) / (AETERNVM FLORERE
GENAS) Apollinem imberbem philosophi tradunt eo, quod ipse sit
sol. Sol autem ignis est, qui nunquam senescit. Et est sensus:
dono cesserunt aetherei parentes genas aeternum florere.

705-706. (TV DOCTVS INIQVAS) / PARCARVM P(RAENOSSE) M(ANVS) quia
quaecumque Fata parant, tu nosti, et omne futurum tibi patet.
<FATVMQVE QVOD VLTRAST> [id est:] quia adhuc decreta non sunt.

<707>. <SVMMO PLACITVRA IOVI> quae summo Ioui displicere non
poterunt.

707-708. QVIS LETIFER ANNVS / (QVAE MVTENT SCEPTRA COMETAE)
letifer annus multa complexus est, famem, morbum, immutationemque
regnorum. Quae mala, etsi diuersis modis distincta sunt, unius
tamen pestilentis anni esse noscuntur.

709. TV PHRYGA S(VBMITTIS) C(ITHARAE) Marsyam dicit, qui uictus
submissus est poenae. S(VBMITTIS) inferiorem facis.

709-710. (TV MATRIS HONORI / TERRIGENAM) TITYON (STYGIIS EXTENDIS
HARENIS) <Tityos>, Terrae filius, Latonam, Apollinis matrem,
amasse dicitur, sed ne sacrilegae libidinis commento impune
potiretur, ab Apolline uinctus est et deductus ad Tartara. Cuius
iecur <a> uulture tunditur, in aeternitatem supplicii
pullulantibus fibris.

711-712. TE VIRIDIS P(YTHON) (THEBANAQVE MATER OVANTEM / HORRVIT
IN PHARETRIS) <{€uiridis€}> aut epitheton est serpentum, quia
uirides sunt, aut <{€uiridis€}> ueneni plenus. THEBANAQVE M(ATER)
Nioben dicit, Tantali filiam, Amphionis uxorem, fecundam,
antequam Latonam sperneret. Namque cum quattuordecim mater
filiorum esset <...> Iuuenalis ait:

     'atque eadem scrofa <Niobe> fecundior alba'.
712-714. (VLTRIX TORVA MEGAERA / IEIVNVM) PHLEGYAN (SVBTER CAVA
SAXA IACENTEM / AETERNO PREMIT ACCVBITV) Phlegyas, filius Martis,
qui apud Delphos templum Apollinis incendit. Eius Vergilius
meminit:



     'Phlegyasque miserrimus omnis
     admonet'.
     


AETERNO P(REMIT) A(CCVBITV) id est: super ipsum accumbit, ne
quando possit requiem capere.

714-715. (DAPIBVSQVAE PROFANIS) / INSTIMVLAT <id est: > inicit
illi cupiditatem. Fames quidem urget, ut capiat, sed comedere
timore fastidit. Comesse enim non sinitur, cui fastidium
irrogatur.

716. (ADSIS O) MEMOR H(OSPITII) propter Crotopum. ADSIS faueas.

717. SEV TE R(OSEVM) T(ITANA) V(OCARI) dicit Apollinem a diuersis
gentibus uariis appellari nominibus. Apud Achaemenios enim Titan
uocatur, apud Aegyptios Osiris, apud Persas, ubi in antro
colitur, Mithra<s> uocatur. Quae sacra primum Persae habuerunt, a
Persis Phryges, a Phrygibus Romani. Apud Persas Sol proprio
nomine Mithra<s> dicitur, ut Osthanes refert.

<718>. <GENTIS ACHAEMENII RITV> Persae ab Achaemene, <Persei> et
Andromedae filio, qui eis imperauit, nunc<upantur> Achaemenii.
Illi Mithram Solem dicunt, cuius et sacrorum ritus inuenisse
dicuntur.

718-719. SEV PRAESTAT OSIRIM / (FRVGIFERVM) secundum Aegyptios,
qui Osirim Solem interpretantur, per quem prouentum frugibus
existimant posse contingere.

719-720. (SEV PERSEI SVB RVPIBVS ANTRI) / INDIGNATA S(EQVI)
T(ORQVENTEM) C(ORNVA) M(ITHRAM) [{€sub rupibus€}: Persae in
spelaeis coli Solem primi inuenisse dicuntur. Est enim in spelaeo
Persico habitu cum tiara et utrisque manibus bouis cornua
comprimens. Quae interpretatio ad Lunam dicitur. Nam {€indignata
sequi€} fratrem occurrit illi et lumen subtexit. His autem
uersibus sacrorum Solis mysteria patefecit. Sol enim, Lunam
minorem potentia sua et humiliorem docens, taurum insidens
cornibus torquet. Quibus dictis Statius Lunam bicornem intellegi
uoluit, non animalia, quibus uehitur.] [Prius ordinem dicit,
postmodum sensum.] <ordo: > seu Mithram uocari praestat sub
Persei antri rupibus torquentem cornua indignata sequi. Sensus
talis est: Persae in spelaeis Solem colunt. Et est hic Sol
Ephippos uocatus Mithras, qui, quia eclipsin patitur, ideo intra
antrum colitur. Est autem ipse Sol leonis uultu cum tiara Persico
habitu et utrisque manibus bouis cornua comprimens. Quae
interpretatio ad Lunam dicitur, quae {€indignata sequi€} fratrem
occurrit illi et lucem eius obscurat. Nudauit autem mysteriorum
partem. Sol ergo quasi Lunam minorem docens ideo taurum torquet.
[Quod autem dicit<ur> {€torquentem cornua€}, ad illud pertinet,
quod simulacrum eius fingitur reluctantis tauri cornua retentare.
Quo significatur luna ab eo lumen accipere, cum coeperit ab eius
radiis segregari.] Mire autem cornua posuit, ut Lunam
manifestius posset exprimere, non animal, quo illa uehi
figuratur. Sed [tamen] quia locus non est secreta deorum istorum
iuxta tenorem internae philosophiae disserere, tamen de figuris,
quibus creduntur, pauca dicamus. Sol ineffabilis, quia principale
signum inculcat et frenat, Leonem scilicet, idcirco et ipse hoc
uultu fingitur, uel quod hic deus <inter> ceteros ui numinis et
potentiae impetu excellat, ut inter reliquas feras leo, uel quod
sit rapidum animal. Luna uero, quia propius taurum coercet
adducitque, ideo uacca [lunae] figurata est. Ceterum diuini et
regii dii isti, ut comparent in orbe, sic sunt expertes mortalis
figurae tam hominis quam beluae, non haben<te>s initium
terminumque uel quod interpoletur medium, ut dii minores et
reliqui, ut supra ipse ait:



     'mox turba uagorum
     semideum'.
     


Id enim ratio aeternitatis expostulat.

 LIBER II  

Reditus Mercurii cum umbra Laii per Taenarum, Laconiae
promuntorium. Aduentus ipsius umbrae ad Thebas. Immutatio eius in
Tiresiam et admonitio, ut contra fratrem bella suscipiat.
Descriptio orientis diei. Pollicitatio Adrasti filiarum suarum in
coniugio Polynicis et Tydei. Illorum gratula<to>ria responsio.
Descriptio nuptialis <...> ascensio puellarum in Mineruae
templum, ubi et augurium est factum futuri belli. Descriptio
monilis Harmoniae, quod gerebat Argia. Polynicis de regno
desiderium. Allocutio coniugis hoc deprehendentis. Mariti
consolatio. Tydei legatio et allocutio apud Eteoclen de regno
repetendo. Allocutio regis negantis. Responsio bellum minitantis.
Regressus eius. Quinquaginta a rege missi, qui redeuntem Tydeum
occiderent. Descriptio rupis Sphingos. Immissi ab Eteocle Tydeo
insidias collocarunt. Pugna cum omnibus Tydei et interitus eorum.
Mineruae allocutio ad Tydeum. Maeonis unius dimissio ad indicium
cum minis. Belli tropaeum Mineruae factum a Tydeo eiusque hymnus
in laudem Mineruae.

1. INTEREA GELIDIS (MAIA SATVS ALIGER VMBRIS) reditum Mercurii ab
inferis poeta describit impeditum, quia nulla re uolatus eius
adiuuari poterat crassioris poli aere tardante. {€Styx€} quoque
{€circumflua€} remeantis numinis impediebat regressum. In primo
enim libro Iuppiter Mercurio ut inferos peteret imperauit
euocaretque umbram Laii, qua innitente nepotibus belli furor
incresceret. GELIDIS ... VMBRIS bene {€gelidis€}, quia color in
uita est, frigus in morte. Vnde Vergilius:

     'dilapsus calor, atque in uentos uita recessit'.
4. NEC ZEPHYRI zephyros pro omnibus posuit. Sunt uenti iuxta
Graecorum uoluntatem nati ex Astraeo et Aurora. †unde Titanes†
<...> originem trahunt. Quos Iuno causa Epaphi ex Io nati contra
Iouem excitauit duce Atlante arma sustollere. Vnde uicti poenas
dederunt adiuuantibus diis et Atlanti caeli onus imposuit. Vnde
Vergilius:

     'tantane uos generis tenuit f(iducia) u(estri)?'
hi autem appellantur diuersis nominibus tam a Graecis quam a
nobis. Illi Zephyrum, nos <Fauonium, illi Notum, nos> Austrum
uocamus; nos Aquilonem, illi Borean dicunt; illi Eurum, nos
<Subsolanum, illi Libem, nos> Africum uocamus.

5. [AVRA] POLI {€polus€} est circuitus, qui in se totum continet.

5-6. (STYX INDE NOVEM CIRCVMFLVA CAMPIS / HINC OBIECTA VIAS)
TORRENTVM INCENDIA (CLVDVNT) tardius ab inferis Mercurius
remeabat propter crassum aerem et sine uento et propter Stygis
impedimenta et fluuios ardentia fluenta uoluentes.

7. PONE retro.

8-10. CAPVLO (NAM LARGIVS ILLI / TRANSABIIT COSTAS COGNATIS
ICTIBVS ENSIS / IMPIVS) totus ensis mersus est in uulnere Laii
quod ei Oedipus intulit. Vt Vergilius:

     'capulo tenus abdidit ensem'.
10. ET PRIMAS FVRIARVM (PERTVLIT IRAS) id est exordium furoris
filii pater pertulit <aut certe {€ensis ... primas ...pertulit
iras€} id est> primus inflixit. Per quod intellegi uult: quae
secuta sunt postea, fuerunt multo peiora, Iocastae concubitus,
Oedipi caecitas.

11. MEDICA FIRMAT V(ESTIGIA) V(IRGA) caduceum ostendit insigne
Mercurii, quod illi medeatur, qui nequeat ambulare. Vergilius:



     'hac animas ille euocat Orco
     pallentes'.
     


FIRMAT VESTIGIA ut idem:

     'trunca manu pinum regit et uestigia firmat'.
13. FERRVGINEVM NEMVS horridum. Vergilius:

     'ferruginea subuectat corpora cimba'.
14. MIRATVR P(ATVISSE) R(ETRO) <{€miratur€}> nouitatem: cum
introeuntibus solis pateat, <non> deesse ipsum iter [et]
redeuntibus. Vt Vergilius:



     'facilis descensus Auerni:
     ...
     sed reuocare gradum superasque euadere ad auras,
     hic labor, hoc opus est'.
     


14-16. NEC LIVIDA T(ABES) / (INVIDIAE FVNCTIS QVAMQVAM ET IAM
LVMINE CASSIS / DEFVIT) mores inuidentium bene 'liuorem' dixit.
Ordo hic est: nec liuida tabes inuidiae defuit functis. Hoc est:
mortuis non recedit, a naturae malo, liuor inuidiae. Vt
Vergilius:



     'inuidia infelix furias amnemque seuerum
     <Cocyti metuet>'.
     


<16-18>. <VNVS IBI ANTE ALIOS CVI LAEVA VOLVNTAS / SEMPER ET AD
SVPEROS ... / INSVLTARE MALIS REBVSQVE AEGRESCERE LAETIS> [ad
animi enim] adiecit [ET IAM L(VMINE) C(ASSIS)] quia,



     ['superas euadere ad auras,]
     [hoc opus, hic labor est'.]
     


[Quia,] si nec mortuis defuit, unde esse posset inuidia, nec ille
defuit, qui redeunti inuideret.

17. (HINC ET) GRAVIS E(XITVS) AE(VI) quasi hoc accipiendum poeta
uoluerit, ut intellegamus hunc nescio quem pro morum suorum
meritis occidisse, et uotum eius malae mentis ostendit, quod
esset etiam apud inferos reseruatum.

18. REBVSQVE AE(GRESCERE) L(AETIS) id est de aliorum felicitate
torqueri. Nam cum malis pasceretur alienis, prosperitate
tabescebat. Terentius:



     'ut malis gaudeant atque ex incommodis
     alienis <sua> ut comparent commoda'.
     


19. QVOSCVMQVE V(OCARIS) I(N) V(SVS) in quaecumque obsequia uel
remedia uocaris excitus.

21. FVRIATA S(ACERDOS) furore correpta maga, qualis describitur
apud Lucanum.

22. ARCANO ... SEPVLCRO proprio siue inferno.

23. HEV interiectio dolentis siue inuidentis alienis bonis.
SOLEMQVE R(ELICTVM) quem moriens reliquisti, aut certe nos omnes
animae, dum ad inferos ueniremus.

24. VIRIDES T(ERRAS) E(T) P(VROS) F(ONTIBVS) A(MNES) apud inferos
steriles sunt terrae et caenosi fluuii. {€Puros€} dixit, qui ex
splendidissimis fontibus generantur.

25. TRISTIOR (HAS ITERVM TAMEN INTRATVRE TENEBRAS) quod natura
humana non tantum gaudet in bonis fruendis, quantum dolet, cum
his priuata fuerit. (HAS ITERVM TAMEN) INTRATVRE T(ENEBRAS) et
hoc quasi inuidus imprecatur. Id est: non tamen diu apud superos
immoraberis.

27. ATQVE OMNIS C(APITVM) S(VBREXIT) H(IATVS) et ad ipsius canis
capita referendum est et ad serpentum, qui capita eius cingunt.
Id est: aut omnis hiatus horum capitum, quia Cerberus <triceps>
est, aut omnis hiatus serpentum, quibus caput eius collaque
uallantur. Vt Vergilius:

     'cui uates horrere uidens iam colla comasque'.
28. SAEVVS E(T) I(NTRANTI) P(OPVLO) ut feritatem circa exeuntes
exprimeret, addidit 'et intrantibus saeuus'.

29. IAM SPARSA S(OLO) T(VRBAVERAT) O(SSA) turbauerat et sparsa
fecerat. Hypallage est et hoc irascentis est, ut Vergilius:

     'ossa super recubans',
Gigantum scilicet ossa insepultorum. Fingitur enim Cerberus
cadaueribus pasci. Vt Lucanus:



     'qui uiscera saeuo
     spargis nostra cani'.
     


31. FERREA T(ER)G(EMINO) (DOMVISSET LVMINA SOMNO) propter bina
lumina trium capitum, quasi tot illi somnos miserit, quot capita
luminibus armarentur.

[32]. [EST LOCVS I(NACHIAE) D(IXERVNT) T(AENARA) G(ENTES) haec
'topothesia' dicitur, nam in eiusmodi descriptione, ubi ueri loci
<f>acies demonstratur, 'topographia' dicitur; ubi fictum quid
uelit, 'topothesia'; 'cosmographia' dicitur mundi descriptio.]

32-34. <EST LOCVS INACHIAE DIXERVNT TAENARA GENTES / QVA
FORMIDATVM MALEAE SPVMANTIS IN AVRAS / IT CAPVT> chorographia.
Taenaros locus Laconiae, in quo aditus dicitur esse inferorum.
Vt:

     'Taenarias etiam fauces, alta ostia Ditis'.
Et est ordo: locus <est qua in auras it caput> Maleae spumantis,
id est iuxta Maleum fluctibus concitatum eo quod ibi mare saeuum
sit, ubi est promuntorium Maleum. Vnde Vergilius:

     'Maleaeque sequacibus undis'.
Inde mons exsurgit, qui Taenaros dicitur.

35-36. (IMBRESQVE) SERENVS / DESPICIT <despicit> infra se nubes.

ET TANTVM F(ESSIS) I(NSIDITVR) A(STRIS) altitudinem uoluit
exprimere, quasi illic astra requiem sumant.

[33-34]. [MALEAE S(PVMANTIS) I(N) A(VRAS) / (IT CAPVT) Maleum
promuntorium est. IN AVRAS <IT CAPVT> erigitur. <SPVMANTIS> in
qua fracti spumant fluctus.]

[35]. [SERENVS quia nubes excedit.]

[36]. [ ET TANTVM F(ESSIS) I(NSIDITVR) A(STRIS) super ipsum fessa
astra considunt, id est: propter eminentiam sui sedem praestat
astris rapido cursu fatigatis.]

[41-42]. [ (AST VBI PRONA DIES LONGOS SVPER AEQVORA FINES /
EXIGIT) ATQVE INGENS MEDIO N(ATAT) (VMBRA) P(ROFVNDO) in tantum
Taenarum montem elatum dicit, ut meridianis horis, quibus sol
occidui caeli occupat partem, umbra eius inumbret medium mare.]

<41-42>. <LONGOS SVPER AEQVORA FINES / EXIGIT> ultra fines
litorum progrediens.

<43-44>. <INTERIORE SINV FRANGENTIA LITORA CVRVAT / TAENAROS>
dicit nescio qua parte Taenarum recuruari ad uicem portus, in quo
refert equos suos consueuisse stabulare Neptunum. Est autem
hyperbaton, talis ut sit ordo:



     [et tantum fessis insiditur astris.]
     interiore sinu frangentia litora curuat
     Taenaros, expositos non audax scandere fluctus.
     


(43-44)



     ast ubi prona dies longos super aequora fines
     exigit atque ingens medio natat unda profundo.
     


(41-42)



     illic Aegaeo Neptunus gurgite fessos
     in portum deducit equos.
     


(45-46)

Consequens est enim, ut non appropinquante nocte curuet Taenaros
sinum, quia est natura montis immobilis, sed ut incipiente nocte
illo ad requiescendum Neptunus equos adducat. FRANGENTIA L(ITORA)
C(VRVAT) epitheton, quia in litoribus solent fluctus frangi.
(TAENAROS) EXPOSITOS NON AVDAX (SCANDERE FLVCTVS) <{€expositos …
fluctus€}> [non] eiectos fluctus intra Taenarum. Ergo Taenaros
non est mons altior fluctibus. <NON AVDAX> ut eiectos fluctus et
euitet et repellat.

45. ILLIC in eadem regione. AEGAEO ... GVRGITE mari ab Aegeo,
Neptuni filio, Thesei patre.

46-47. (PRIOR) HAVRIT (HARENAS / VNGVLA POSTREMI SOLVVNTVR IN
AEQVORA PISCES) <{€haurit€}> ferit. Vergilius:

     'latus haurit apertum'.
Quasi per transitum Neptuni equos mira ratione descripsit.

48-49. DEVIVS V(MBRAS) / T(RAMES) A(GIT) hoc animae mortuorum
destinantur ad Tartara. {€Deuium€} autem tramitem dixit, quod sit
deuius uiuis. TRAMES itineris compendium.

49. NIGRI ... IOVIS Stygii.

51. GEMITVS POENARVM quas apud inferos nocentes persoluunt.
ATROQVE T(VMVLTV) quia tumultus, qui fit apud inferos, auditur in
illo loco. {€Atro€} ergo quasi infernali.

52. VOCESQVE M(ANVS)Q(VE) {€manus€}, quod flagellis personant,
dum noxios caedunt, {€uoces€} secundum Maronem, qui ait:

     'uocat agmina saeua sororum'.
54. AGRICOLAS C(AMPIS) A(VDITVS) A(BEGIT) quasi iuxta habitantes
terrore suo fugauit agricolas.

<57>. <VIVIS ADFLATIBVS ORA SERENAT> aurae uitalis afflatu
laetior factus est. <VIVIS> id est superioribus.

58. PER ARCTVRVM per septentrionem. Per arcton solet uolare
Mercurius, quia ibi maior est uentus et citatiores facit eius
uolatus. MEDIAEQVE S(ILENTIA) L(VNAE) philosophi lunam terram
<aetheriam> esse dicunt, quae circa nostrum hoc solum circulo
altiore suspensa est. Haec autem omnia corpora maiora gignit,
utpote quae uicina sit caelo. Poetae denique omnes asserunt
leonem de his polis ortum, quem Hercules prostrauit, ut etiam
Olymp<i>us ait. De lunari autem globo leuiorem perstringam, quia
apud mortalium genus caeli ratio ignoratur, quare proximus sit
terris et ultimus <ab astris>. Hoc diuinum lumen animas tam de
[astris] hominibus quam de omni materia mundi subtracta parte
superna excipit et decerpit quasi lumina, quae postea ter quinis
diebus, ut collegerat, totidem refundit in fratrem.

59. ARVA SVPER (POPVLOSQVE MEAT) ut:

     'terras inter caelumque uolabat'.
61. (RECTO) DECEDIT L(IMITE) C(AELI) quasi non solum obuius
Mercurio Somnus assurgat, sed ueniente <deo de> tramite certo
declinet.

62. INFERIOR quia super lunares polos dixerat ire Mercurium.

62-63. PRAEREPTA .../ (... SIDERA) non enim naturae lege, sed
ferro uita defunctus est.

63-64. (ARDVA CIRRHAE) / POLLVTAMQVE S(VO) D(ESPECTAT) P(HOCIDA)
B(VSTO) illam tangit historiam: cum deus somnum caperet, quidam,
cuius nomen fabulae tenent, dormienti tetendit insidias. Qui
tamen conata peregisset, nisi eum filia Palaestra excitauisset.
Qui cum odio terrae migrasset ad caelum, creditus est obiisse.
Quo facto iniuriosam meruit sepulturam. Sed melius de Laio
creditur, qui cum ad Naubolum hospitem Phocidis pergeret, occisus
a filio est. DESPECTAT P(HOCIDA) de iugo Cirrhae uidit bustum
suum, quod fuerat in Phocide. [Cirrha Boeotiae planities, in quo
campo Apollini lustrum datur. {€Phocis€} ergo Boeotia est.]

69. PAENE R(ETRO) T(VRBATVS) A(BIT) significare uoluit quia, ut
fama est, timet umbra, quae passa est.

71-72. ET TVNC F(ORTE) D(IES) (NOTO SIGNATA TONANTIS / FVLMINE)
id est primus natalis Liberi, quo fulminata est Semele et exsecto
utero Liber Iouis femini insertus est. Secundus enim dies
natalis Dionysi ille dicitur, quo exactis mensibus legitimi
partus Iouis est productus ex femine, quem diem homini scire fas
non est. Ideo et Διθύραμβος dicitur id est bis genitus.

73. TYRIIS (... COLONIS) propter Cadmum Tyrium, qui conditor est
Thebarum.

74. EDVCERE NOCTEM ut Vergilius:



     'noctem custodia ducit
     insomnem ludo'.
     


76-77. ANHELVM / (PROFLABANT SVB LVCE DEVM) Somnum, ut Vergilius:

     <'toto proflabat pectore somnum'>
<et>:

     'multoque iacebat membra deo uictus'.
78. AERAQVE TAVRINOS (SONITV VINCENTIA PVLSVS) nam tympanis, quae
sunt ex taurina pelle, plus sonant cymbala, quae sunt ex aere,
acutiore tinnitu. Vt est:

     'tympana uos buxusque uocant'.
79-80. (SANAS / IMPVLERAT MATRES) BACCHO MELIORE C(ITHAERON) non
sic irato Baccho, ut cum Agaue occidit filium furens. Vel
{€meliore€}, qu<i>a propter diem [ut] ipse Liber ignoscat.
CITHAERON mons Boeotiae, ubi Liberi patris sacra celebrantes
matres Pentheum discerpserunt. Nunc ergo {€sanas€} dicit sine
furore.

81. [QVALIA] P(ER) R(HODOPEN) <{€Rhodope€}> mons Thraciae.

82. BISTONES Thraces a Bistone rege, unde Orpheus fuit [aut certe
ipsi Thraces]. <OSSAE> {€Ossa€} mons inter Thraciam et
Thessaliam.

85-86. AT OGYGII S(I) (QVANDO) A(FFLAVIT) I(ACCHI) / (SAEVVS
ODOR) <{€Ogygii€}> Thebani ab <...> indigena, ut ante:



     'Ogygiis, ait, aspera rebus
     fata tulere uicem'.
     


Sic Pindarus in encomiis:

     Ὠγυγίων δ' εὗρεν ὀρ<έ>ων ἐν τηλεφανέσσι πύργοις.
<AFFLAVIT> non apte hic posuit proprie fulminis uerbum. Vt:

     'fulminis afflauit uentis et contigit igni'.
IACCHI Bacchi. Hoc est: cum uinum hauserint. Vt Horatius:



     'natis in usum laetitiae scyphis
     pugnare Thracum est'.
     


SAEVVS O(DOR) qui ducit ad facinus.

89. NOX EA id est: talis nox erat tunc Thebanis, quali[a]
conuiuia solent Thraces exercere.

90. REGIS ECHIONII Eteoclis ab Echione rege Thebanorum.

<92-93>. <PRO GNARA NIHIL MORTALIA FATI / CORDA SVI> exclamatio,
ut:

     'nescia mens hominum fati sortisque futurae',
quod futurus parricida munera securitatis amplectitur.

<93>. <HABET ILLE SOPOREM> aut quia rex aut quia regnum destruxit
aut quia perfidus, ideo quietem capere non debet.

95-96. (LONGAEVI VATIS) OPACOS / TIRESIAE V(VLTVS) Tiresias,
Eueris filius, genere Thebanus, uates, qui fertur in feminam
uersus, cum <...> dis certantibus Ioue et Iunone, utrum mas an
femina maiorem sentiret coitus uoluptatem, nouem partibus
libidinis dixit feminam potiorem et una uirum. Ob quod caecatus
est a Iunone. — est et alia talis fabula: in monte Cyllenio
Tiresias dracones coeuntes calcasse dicitur. Ob id in mulieris
figuram uersus, ut Ouidius refert, monitus sortibus in eodem loco
rediit in figuram pristinam. Eo tempore, ut diximus, inter Iouem
et Iunonem fuit certatio, in quo sexu esset maior libido,
Tiresia iudice, qui expertus fuerat. Cum Ioui iudicasset, illa
irata manus eius praecidit et excaecauit. Iuppiter ob id fecit,
ut septem aetates uiueret uatesque praeter ceteros mortales
ueracissimus haberetur.

<97-98>. <MANSERE COMAE PROPEXAQVE MENTO / CANITIES PALLORQVE
SVVS> quae similia Tiresiae uideri poterant, non mutauit. Vt
Vergilius:



     'et alas
     exuit et uultu gaudens incedit Iuli'.
     


98-99. FALSA C(VCVRRIT) / I(NFVLA) non sua, quasi uatem sola
infula mentiretur.

99-100. (GLAVCAEQVE INNEXVS) OLIVAE (/ VITTARVM PROVENIT HONOS)
ipse honos uittarum adnexus glaucae oliuae.

100-101. TANGERE R(AMO) / P(ECTORA) Eteoclis dormientis.

105-108. TV VELVTI M(AGNVM) (SI IAM TOLLENTIBVS ASTRIS / IONIVM
NIGRA IACEAT SVB NVBE MAGISTER / IMMEMOR ARMORVM VERSANTISQVE
AEQVORA CLAVI / CVNCTARIS) hyperbaton est. Id est: tu cunctaris,
ita quietem agis ut gubernator dormiens uentis mare uersantibus.

108. SIC FAMA id est: sic de eo Fama loquitur, uel notum est,
quod dico, omnibus.

109-110. (VIRESQVE PARAT QVIS REGNA) CAPESSAT / (QVIS NEGET INQVE
TVA SENIVM DESTINAT AVLA) quasi perpetuo retenturus. Sallustius:
'expergiscimini aliquando et capessite rem publicam'. QVIS NEGET
id est: uiribus quibus neget tibi, scilicet omnia negaturus
fraude pactorum. (INQVE TVA SENIVM SIBI) DESTINAT AVLA in aula,
in qua tu iaces, in eadem tuus frater sibi senectutem te
pollicetur expulso.

112. NEC NON I(N) F(OEDERA) V(ITAE) id est in amicitiarum foedus.

113. POLLVTVS P(LACVIT) (FRATERNO SANGVINE TYDEVS) id est: Tydeus
aduersum te pactus est foedus. Pollutus autem sanguine Melanippi
fratris sui, quem in uenatu incautus occiderat ut Peleus Phocum,
unde reiecta post terga manu pingitur. Et ille nihilominus talia
cogitat, qui tales sibi quaerit auctores.

117. AVSVRVMQVE E(ADEM) G(ERMANVM) E(XPELLE) quae nunc hortor, ut
tu facias, ille ausurus est. Id est: repetenti regnum nega, quod
te exsule facturus est.

119. AVT CADMO D(OMINAS) I(NFERRE) M(YCENAS) {€Cadmo€} pro
Thebis, {€Mycenas€} pro Argis.

120-121. PALLIDA T(VRBANT) / S(IDERA) L(VCIS) E(QVI)
<{€pallida€}> pallentia Solis aduentu. LVCIS lucis id est Solis.

124. PERFVNDIT V(VLNERE) S(OMNVM) {€uulnere€} pro 'sanguine'
posuit. Non {€somnum€} perfudit, sed ipsum Eteoclen dormientem.
Vulnere ergo suo Laius sanguine Eteoclen perfudit, ut eum
pollutum sceleribus imbueret.

126. MONSTRIS pro 'terroribus' posuit.

126-127. (VANVMQVE CRVOREM) / EXCVTIENS putans se uero sanguine
esse perfusum.

129. HORRVIT I(N) M(ACVLAS) quasi saeuitiam feritatis macularum
praemonstret horrore. Vt Vergilius:



     'comasque arrexit et haerens
     uisceribus superincumbens',
     


aut certe maculas, quae in retibus texuntur, explicuit [de
retinaculo <in> Verr<in>is: 'minutis maculis'] <HORRVIT> plena
est horrore.

133. IN ABSENTEM C(ONSVMIT) P(ROELIA) F(RATREM) ut Vergilius:

     'et spe iam praecipit hostem'.
Quia iam uidebatur peregisse bella cum fratre. Ad animum rettulit
Eteoclis belli auidum.

134. MYGDONIIS (... CVBILIBVS) Lydiis uel Phrygiis. Tithonus enim
Lydius fuit, maritus Aurorae. Vnde Vergilius:

     'Tithoni croceum linquens A(urora) c(ubile)'.
Est ergo Mygdonia regio in finibus Asiae, a rege Mygdone.

137-138. (ILLI ...) SERAS / (ADVERTIT) F(LAMMAS) hoc est: Aurorae
flammas Lucifer serus accendit. Siue ad comparationem dixit
ceterorum siderum, quia omnibus stellis tardius occidit Lucifer.
ADVERTIT id est: ad eam et contra eam uertit.

138-139. (ALIENVMQVE AETHERA TARDO) / LVCIFER EXIT EQVO nam uerso
caelo ad aduentum Aurorae, cum cetera sint apud antipodas,
Lucifer solus apud nos inuenitur. Hoc est {€alienum ...
aethera€}, qui est diei, siue quia caelum stellis nocte concessum
est. Ergo Lucifer officio suo nocte non fungitur, cum eum oriri
constet prope lucis aduentum. Hinc {€alieno ... aethere€} uidetur
exoriens.

140. RADIOS V(ETET) E(SSE) S(ORORI) ut Vergilius:

     'et fratris radiis obnoxia surgere Luna'.
142. DIRCAEVS (... HEROS) Polynices a Dirce fonte Thebanorum.
ACHELOIVS H(EROS) Tydeus ab Acheloo fluuio, qui per Aetolos fluit
in Calydonem.

<143-144>. <ILLOS POST VERBERA FESSOS / EXCEPTAMQVE HIEMEM>
causa, cur tardius Tydeus et Polynices a somno surrexerint,
Adrastus uero celerius.

145. AT INACHIO (... REGI) notanda elegantia poetae, qui tres
duces fluuiorum cognominibus designauit: Dircaeum Polynicen,
Acheloium Tydeum, Inachium Adrastum.

148-151. (POSTQVAM) ... / INSIDVNT hyperbaton, id est: postquam
insidunt.

150. (QVO SERERE) ARCANAS APTVM (ATQVE EVOLVERE CVRAS) uenerunt
ad locum aptum, secretum fabulis uel curis. Nam ab eo quod in
secretis locis curae publicae disserantur, ad hoc electa loca
'curias' nominauit antiquitas.

152-153. (QVOS NON SINE NVMINE REGNIS) / INVEXIT NOX ATRA MEIS
quos per imbres et fulmina non sine fato in regnum meum Apollo
perduxit.

154. INTEMPESTVMQVE TONANTEM hoc est uehementer tempestuosum,
hiemalem. Econtra Vergilius, cum clementiam uerni temporis uellet
ostendere, ait:

     'Iuppiter et laeto d(escendet) p(lurimus) i(mbri)'.
158-159. (GEMINAE MIHI NAMQVE NEPOTVM) / LAETA FIDES (AEQVO
PVBESCVNT SIDERE NATAE) ordo: Argia et Deipyle geminae mihi natae
pubescunt, nepotum laeta fides.

160. (QVANTVS HONOS QVANTVSQVE PVDOR) NE CREDITE PATRI ne laudare
magis uideretur quam uerum dicere, fidem suam uoluit ipsis
testibus approbare. HONOS pulchritudo. Vt Vergilius:

     'laetos oculis a(fflarat) h(onores)'.
161. SVPER pro 'inter'.

162-163. HAS TVMIDI SOLIO (ET LATE DOMINANTIBVS ARMIS / OPTAVERE
VIRI) <{€tumidi solio€}> imperio superbi. Et artificiose, ne
uideatur hos procorum inopia generos elegisse, ait se multos
repudiasse et honore praestantes.

<163>. <OEBALIOS> accipiamus 'Laconicos'. Oebalus enim Laconum
rex fuit. [<ACHAEA PER OPPIDA MATRES> Atalanten significat,
Parthenopaei matrem.]

<165-166>. <NEC PLVRA TVVS DESPEXERAT OENEVS / FOEDERA> Oeneus,
Tydei pater, cuius Deianira filia a multis in coniugium exoptata
procis. Pro qua Hercules et Achelous, Aetoliae amnis, certasse
dicuntur. Deianiram ergo, Oenei et Althaeae filiam, uno tempore
in coniugium petebant Hercules et Achelous acceptaque lege ab
Oeneo, ut qui uirtute superasset, Deianiram duceret, congressi in
certamine. Cum superaretur Achelous ab Hercule, per diuersas
immutatus est figuras. OENEVS Tydei pater. Ideo ait {€tuus€}.

166. PISAEISQVE (SOCER METVENDVS HABENIS) Oenomaus, Martis
filius, propter Hippodamiam filiam procos suos uictos curruli
certamine morte afficiebat ad reliquorum terrorem. Ideo hunc
{€metuendum€} dixit.

170. (TALES) STIRPEMQVE ANIMOSQVE VENITIS figura Graeca usus est.
Illi enim sic dicunt: uenit doctus sapientiam. TALES quasi
fortes et nobiles.

171. VT RESPONSA IVVENT ut me delectet tales generos Apollinis
meruisse responso.

173-175. (FIXOSQVE OCVLOS PER MVTVA PAVLVM / ORA TENENT VISQVE
INTER SESE ORDINE FANDI / CEDERE) SED CVNCTIS TYDEVS AVDENTIOR
ACTIS talis ubique monstrabitur, etiam tempore, quo ei moriendum
est. Sensus talis est: dum sibi inuicem detulerunt, pendebat
amborum ore loquendi principium. Dubitabant ergo, quis prior
deberet incipere. Quod intellectum est ex eo, quod se mutuis
intuebantur aspectibus.

176-177. O QVAM TE PARCVM IN PRAECONIA F(AMAE) / (MENS AGITAT
MATVRA TVAE) ordo: o quam te parcum agitat mens matura in
praeconia famae tuae. Hoc est: pudore nimio plurimum tuis
laudibus detrahis.

177. FERENTEM feliciter praecedentem.

178. FORTVNAM DOMAS quae solet alios secundis rebus extollere. Vt
Vergilius:

     'et seruare modum rebus lassata secundis'.
<178-179>. <CVI CEDAT ADRASTVS / IMPERIIS> quippe quo nullus
potior inuenitur.

179-181. QVIS TE SOLIO SICYONIS AVITAE / (EXCITVM INFRENOS
COMPONERE LEGIBVS ARGOS / NESCIAT) Sicyon ciuitas est Achaiae, in
qua primo regnauit. Vnde Argos rogatus Adrastus aduenit, ut
mores barbaros naturae suae lenitate componeret.

181-184. (ATQVE VTINAM HIS MANIBVS PERMITTERE GENTIS / ... QVAS
DORICVS ALLIGAT INTVS) / ISTHMOS (ET ALTERNO QVAS MARGINE
SVMMOVET INFRA / NON FVGERET DIRAS LVX INTERCISA MYCENAS)
<{€Doricus ... Isthmos€}> Peloponnesum significat omnem, aut quod
summouet Helladem aut Ioniam <ab illa>. Adhuc enim illis locis
Thesei uersum legunt:

     'inde est Peloponnesus, hinc Ionia'.
(GENTIS / ... QVAS DORICVS ALLIGAT INTVS / ISTHMOS ET ALTERNO
QVAS MARGINE SVMMOVET) INFRA [id est: 'intus' et 'infra' Aegaeum
dicit mare et Ionium, quae Isthmos diuidi<t>]. Id est illas
gentes, quae sunt intra et extra Isthmon. Sensus ergo talis est:
si tua mansuetudo illis gentibus praesideret, nunquam Mycenae
fraterno scelere potuissent fugam Solis scire.

185. SAEVA NEC ELEAE (GEMERENT CERTAMINA VALLES) Elea ciuitas est
Oenomai, cuius crudelitatem detestatur, quod in petitores filiae
suae Hippodamiae crudelis exstiterit.

<186-187>. <ET QVAE / TV POTIOR THEBANE QVERI> uel de quibus
crudelitatibus et tu, Thebane Polynices, queri poteris.

191-192. (TAMEN OMNIS CORDE) RESEDIT / TRISTITIA (ADFIXIQVE ANIMO
CESSERE DOLORES) bene: praesentibus gaudiis praeterita oblitus
est, quo ostenditur humana uarietas.

193-195. NEC MINVS HAEC LAETI (TRAHIMVS SOLACIA QVAM SI /
PRAECIPITI CONVVLSA NOTO PROSPECTET AMICAM / PVPPIS HVMVM)
notandum, quod comparationem miscet allocutioni, ut supra:



     'ueluti, magnum <si iam tollentibus austris,>
     <Ionium nigra iaceat sub nube magister>
     <immemor armorum uersantisque aequora claui'.>
     


PROSPECTET AMICAM suffecerat addidisse {€humum€}, nisi iungeret
et {€amicam€}. Vt Plautus in Menaechmis:



     'uoluptas nulla est nautis, Messenio,
     maior meo animo, quam qui ex alto ad
     terram prospiciunt. Maior, non dicam dolo,
     quam si adueniens terram conspicias, quae fuerit tua'.
     


195-197. (IVVAT INGRESSOS FELICIA REGNI / OMINA QVOD SVPEREST
FATI VITAEQVE LABORVM) / FORTVNA TRANSIRE TVA <{€fortuna transire
tua€}> sub tutela fortunae tuae. Hoc est: iunctos felicibus
infelices posse aduersa superare. Dicunt ergo laetari se, quod
futuras aerumnas suas felicitatis eius prosperitate ualeant
euitare.

[191]. [NONDVM LAETA VENVS quod superius deest, hic redditur.
Iuuat laeta Venus]. Docet poeta infelices felicibus iunctos
fortunam et laborem uitae contra fata posse transire. Sic Cicero
in Philippicarum primo: 'multa etiam contingunt praeter naturam
praeterque fatum'. Et hoc diuersum est: nam quod putant, [quod]
infelices felicibus iunctos [et] immutantes fortunam fata
superasse, uel [ex] ipsius felicitatis factos sine fato esse
participes, hoc non est. Nam ut miser iungeretur felici homini,
per quem ad bonum statum peruenire po[tui]sset, id ipsum fati
fuit. Vt:

     'fata per Aeneae iuro'
et:



     'Lauso
     Parcae fila legunt'
     


et alibi totum iuxta fati propositum:

     'fataque fortunasque uirum moresque manusque'.
Denique infinito<s> scimus fidos carosque potentibus, potentia
omni promerita priuatos fato prohibente, et alios nuper agnitos
et nullius fructus cum essent humiles laborum, ab eisdem multa
bona meruisse. <FELICIA REGNI OMINA> quia felicia ista sunt uota.

202. PRIMISQVE HYMENAEIS Vergilius:



     'cui pater i(ntactam) d(ederat) p(rimisque) i(ugarat)
     o(minibus)'.
     


204. TVMIDA IAM VIRGINITATE matura.

205. GAVDIA MENTE PARANT dum uotis exagitant<ur>, uidentur
parare, quod gaudeant. Ordo ergo: alacres Argi

<202>. ... gaudia mente parant.

206-207. LYCAEOS / PARTHENIOSQVE (SVPER SALTVS) montes Arcadiae.
Et in Lycaeo templum est Panos, in quo natus asseritur. Vnde
Vergilius:

     'Panos de more Lycaei'.
Famam ergo ait in haec loca penetrasse.

207. EPHYRAEAQVE RVRA Corinthiorum regioni confinia extrema
posuit. Corinthus namque a mari Arcadi<am>, a terra Peloponnesum
claudit.

208. OGYGIAS ... THEBAS non montes Ogygios, sed locum ubi Thebae
sunt constitutae. EADEM DEA TVRBIDA uelox Fama.

209. PERFVNDIT rumoribus imple[ui]t.

210. LABDACIVM Eteoclen. Patronymicum ab auo Oedipi, huius
proauo. (PRAEMISSAE) CONSONA NOCTI conuenientia, ut nihil a
somniis discreparent. Conueniens ergo cum somnio praecedentis
noctis, qua a Laio in Tiresiae effigiem mutato Eteocles fuerat
admonitus. Vel ipsa fama consonat praemissae nocti, id est quae
nuper exacta est, qua Laius auus futura uisus est commonere.
{€Consonam€} autem conuenientem famam cum promissis Laii, qui ait
superius:



     'dant animos socer augurio fatalis Adrastus
     dotalesque Argi'.
     


<211-212>. <HOSPITIA ET THALAMOS ET FOEDERA REGNI / PERMIXTVMQVE
GENVS> {€'canit'€} ubique subaudiendum ab eo quod dicturus est:

     'quis furor est? iam bella canit'.
215-216. (SPECIES EST) CERNERE AVORVM / (COMMINVS) imagines
auorum comminus cernere. Est operae pretium descriptio eorum
quorum statuae in Adrasti domo fuerant constitutae. Vt Vergilius:



     'quin etiam ueterum effigies ex ordine auorum
     antiqua e cedro [I(talusque) p(aterque) S(abinus)]
     [u(itisator)]'.
     


216. (VIVIS) CERTANTIA VVLTIBVS AERA Vergilius:

     'et uiuos ducunt de marmore uultus'.
217. TANTVM AVSAE PERFERRE MANVS ut imitarentur uitam. Quasi
contra naturam fecissent, quod addidissent aeri spiritum.

219. IASIVS etiam iste rex Argiuorum fuit. PLACIDVS ... PHORONEVS
quod primus Iunoni sacrificasset.

220. [ET] BELLATOR ABAS Abantis filius Proetus, cuius filiae
Proetides Furiis fallentibus a Venere boues sibi sunt creditae,
quas Melampus expiauit.

221. COROEBVS hic est, qui, ne Argi pestilentia laborarent,
Apollini se perimendum obtulit et ueniam meruit. FERENS CAPVT uel
suum altius ferens, uel illius, quod occiderat, monstri.

222. TORVAQVE IAM DANAI F(ACINVS) M(EDITANTIS) I(MAGO) Danaus,
Beli filius, ex pluribus coniugibus quinquaginta iilias habuit,
totidemque Aegyptus, frater eius, filios, qui Danaum fratrem
filias suis filiis in matrimonium postulauit. Danaus responso
comperit quod generi sui manibus interiret. Argos profectus est
et primum dicitur nauem fecisse, a cuius nomine Argo dicta est
nauis. Aegyptus misit filios suos ad persequendum fratrem hisque
praecepit ut aut Danaum interficerent aut ad se non redirent, ut
Agenor filio imperauerat. Qui postquam uenerunt Argos, coeperunt
patruum oppugnare. Danaus postquam uidit se resistere non posse,
filias suas fratris sui filiis spopondit uxores. Quae patris
iussu uiros uniuersae suos interfecerunt. Sola Hypermestra Lynceo
pepercit.

224-225. (PROCERVM MANVS OMNIS ET ALTO) / QVIS PROPIOR DE REGE
GRADVS (STANT ORDINE PRIMI) quisquis regem affinitate contingit,
id est proceres et illi qui regibus genere iungebantur [et]
stabant primi, ut singulorum ordo poscebat et generis gradus.
(ALTO / ...) STANT ORDINE PRIMI <ordo>: alto ordine stant primi.
Hos autem dicit, quod Tullius sic nominauit: 'qui uiuunt in
regnis' hoc est qui regibus obsecuntur. STANT ... PRIMI illi
etiam proximi regi stabant qui ornabantur generis dignitate.

227-228. CASTA MATRVM C(INXERE) C(ORONA) / A(RGOLIDES)
multitudine religiosa, id est pars matrum uirginibus nupturis
admixta.

229. FOEDERA CONCILIANT id est: sponsos commendant et docent eas
foedera nuptiarum.

230. (HABITV ...) VERENDO uirginali.

232. DEIECTAEQVE GENAS id est: terram intuentes prae pudore.

233. PRIMAEQVE MODESTIA CVLPAE culpam putant amissionem
uirginitatis.

235. TENEROS ... PARENTES timidos, quia delectauerint Adrastum
filiarum lacrimae. Erat enim pudoris insigne etiam uota
trepidare.

237. [ET] ASPERIOR PHOEBI SOROR fratre asperior, quia ille
citharae, illa uenatibus operam dedit.

239. ILLA SVAS CYNTHO COMITES AGAT H(AEC) A(RACYNTHO) {€Cynthus€}
Deli mons est Dianae sacer, unde Diana Cynthia dicta est.
{€Aracynthus€} Atticae regionis mons Mineruae sacer.

240. TVNC SI FAS (OCVLIS) id est: si liceat, quoniam mortalibus
concessum non est uidere caelicolas.

244. FATIGANT diu inuocant, ut Horatius:



     'prece qua fatigent
     uirgines sanctae minus audientem
     carmina Vestam?'
     


245. (QVAE CVIQVE DOMVS SACRIQVE) FACVLTAS unusquisque pro
uiribus suis uota faciebat.

247-248. NEC MINVS AVDITI (SI MENS ACCEPTA MERENTVR / TVRE DEOS)
sensus: nec minus auditi sunt illi qui ture deos placabant illis
qui hostias immolarant. Victimarum enim loco sola etiam bona
conscientia diis litatur. Sicut Persius:



     'compositum ius fasque animi sanctusque recessos
     mentis et incoctum generoso pectus honesto'.
     


249. LACHESIS unam pro omnibus posuit.

252-253. PALLADA MONYCHIIS (CVI NON ARGIVA PER VRBES /POSTHABITA
EST LARISSA IVGIS) Pallas, quae non minus diligit Larissam quam
Monychiam. Larissa autem oppidum est Adrasti in quo nunc nuptiae
fiunt, non illa Thessaliae unde Achilles dicitur natus.

255. LIBARE uel consecrare uel aliquid templis appendere.
Vergilius:

     'sacrum tibi pascere crinem'
id est nutrire.

255-256. PRIMOSQVE SOLEBANT / EXCVSARE TOROS id est: in templo
Mineruae solebant uirgines nupturae placare deam quae sit fautrix
uirginitatis et excusare quod necessitate et lege naturali
nubere cogebantur.

257-260. (SVMMI DELAPSVS CVLMINE TEMPLI) / ARCADOS EVHIPPI
SPOLIVM (CADIT AEREVS ORBIS / PRAEMISSASQVE FACES FESTVM
NVBENTIBVS IGNEM/ OBRVIT) Euhippus, rex <...> Argiuorum, mirae
felicitatis fuit. Cuius clipeum qui[a] apud Argos nobiliter rem
gessisset accipiebat, ut illo per urbem incedens honestaretur.
Vnde prouerbium apud illos tale est, cum alicuius ignauiam
irriderent, ut Callimachus ait:

     ὡς τὴν ἀσπίδα †ατον† ἑλών.
Hoc nunc spolium dicit faces nuptiales exstinxisse, cum caderet
uera ominis ratione, quia nuptias bella diremerunt.

260. EQVE ADYTIS SIMVL E(XAVDITA) R(EMOTIS) Vergilius:

     'et mugire adytis cortina reclusis'.
263. MOX AVDISSE NEGANT ut homines suspicionem sedarent, more
uulgi potentibus blandientes audisse se negant quae constabat
gaudiis obfutura.

265-267. (NEC MIRVM NAM TVM INFAVSTOS DONANTE MARITO) / ORNATVS
ARGIA GERIS (DIRVMQVE MONILE / HARMONIAE) dicit non esse mirandum
quod aduersum omen acciderit, siquidem Argia, uxor Polynicis,
funestum monile acceperit, quod Thebis ueniens ad Argos
extulerat. Et repetit originem huius muneris, quod a Vulcano
Veneri fabricatum fuisse dicatur et deinde Harmoniae <fuerit>,
postremo reginarum omnium quae Thebis uixerunt, quas istius
monilis omine dicit infeliciter deperisse.

272. HARMONIAE DOTALE DECVS ut illa puniretur, quae ex adulterio
Martis et Veneris nata esset. Huiusmodi enim uenenis infecerat
illud monile Vulcanus, ut necesse esset hoc monile gestanti
aerumnarum mole opprimi. Hoc enim usa est Harmonia, Agaue,
Semele, Iocasta, Argia, ultimo Eriphyla, nam ad Polynicen hoc
hereditario iure peruenerat. Quaecumque ergo hoc ornatu usae
sunt, graui exitu et aerumnis affectae sunt. SVB LVCE IVGALI id
est sub die nuptiarum quo Cadmo nupserat.

273-274. DOCTI QVAMQVAM M(AIORA) L(ABORANT) / C(YCLOPES) quamquam
maiora docti sunt facere, tamen hoc laboriose fecerunt.

274-276. NOTIQVE OPERVM TELCHINES (AMICA / CERTATIM IVVERE MANV
SED PLVRIMVS IPSI / SVDOR) hi tres fratres dicuntur fuisse
inuidia liuidi. Qui cum uicinorum agros uiderent prouentu
fertiles, natura felices, hos sparsisse dicuntur aquis Stygiis ut
redderent infecundos. Qua culpa poenam metuentes solum uerterunt
seque ad Cyclopes contulerunt. Est ergo sensus: in hoc plurimus
est Vulcano sudor, quamuis et Cyclopes in hoc laborauerint
ipsique Telchines. Telchinas ergo inuidos ad hoc monile faciendum
concordasse dixit, ut fieret. PLVRIMVS IPSI / SVDOR Vulcano
scilicet, ut, qui facienda aliqua imperare consueuerat, personam
sumeret fabricantis. Vnde Vergilius:



     'ensem, quem Dauno ignipotens deus ipse parenti
     fecerat'.
     


<IPSI> id est per se, non per ministros.

276. (ARCANO FLORENTIS) IGNE SMARAGDOS uirides lapides.
Quemadmodum {€glaucum€} pro 'uiride', sic {€ignem€} pro
'splendore' posuit.

277. (INFAVSTAS) PERCVSSVM ADAMANTA (FIGVRAS) id est
characteribus nocentissimis sculptum.

278. GORGONEOSQVE ORBES ita exsecrandum monile describit, ut huic
pulchritudinem conferat atque terrorem. Nam {€Gorgoneos ...
orbes€} ponit instar oculorum, ut ad monstri speciem stupefaceret
intuentes magnitudo et pulchritudo gemmarum.

278-279. (SICVLAQVE INCVDE RELICTOS) / FVLMINIS EXTREMI CINERES
hoc est: qui perfecto fulmine superfuissent, quasi hoc
perniciosiores essent. Constat enim hoc monile post fulmina
fabricatum de fragmentis. VIRIDVMQVE DRACONVM uel iuuenum uel
uenenosorum.

280-281. HIC FLEBILE GERMEN / HESPERIDVM in Aethiopia
speciosissimum pomarium Atlantis fuit, in quo nascebantur mala
aurea, quae Hesperides custodiebant Aegle, Erethusa,
Hesperethusa, et draco peruigil. — <...> acceperat responsum, ut
ea quandoque ex Ioue genitus raperet. — nihilominus tamen fides
responsi explicata est, missusque est ab Eurystheo rege Hercules,
Iouis filius, qui ea mala abstulit occiso dracone peruigili.
Diximus poetam omnia contulisse quae gratiam facerent et timorem.
Ideo etiam aurum uult infame fuisse quo monile compositum est,
ut iure confirmetur malum fuisse.

281. ET DIRVM PHRIXEI VELLERIS AVRVM Phrixus et Helle[s] insania
a Libero abiecti cum in silua errarent, Nebula, mater eorum,
dicitur uenisse et arietem uellere aureo insignitum exhibuisse,
in quo praedictos filios suos iussit ascendere et in Colchos ad
regem Aeetam transire ibique arietem immolare. Qui cum ex
praecepto matris ascendissent, illos aries in pelagus detulit.
Helle[s] lapsa nomen ponto dedit. Phrixus matris praecepto parens
arietem immolauit pellemque auream Martis templo dicauit, quam
Iason, Aesonis filius, cum Argonautis dicitur petisse. Hunc Aeeta
rex libens recepit filiamque ei dedit uxorem. Et cum ex ea
liberos suscepisset, ueritus est Aeeta, ne se a regno deiceret,
quod ei responsum ex prodigiis fuerat <ut ab> aduena, Aeoli
progenie, mortem caueret, <et> Phrixum interfecit. At filii eius
ratem ascenderunt, ut ad auum Athamantem transirent. Hos
naufragos Aeson excepit.

283-284. ET QVAE PESSIMA CESTON / (VIS PROBAT) etiam illam uim
monili permiscuit quae uis ceston probat id est quae cuius sit
potestatis ostendit. {€Ceston€} enim cingulum dicitur Veneris,
quo utitur ad honestas nuptias. Et quoniam uirgo Cadmo nupserat
Harmonia, ideo hoc iunxit. Nam ad turpes nuptias Venus dicitur
non uenire. Ideo 'incestum' dicitur quod sacrato illo Veneris
cingulo non fuerit iunctum.

285. ATQVE HILARI (PERFVNDIT CVNCTA VENENO) <{€hilari€}> id est
lucido, [ut possit exinde aliquid fingi laetitiae,] ut esset
faci[l]e delectabile et gratum, latenter autem nociuum et
pestiferum.

286. [NON HOC] PASITHEA (BLANDARVM PRIMA SORORVM) id est una
Gratiarum. Sunt autem tres: Pasithea, Aglaie, Euphrosyne, Iouis
et Eurynomes filiae, Veneris famulae.

289-291. PRIMA FIDES OPERI (CADMVM COMITATA IACENTEM / HARMONIA
VERSIS IN SIBILA DIRA QVERELIS / ILLYRICOS LONGO SVLCAVIT PECTORE
CAMPOS) periculum huius monilis fidem fecit Harmoniae, quae
prima experta est. Nam in anguem uersa est cum marito ob hanc
causam, quod <Cadmus>, Agenoris et Ar<g>iopae filius, draconem
Martis, qui fontem custodiebat, occidit. Ideo uult hoc
contigisse, quia nuptialibus donis hoc monile possederat.

292-293. IMPROBA MOX SEMELE (VIX DONA NOCENTIA COLLO / INDVIT ET
FALLAX INTRAVIT LIMINA IVNO) uult etiam Semelen huius
infelicitate monilis exstinctam et magis ornatus inuidia a Iunone
quam paelicatus inductam ut a Ioue improbe posceret quod nefas
esset corpus sustinere mortale. Optime autem Semelen {€improbam€}
dixit, quod uoti fuit immodica, ut Iouem uellet uidere cum
fulmine.

294-295. TEQVE ETIAM INFELIX P(ERHIBENT) I(OCASTA) D(ECORVM) /
P(OSSEDISSE) N(EFAS) bene {€infelix€}, quae non imposuit per
malorum experimenta finem cupiditati. Nam hoc monile Iocastam
etiam post Agauen certum est habuisse.

298. SACRO ... AVRO exsecrabili. Vt Vergilius:

     'auri sacra fames'.
299. VIDERAT HOC CONIVNX (PERITVRI VATIS) Eriphylen dicit,
Amphiarai uatis uxorem.

299-300. ET ARAS / ANTE OMNES (EPVLASQVE) quia apud antiquos ante
aras numinum celebrabant iura nuptiarum. Et est ordo: ante aras
et epulas nuptiarum.

302. NIHIL AVGVRIIS ADIVTA PROPINQVIS {€propinquis€} siue quia
auguris uxor est, uel his prodigiis, quae paulo ante clipei casu
contigerant. — nihil proderat, inquit, quod augurem habebat
maritum, nam infausta cupit. Secundum illud Vergilii:

     'sed non auguriis potuit depellere pestem'.
303. (QVOS OPTAT GEMITVS) QVANTAS CVPIT IMPIA CLADES mariti
mortem, furorem filii, interitum suum.

305. INSONTES NATI MERVERE FVRORES Alcmaeonem dicit, qui post
mortem matris conuersus est in furorem patre mandante. Vt
Iuuenalis in secundo:

     'nil pueri faciunt, ipsam configite matrem'.
Item Lucanus:

     'crimine quo parui caedem potuere mereri'.
307. ISMENIVS HEROS Polynices, qui a Thebano fluuio nomen
accepit, quem poeta a fluuio frequenter appellat.

308. IAMQVE ET SVA (QVAERERE) REGNA eleganter {€sua€}, qui et
apud Argos ex coniunctione regia imperabat.

311. DESCISSE DEOS quasi dii non innocentes, sed potentes et
feliciores sequantur, sic a se ad fratrem esse traductos.
{€Descisse€} ergo quasi ab amicitiis, ut ciuitas quae ad hostes
decurrit 'desci<sce>re' dicitur. Vt Lucanus:



     'lassata triumphis
     desciuit Fortuna tuis'.
     


312. NVDVM LATVS (OMNE) ab amicis desertum. Regum enim semper
latera stipatorum satellitumque corona claudebat.

313-314. NAMQVE VNA SOROR (PRODVCERE TRISTIS EXSVLIS AVSA VIAS)
Antigonen dicit, quae fratrem sepeliuit. Nam et Ismenen aliam
sororem habuit Polynices. PRODVCERE prosequi. Vt Terentius:

     'comes produxi'.
315. ET MAGNA LACRIMAS INCLVSERAT IRA id est: dolore nimio siue
iracundia lacrimarum clauserat cursum. Vt Vergilius:

     <'tenuemque inclusit sanguine uitam'>
<et ipse alibi>:

     'inclusitque dolor lacrimas'.
316-318. TVNC QVOS EXCEDENS HILARIS (QVIS CVLTVS INIQVI /
PRAECIPVVS DVCIS ET PROFVGO QVOS IPSE NOTARET / INGEMVISSE SIBI)
cogitat, discessu suo qui gauisi sint, qui doluerint. Omnia,
inquit, haec in animo reuoluebat, et fratris cultum et quos sibi
profugo gemuisse prospexerat. Ergo si aliquibus potuit exilium
displicere, reuertentem tanto magis poterunt adiuuare.

320-321. (QVA NON GRAVIOR MORTALIBVS ADDITA CVRIS) / SPES VBI
LONGA VENIT qua nulla grauior mortalibus cura est. Sallustius:
'animo cupienti nihil satis festinare'. Cicero: 'eripis etiam
spem, quae sola homines in miseriis consolatur'. Hanc enim
curarum omnium constat esse postremam. Graue enim tormentum est
spes quae longa exspectatione differtur. Terentius:

     'spem pretio non emo'.
321-322. (TALEM SVB PECTORE) NVBEM / (CONSILII) cogitationum
multitudinem, quae animum sollicitudinis mole confundit.

322. DIRCEN fontem Thebanum, per quem Boeotiam debemus accipere.
{€Cadmi€} autem {€domos€} Thebas dicit.

326-327. RECEPTO / SANGVINE id est recepta uirtute. Lucanus:



     'dum sanguis inerat, dum uis materna, peregi
     iussa, Cato'.
     


328. (PASTVSQVE ET) CAPTA ARMENTA REPOSCIT ab inimico uictore.

332. MENTE ACVIT exercuit uel in maiorem rabiem concitauit. FIDA
proprium uxoris epitheton.

332-334. (VIAS ARCANAQVE CONIVNX) / SENSERAT (VT ... TORIS PRIMO
COMPLEXA IACEBAT / AVRORAE PALLORE VIRVM) Argia dispositionem
mariti senserat, prima exorta aurora complexa uirum. {€Pallorem€}
dixit colorem croceum. Primo enim aurora cum Luciferi candore
pallescit, deinde fulgore rosei solis afflatur.

335. NIL TRANSIT AMANTES Vergilius:

     'quis fallere possit amantem?'
337. NVNQVAM IN PACE SOPOR id est: dormiens semper inquietaris
curis. Aut hoc dicit, quod noctu, cum solent homines in quiete
esse, tu per uigilias non admittis soporem. {€Pacem€} enim hic
proprie nocturnam quietem asseruit.

338. (MAGNAS) LATRANTIA PECTORA (CVRAS) ex magnis curis
tumultuantia.

339. ADMOTA DEPREHENDO MANV lacrimas tantum an pectoris motus et
pulsus?

339-340. NIL FOEDERE RVPTO / (CONVBIISVE SVPER MOVEOR VIDVAQVE
IVVENTA) oratorie. Cur enim metuit, si se dicit posse contemnere?
Vergilius:

     'nil super imperio moueor'.
Figura <ἐπιτροπή> oratorie facta. Quod euenire timebat,
hortabatur, ut Vergilius:

     '<i>, sequere Italiam uentis'
et:

     'non iam coniugium antiquum, quod prodidit, oro'.
CONVBIIS[VE SVPER] synaeresis.

341-342. ETSI CRVDVS AMOR (NECDVM POST FLAMMEA TOTI / INTEPVERE
TORI) <{€crudus€}> recens, immaturus necdum temporis
longinquitate firmatus. Ergo talis ordo est: {€etsi necdum
intepuere tori€}. Sensus: etsi necdum post nuptias calefactus
[est] torus mariti [nec] temporis prolixioris accessibus
deferuescit. Adeo pauci dies sunt, ex quo sunt nuptiae
celebratae.

342-343. (TVA ME PROPERABO FATERI) / ANGIT AMATE SALVS sic ait,
ut uincat, quia propter suum commodum nil suadet, sed asserit se
a<n>gere causam mariti, ut hoc totum, quod ad cautelam mariti
proficit, sibi putet quaeri. INERMIS aut facultatibus, quae
desunt, inermis aut non tu inermis, sed armatorum multitudine
destitutus.

344-345. (POTERISQVE TVIS DECEDERE THEBIS) / SI NEGET ergo si
negauerit, subsequens est ut fratris insidiis pereas.

345-346. ATQVE ILLVM (SOLLERS DEPRENDERE SEMPER / FAMA DVCES
TVMIDVM NARRAT) sensus: atque illum fama tumidum narrat, quae
solet ducum indicare mores. Ordo autem est: atque illum tumidum
narrat fama, quae sollers est reges deprendere. Fama enim ista
studia semper illustrat, et semper, qua maiore dissimulatione,
celebrantur.

347. NECDVM CONSVMPSERAT A(NNVM) qui necdum consumpto anno
inimicus tibi atque infestus fuit, quid censes eum nunc
moliturum, quippe cum eum deponendi imperii cura sollicitat?

348. EXTA MINANTIA DIVOS quae deos minantur iratos.

350-351. (NVNQVAM MIHI FALSA PER VMBRAS) / IVNO VENIT quae Argis
praesidet, nec potest fallere quos defendit. Et Homerus dicit
somn[i]um [de] experimento esse ut maritus <de>terreatur.

351. NI CONSCIVS ARDOR DVCIT uel alterius coniugis uel amicae.
Inuidiose quasi mulier. Credidit enim Polynicen aliam Thebis
coniugem reliquisse. Nihil enim putat nisi amorem uxori praeferri
posse.

353. RISIT ECHIONIVS IVVENIS risit Polynices, quod obiecit illi
amorem alterius coniugis more et leuitate muliebri, quoniam
semper familiare uxoribus est suspicari maritos suos aliarum
mulierum illecebris detineri. Docet autem poeta obiectis falsis
criminibus ridendum potius quam dolendum.

355. TEMPESTIVA opportuna, quasi tempori conuenientia.
LACRIMASQVE REPRESSIT incertum est cuius, suas an coniugis: si
suas, ne fleret, si uxoris, ut iam non fleret.

356-357. (SOLVE METVS ANIMO DABITVR MIHI CREDE) MERENTVM /
CONSILIIS (TRANQVILLA DIES) eorum consiliis, qui merentur imperia
gubernare, dabitur mihi regnum: desiste, inquit, de maerore meo
esse sollicita. Bene sic coepit, quia uxor hoc se solum timere
dixerat, quod pro ipso faceret.

357-358. TE FORTIOR ANNIS / (NONDVM CVRA DECET) ordo: te non
decet cura, quae tuis annis est fortior.

358-359. SCIAT HAEC SATVRNIVS (OLIM / FATA PARENS) quod futurum
sit, Iuppiter nouerit.

359-360. OCVLOSQVE POLO DIMITTERE (SI QVOS / IVSTITIA ET RECTVM
TERRIS DEFENDERE CVRAT) sensus: haec ad Iustitiam cura pertineat,
si tamen respicit terras. Id est: futura nostra sciant fata <et
Iuppiter> et Iustitia, si reuera respicit terras aut homines
curat.

361. FORS ADERIT LVX ILLA TIBI bonus ordo, ut metum coniugis in
fine felicitatis promissionibus solaretur.

364-366. (TYDEA) ... / ... / ... (SOCERVMQVE) AFFATVR TRISTIS
ADRASTVM ordo: Tydea et Adrastum affatur tristis. Cetera διὰ
μέσου inserta sunt.

367. FIT MORA CONSILIO id est: diu habito tractatu cunctati sunt
ut multum cogitantibus placeret una sententia, id est: utrum
bello an legatis regnum peteret Polynices?

367-369. (CVM MVLTA MOVENTIBVS V)NA / (IA)M POTIOR CVNCTIS (SEDIT
SENTENTIA FRATRIS / PERTEMPTARE FIDEM) id est: omnibus melior
sententia placuit, Eteoclis fidem legatione temptare.

370. EA MVNERA legationis officium.

373-374. TVTIQVE REGRESSVS / LEGATO quod legatum nefas esset
interfici. Sacrosancta enim sunt legationis officia, ut <inquit>
Cicero, ut {€etiam inter hostium tela€} incolumis uersaretur.

375. (ITER) SILVIS AC LITORE (DVRVM) id est siluis quae erant in
litore, aut quia iter difficile est per siluas et litora.

376-377. (QVA LERNAEA PALVS AMBVSTAQVE SONTIBVS ALTE) / INTEPET
HYDRA VADIS hic enim in Lerna palude Hydram Hercules igni
perdomuit damnis capitum et uulneribus pullulantem. {€Intepuit€}
ideo quia, cum ferro uinci non posset, uulneribus est ignis
admotus. Tepet ergo adhuc quasi flamma uictrici.

377-378. ET QVA VIX CARMINE RARO / (LONGA SONAT NEMEE NONDVM
PASTORIBVS AVSIS) sensus: et quamuis Nemeaeum leonem constet
Herculis uirtute prostratum, tamen prioris periculi metu<s>
interrumpit pastorum timidas cantilenas.

379. QVA LATVS EOOS (EPHYRES QVOD VERGIT AD EVROS) Corinthi latus
emensus est. Et orientem dixit {€Eoos€} , occidentem {€Euros€}.

380. SISYPHIIQVE SEDENT PORTVS cum inter duo maria montem positum
Sisyphus crudeli latrocinio occupasset — hac enim poena
mortalium pascebatur, ut homines praegrauans ingenti saxo necaret
— tandem ab accolis deorum lege punitus apud inferos saxi quod
uoluit poenas exsoluit pondere. Portus Corinthus ex utraque parte
duos habet, Sisypheum et Lechaeum, quos nunc poeta commemorat.

380-381. IRATAQVE TERRAE / (CVRVA PALAEMONIO SECLVDITVR VNDA
LECHAEO) Isthmon significat, ubi se Ino cum Palaemone
praecipitauit. {€Lechaeum€} uero promuntorium Corinthiorum.

382. NISVM Megaram significat, in qua Nisus regnauit. Quidam
Nisum montem Megarensium dicunt, in quo sepultus est Nisus, quem
ferunt crinem habuisse purpureum. ELEVSIN oppidum est Athenis
uicinum, in quo Ceres eximie colitur, unde sacra Cereris Eleusina
uocantur. Vergilius:

     'tardaque Eleusinae matris uoluentia plaustra'.
Ceres, cum Proserpinam filiam suam quaereret, uenit ad Eleusium
regem, cuius uxor Hioma puerum peperit Triptolemum, seque
nutricem simulauit. Hanc regina libens nutricem filio suo recipit
datque ei nutriendum. Ceres, dum alumnum suum uellet immortalem
reddere, interdiu lacte diuino nutriebat, noctu clam igne eum
obruebat. Itaque praeterquam soliti erant mortales crescebat. Cum
hoc pater miraretur, nocturno tempore obseruauit et, cum Ceres
puerum igne obrueret, pater exclamauit. Illa irata Eleusium
exanimauit ac Triptolemo alumno suo aeternum beneficium contulit,
nam fruges ei propagandas et currum draconibus iunctum tradidit,
quibus ille uectus orbem terrarum frugibus obseuit. Postquam
domum rediit, Cepheus rex eum tamquam aemulus interficere conatus
est. Sed re cognita iussu Cereris Triptolemo regnum tradidit,
ibique oppidum constituit, quod ex patris sui nomine appellauit
Eleusin. Cereri sacra primus instituit, quae θεσμοφόρια Graece
appellantur.

383. [TEVMESIA uel oppidum Teumesum uel promuntorium dicit, de
quo se Ino cum Melicerte filio praecipitem dedit, qui Graece
Palaemon, Latine Portunus dicitur.] ARVA [G(RADV)] TEVMESIA a
campo eiusdem regionis Thebis uicino. Item {€arces /...
Agenoreas€} propter Cadmum, conditorem <Thebarum>, Agenoris
filium.

386. TRANS LEGEM (AC TEMPORA REGNI) id est ultra anni spatia quae
sortitus fuerat ut primo ipse regnaret.

388. QVERITVRQVE FIDEM (TAM SERO REPOSCI) oratorie Eteocles in
suum fratrem transtulit crimen, quod tunc demum Polynices
deposcat imperium. Dolet ergo, quod cessantibus legatis tam sero
frater uicissitudinis fidem reposcat, quod iam dudum negare
potuisset, uel quod tardius ei perpetrandi parricidii detur
occasio.

<391>. <RVDIS FANDI> militaribus armis imbutus ordinem ac modum
orationis ignorat.

392. IVSTIS MISCENS TAMEN ASPERA COEPIT non blanda locutus est,
quae possent persuadere, sed aspera, quae magis ad iram
accenderent. Et ostendit Tydeum uirum fortem militiae magis quam
eloquentiae operam tribuisse.

393-394. SI TIBI PLANA FIDES (ET DICTI CVRA MANERET / FOEDERIS)
quia, ut supra edoctum est, hoc iurauerant fratres, ut annis
singulis imperium gubernarent. Ergo queritur, quod contra legem
aut sacramentum germano negaret regnum.

396. FORTVNAM EXVERE hoc est deponere dignitatem. [ET] LAETVM id
est non inuitum.

398. PACTAE TANDEM S(VCCEDERET) A(VLAE) hoc est inter uos
partitae, quam ex pacto debitam accipere iam debebat.

399-400. SED QVIA DVLCIS AMOR REGNI (BLANDVMQVE POTESTAS /
POSCERIS) id est: sed quia omnibus dulce est regnum, ultro
rogaris. Non dixit 'quod Polynices cupiditate regnandi coactus
est te rogare', ne uideretur illi maledicere, sed dicit hoc
uitium generale esse. Aut certe illud exsequitur 'ignoscimus
tibi, quod cupiditate regnandi minime imperium exuisti, nam hoc
uitium commune est omnium'. Generalia enim uitia ueniam facillime
promerentur. Vt Lucanus:

     'quicquid multis peccatur, inultum est'.
401. (AMISSAE) REDIERVNT MONTIBVS VMBRAE id est: in illo loco
sunt umbrae in quo fuerunt tempore illo quo es adeptus imperium:
ut ex conuersione temporum annum iam transisse monstraret.

403. EXSVL AGIT CASVS oratorie praesens tempus amplexus est. AGIT
CASVS hypallage pro 'agitur casibus'.

404. SVB IOVE id est sub caelo. Horatius:



     'manet sub Ioue frigidus
     uenator'.
     


Tamen Iouis non recte Caelum dicitur. Nam si Saturnus, pater
eiusdem, Caeli et Terrae est filius, Caelum — si dici potest —
auus ipsius est Iouis potius quam ipse Iuppiter.

405. AMBIRE circumire.

407. TENVEM (... ANNVM) in quo tenuis fuit et inops.

408-409. MONEO (REGNORVM GAVDIA TEMET / DEDOCEAS PATIENSQVE FVGAE
MEREARE REVERTI) iucunda conclusio. Moneo, inquit, ut regnorum
gaudia sponte dediscas et, dum pateris te aula recedere, propter
hanc ipsam patientiam dignus esse dicaris qui recipias
dignitatem. Qui enim sponte non reddit, cum ui perdiderit, qua
audebit fronte repetere? (PATIENSQVE FVGAE) MEREARE REVERTI id
est: ut sis exemplo fratri[s] et tu profugus [et] inde <mere>aris
ad regnum redire.

410-411. (AST ILLI TACITO SVB PECTORE DVDVM) / IGNEA CORDA
FREMVNT more peccantum, qui audire uera non possunt.

412-414. CVI SVBTER INANES / (LONGA SITIS LATEBRAS TOTVMQVE
AGITATA PER ARTVS / CONVOCAT IN FAVCES ET SQVAMEA COLLA VENENVM)
id est: quasi serpens diu sub concauis terrarum latebris perpessa
sitim atrocius gerebat uenenum. (TOTVMQVE AGITATA PER ARTVS) /
CONVOCAT IN FAVCES (... VENENVM) uirus ex omnibus artubus
colligit in fauces et {€in fauces€} proprie, quia et hic
contrario eiecturus est uenena uerborum.

415-420. COGNITA SI DVBIIS (FRATRIS MIHI IVRGIA SIGNIS / ANTE
FORENT NEC CLARA ODIORVM ARCANA PATERENT / SVFFICERET VEL SOLA
FIDES QVA TORVVS ET ILLVM MENTE GERENS ... / ... / PRAEFVRIS)
sensus: si mihi essent iurgia fratris incognita, orationis tuae
prosecutione, qualis erga me esset futurus, agnoscerem. NEC CLARA
ODIORVM (ARCANA PATERENT) quod aperte ostendit suum odium contra
me. [SVFFICERET VEL SOLA FIDES id est: nisi fratris in me odia
et orationis tuae furorem agnoscerem, ad reddenda, quae reposcis,
potui fide compelli.] [QVA[M] TORVVS] quoniam deest iusta
defensio, loquendi tantum inuenitur occasio. Vt in Terentio
ualidae propositioni lenonis quia respondere adolescens non
potuit, minatus est caedem. Leno enim dixerat:



     'quod? si ego illam nolo uendere,
     coges me?'
     


Contra adolescens iusto argumento lenonis inclusus calumniosa ac
multum diuersa respondet:



     'ante aedes non fecisses melius erat conuicium:
     nam tam abripiere atque ibi
     usque ad necem operiere loris'.
     


418-420. (CEV SAEPTA NOVVS IAM MOENIA) LAXET / (FOSSOR ET
HOSTILES INIMICENT CLASSICA TVRMAS / PRAEFVRIS) <{€laxet€}>
commoueat, diruat. Talem se gerit, quasi iam teneat urbis statum
et euertat. FOSSOR {€fossores€} dicuntur in exercitu
cuniculatores, qui cuniculos faciunt per quos ingressi milites
murorum fundamenta conuellunt. Dicit ergo Tydei orationem illi
tempori conuenire quo ista fiunt. Ideo ait {€praefuris€} id est
ante furis, cum adhuc quae dixerat non agantur. Hucusque ergo
principii tenditur sensus: si quid de iurgiis fratris odiisque
dubitarem, {€sufficeret€} mihi {€fides€}, {€qua praefuris€} [hoc
est in qua tu ualde furis]. Nunc autem quid necesse est minari,
cum odiorum arcana nudata sint?

421. AVT REFVGO PALLENTES SOLE GELONOS {€refugo€} deuio, quia
dicuntur Scythae, quos nunc Gelonos appellat, non habere aeris
temperamenta, quia longe a sole submoti sunt. Hi sub septentrione
degunt, ad quos sol uix peruenit: ideo {€pallentes€}.

422-423. (PARCIOR ELOQVIO) ET MEDII REVERENTIOR AEQVI /
(INCIPERES) <{€medii ... aequi€}> nihil enim magis {€medium€}
quam iustitia est. Considerata ergo reuerentia iustitiae parcior
esses alloquio.

423-424. NEC TE FVRIBVNDAE (CRIMINE MENTIS / ARGVERIM) id est non
te arguo propter crimina mentis tuae. Agnosco enim fratris esse,
quaecumque tua prosecutione complecteris.

425-426. (NEC SCEPTRA FIDE NEC) PACE SEQVESTRA / (POSCITIS ET
PROPIOR CAPVLO MANVS) <{€pace sequestra€}> id est media. ET
PROPIOR CAPVLO MANVS hoc dicendo significauit ad bellum potius
esse uicinos, cum regna magis debuerint fide reposcere. Vnde
quidam in principio hoc accipiunt non absurde: 'sufficeret uel
sola fides'.

427. ARGOLICO dicendo {€Argolico€} et non 'Thebano' inuidiose
fratri praescripsit, quasi ibi debeat imperare, non Thebis.
NONDVM AEQVA (TVIS) quasi in comparatione prosecutionis Tydei
leuiora mandentur.

428. QVAE SORS IVSTA MIHI {€iusta€}, quia maior natu erat. Et
ideo dicit se priorem regnare debuisse quippe natu maiorem. Licet
placitum fuisse dixerimus ut uicissim imperium gubernarent,
tamen sorte perfectum est ut aliquis primus acciperet potestatem.
Sed oratorie Eteocles, quoniam scit in sorte esse casum, non
iudicium, stringit ad hoc, ut merito accidisse uideatur, non
fortuito. Ideo ait {€iusta€}.

430-431. TE PENES (INACHIAE DOTALIS REGIA DONO / CONIVGIS) ordo:
te penes est regia Inachiae dono coniugis.

431-432. DANAAE (... / ... CVMVLENTVR OPES) <{€opes€}> quas
Argi[u]a possideat. Hoc autem ideo dictum ut doceat fratrem
habere quod repetit. (QVID ENIM MAIORIBVS ACTIS) / INVIDEAM nolo
enim uerbis maioribus cumulare, ne uidear inuidere.

433. LERNAMQVE REGAS Amymone, Danai filia, dum studiose in silua
iaculo exerceretur, imprudens Satyrum percussit. Et eam cum
Satyrus uiolare uellet, illa Neptuni implorauit auxilium. Quod
cum Neptunus uidisset, fugato Satyro ipse eam compressit. Ex quo
coitu natus est Nauplius, pater Palamedis. Vnde Vergilius
prosapiem repetens ait:

     'Belidae nomen Palamedis'.
Neptunus uero cuspide dicitur locum in quo Amymonen compresserat
percussisse. Vnde cum aqua flueret, Lernaeus fons dictus est et
fluuius Amymone.

433-434. HORRIDA DIRCES / (PASCVA) memor poeta superiorum. Nam
ait:



     'dumque uter angustae squalentia iugera Dirces
     uerteret'.
     


435-436. NON INDIGNATI (MISERVM DIXISSE PARENTVM / OEDIPODEN)
oratorie disputat, quasi Polynices indignetur felicitate elatus.
Sensus ergo: et licet miserum Oedipum non tamen indignor patrem
uocare.

436. [ET] TANTALVS AVCTOR Tantalus, Iouis et Plutus Nymphae
filius. Ideo ait:



     'propiorque fluat de sanguine iuncto
     Iuppiter'
     


propter Perseum, unde Danaum origo maxime trahitur.

439. HVNC ... LAREM exiguum et pauperem.

440-442. (QVAM ...) OFFENDAT [ET] SOCER ILLE SENEX quam superbam
et indignaturam talem socerum dicit.

442-443. IAM PECTORA VVLGI (ADSVEVERE IVGO) tertia causa
ualidior, quare non reddat imperium, in fine est collocata non
sine aliqua specie ueritatis: certatur magnae commendationis
scaena. Dicit enim perfidum se uelle dici, dummodo suis ciuibus
prosit.

443. PLEBISQVE PATRVMQVE more Romano locutus est, ut primo plebem
diceret, post patres.

<445>. <DVBIO PIGEAT PARERE TYRANNO> successori imperium seruire
non pati<a>tur. Et in primo ideo querelam populi induxit posse
<se> ambos perdere.

446. REGNVM BREVE id est breuis administrator.

446-447. QVANTVS / HORROR (ET ATTONITI NOSTRO IN DISCRIMINE
CIVES) cum de me agitur. Quasi Thebani timere coepissent, si
Polynici redderetur imperium.

448. (HOSNE EGO) QVIS CERTA EST (SVB TE DVCE) POENA RELINQVAM id
est: hos tibi ego ad supplicium tradam, si tamen fueris adeptus
imperium, quibus certa est poena meritorum? Merentur enim
supplicia, quod mihi paruerint.

449-451. FAC VELLE (NEC IPSI / ... PATRES / REDDERE REGNA SINENT)
fac me regnum ad fratrem uelle transducere, ciues non sinent.

452-453. (REDDES) / INGEMINAT REDDES Tydeus tantum hac inuidia
orationis egit, ut, licet legatus esset, iuste tamen mereretur
occidi.

453-456. NON SI TE FERREVS AGGER / (AMBIAT AVT TRIPLICES ALIO
TIBI CARMINE MVROS / AMPHION AVDITVS AGAT NIL TELA NEC IGNES /
OBSTITERINT) nec tibi blandiaris, quod sis firmissimo muro
uallatus. Quicquid enim obuium fuerit, superabitur nostra
uirtute. <AMPHION> Amphion, Iouis et Antiopae filius, lyrae
carminibus ad Thebanos aedificandum muros dicitur saxa duxisse.

457. (CAPTIVO MORIBVNDVS HVMVM) DIADEMATE PVLSES oratorie, ut
infelicior poena sit mori cum dignitate quam fraude possedit.

458-460. AST HORVM MISERET (QVOS SANGVINE VILES / CONIVGIBVS
NATIBVSQVE INFANDA AD PROELIA RAPTOS / PROICIS EXCIDIO)
<{€horum€}> ciuium scilicet tuorum. Conciliauerat sibi Eteocles
omnium animos militum, quos rursus Tydeus omnes infensos regi
facit, dum dicit ipsum causam esse bellorum. QVOS SANGVINE VILES
ad mortem faciles. Vt Vergilius:

     'nos animae uiles'.
462-464. (NEC CRIMINA GENTIS / MIRA EQVIDEM DVCO SIC PRIMVS)
SANGVINIS AVCTOR / (INCESTIQVE PATRVM THALAMI) primum auctorem
generis Oedipum dicit. Nam cuius atrocitatem deprehendimus,
maiorum uituperationem ad exaggerandum inuehimus. Vt Vergilius:

     'Laomedontiadae, bellumne inferre paratis?'
464-465. SED FALLIT ORIGO / (OEDIPODIS TV SOLVS ERAS) ex
dissimilitudine et bonitate morum Polynices Oedipi filius non
putatur.

465-466. HAEC PRAEMIA MORVM / (AC SCELERIS) id est poenas et
captiuitatem tuorum.

466. NOS POSCIMVS ANNVM subaudis 'sed tu regna perpetua'. Vt
Lucanus:



     'arma tenenti
     omnia dat, qui iusta negat'.
     


467-468. (HAEC AVDAX ETIAMNVM IN LIMINE) RETRO / VOCIFERANS
sensus: haec, cum egrederetur, dicebat, respectans in limine.

469. OENEAE VINDEX (SIC ILLE DIANAE) Oeneus, Porthaonis filius,
Aetoliae rex, cuius ciuitas est Calydon nobilissima. Et summam
potestatem regni sui turbauit neglegentia sacrorum, annua
siquidem uota pro imperii fructibus celebrans numen Dianae
contempsit. Propter quam nimiam indignationem oppressus est, ut
uideretur omnes placaturus, si illam solum adorasset. Ea aprum
magnitudinis summae regioni eius immisit, qui uastatis Calydoniis
terris Calydonius ab urbe gentis est appellatus. Cuius feritate
Oeneus fractus edictum tale proposuit, ut dimidiam regni partem
caperet qui monstrum interemisset. Meleagri uirtus periculum non
expauit, siquidem eius filius undique iuuentutem collectam ad
illam noui generis expeditionem uocauit. Inter quos etiam
Atalante conuenit, Iasii filia, summa uenatrix, quae in saltibus
prima omnium praedictum aprum sagitta percussit. Postea Meleager
in se uenientem feram excepit interemitque. Et gratus aduersus
puellam futurus, quae inter uiros successu uirtutis enituerat,
pellem monstri illius cum capite <ei> dedit ad testimonium
laudis. Sed munus peractum fortitudine inuidia<m> prodidit.
Plexippus namque et Agenor, Meleagri auunculi, indignati sunt
sibi praelatam fuisse uirginem et eam dono spoliauerunt. Qua
contentione fata sibi maturauere. Id indignatus Meleager
consanguinitate calcata matris suae fratrem Plexippum occidit
sibique matris affectum abstulit. Althaea siquidem dum saeuit
ultione germanorum, [nam] titionem, quem habebat occultum — qui,
cum Meleager nasceretur, in regia subito apparuerat eius sortis,
ut iuuenis tamdiu uiueret, quoad is esset seruatus — [quem] mater
ignibus mersit eumque cum filii fatis exstinxit. Quae postquam
admissum nefas agnouit, laqueo uitam finiuit.

470. (ADVNCAE) FVLMINE MALAE propter aduncos dentes, quod more
ictus fulmine<i> prostrauisset.

471. PELOPEA PHALANX id est Argiua, quae auxilio uenerat, ut
Ouidius refert. Ergo Peloponnesos uicina Aetoliae.

473. IXIONA Pirithoum significare uidetur, Ixionis filium.

474. MELEAGRE metathesis pro 'Meleager'.

476. CALYDONIVS HEROS propria ratio Tydeo. {€Calydonius€} propter
patriam, mores, et tegimentum.

482-483. NEC PIGER INGENIO (SCELERVM FRAVDISQVE NEFANDAE / RECTOR
EGET) id est qui semper sollers fuit et peritus scelerum. Quia
inuidiose aggressus fuerat Eteoclen Tydeus legatus missus a
Polynice, inde iam cogitat, quemadmodum insidias praeparet.

486-487. ET SANCTVM (POPVLIS PER SAECVLA NOMEN / LEGATVM)
definitio legati. Et cum exclamatione pronuntiandum. Vt sensum
exaggerationis adiuuaret, {€sanctum€} legationis {€nomen€}
adiecit.

488. QVID REGNIS NON VILE [PVTAT] indignatio poetae auxesin
fecit. Dicit enim: quid non uile ducit regnandi cupiditas?

489-490. (O CAECA NOCENTVM / CONSILIA) O SEMPER TIMIDVM SCELVS
<{€caeca€}> quia insidiis agitur et hoc ideo {€timidum€}.
Antequam fiat, de potentia aduersantis, {€timidum€} post, de
conscientia, iuxta Tullium dicentem: 'ut nihil timeant, qui nihil
commiserint, et poenam semper ante oculos uersari putent, qui
peccauerint'. TIMIDVM SCELVS quod nisi a timentibus non
committitur. Sed utrum hoc ad Eteoclen refert, qui sceleratus
est, quia Tydeum timet, an ad illos quinquaginta, quos ideo
parauerat, quia timebat? Denique hoc sequitur:

490-491. EXIT IN VNVM / PLEBS FERRO (IVRATA CAPVT) ut sit
catalogus. EXIT IN VNVM quia scelus commissuri pauci timebant,
idcirco plures armauerat; {€plebs€} autem dixit, ut inuidiam
numero hoc nomine compararet. At contra unius Tydei caput {€plebs
... iurata€} consurgit.

495. MACTE ANIMI (TANTIS DIGNVS QVI CREDERIS ARMIS) laus Tydei,
cuius uirtus non unius insidiantis dexteram poscit.

496. FERT VIA PER DVMOS (PROPIOR ... CALLE LATENTI) hoc est:
ducit <uia> compendiosior latente calle. Vt Vergilius:



     'olli per dumos, qua proxima meta uiarum,
     armati tendunt'.
     


Topographia.

496-497. QVA CALLE LATENTI / (PRAECELERANT DENSAEQVE LEGVNT
COMPENDIA SILVAE) docet per compendium insidiatores praecessisse.

498. MALIGNIS non his, qui obsidere possunt, sed illis, quorum
causa obsidetur.

499. VRGENTVR artantur.

502. ARTE strictim. Aduerbium est.

504. IMPORTVNA CREPIDO feralis, luctuosa. Contra campum
{€crepido€} erat id est saxum eminens. Saxum illud dicit in quo
Sphinx fuit. Et quaerendum, utrum {€importunum€} 'exsecrandum'
dixerit an {€importuna€} 'non conueniens', quia ex ipso saxo
insidiae uideri poterant praeparatae.

505. HIC FERA QVONDAM Sphinga[m] dicit, quae in hoc aliquando
insederat saxo.

506. ERECTA GENAS erectas genas habens.

506-507. SVFFVSAQVE TABO / LVMINA eorum cruore, quos occiderat,
orbes oculorum habens suffusos.

507. CONCRETIS (INFANDO SANGVINE PLVMIS) solidatis et in unum
redactis abundantia sanguinis. Vt Vergilius:

     'concretos sanguine crines'.
511. INEXPLICITIS inexplicabilibus siue obscuris.

<511-512>. <AVT COMMINVS IRE VIATOR / AVDEAT ET DIRAE COMMERCIA
IVNGERE LINGVAE> uicibus habens confabulationem. Vt Vergilius:

     'uarioque uiam sermone leuabant'.
COMMERCIA aenigmatis illius, quod Sphinx proposuit.
{€Commercium€} autem proprie est mutare inuicem aut emere uel
uendere. Hic nunc iucunde deriuauit {€commercium€}, ut diceret
audire uoces et reddere.

513-515. (NEC MORA) QVIN ACVENS (EXSERTOS PROTINVS VNGVES /
LIVENTISQVE MANVS FRACTOSQVE IN VVLNERA DENTES / TERRIBILI
APPLAVSV CIRCVM HOSPITA SVRGERET ORA) <{€nec mora€}> si non
soluisset propositam quaestionem. LIVENTISQVE MANVS peremptorum
scilicet cruore perfusas. TERRIBILI APPLAVSV alarum sonitu. Vt
Vergilius:



     'plausumque exterrita pinnis
     dat tecto ingentem'.
     


Dicit ergo Sphinga[m] alarum strepitu deuictos circumuolare
consuetam.

517. HEV SIMILI DEPRENSA VIRO uel tam callido uel tam scelerato,
hoc est crudeli parricida, matris marito, qui meruit ut se sponte
caecaret. Ergo hic dixit {€simili€}: horrore pari exsecrando.
CESSANTIBVS ALIS motus alarum suspendit. Volatum ergo Sphinx alis
cessantibus detulit.

520. (DAMNATIS) AVIDVM PECVS (ABSTINET HERBIS) <{€auidum€}>
quamuis auidum. Vt Lucanus:



     <'fugere reuulsis>
     <unguibus impastae uolucres'>
     


<et ipse alibi>:

     'impastae fugistis aues'.
523. PRODIGIALE NEMVS illud dicit, quod ossibus humanis albebat.

524. PERITVRA COHORS illos iuuenes dicit quos Tydeus est
occisurus.

527. HVMENTI ... PALLA roscido uelamine.

531. QVA LAXANT RAMI NEMVS {€qua€} pro 'ex qua parte' rariores
arbores steterant. (ADVERSAQVE SVB) VMBRA luci, quae esse aduersa
uenientibus uidebatur.

533. OBSTVPVIT (VISIS) furore potius quam timore.

534. (INCLVSVM CAPVLO TENVS) ADMOVET ENSEM ut sit paratus ad
caedem, manu tractat auxilium, id est euaginationem parat.

536. NON HVMILI TERRORE ROGAT interrogabat non territus.

539. QVO DVCE FRETA COHORS id est qui armis praeerat.

540. (AVDENTI) DEVS ET FORTVNA (RECESSIT) {€deus€} ad Victoriam
rettulit. <FORTVNA RECESSIT> id est: frustratus est eius ictus.

541. OLENII TEGMEN SVIS Olenos Aetoliae regio est, in qua sus
Calydonius dicitur interemptus, cuius exuuiis Tydeus nunc tegitur
et armatur.

542-543. SVPER LAEVOS HVMEROS (VICINA CRVORI / EFFVGIT) id est:
super sinistri humeri partem hasta imminens paene uulnus inuenit.

543. VIDVO ... LIGNO cuspide: ab ea parte quae ferro caret ac per
hoc infirma. Metaphora a muliere: ut quae auxilio mariti caret
infirma est, ita lignum quod non habet ferrum unde uulnus
infligat infirmum est.

545-546. (PALLENTIAQVE) IRA (ORA) <{€pallentia€}> furore, non
metu.

546. (NEC TANTA PVTAT SIBI) BELLA PARARI paucos esse credidit nec
putauit quinquaginta sibi uirorum fortium insidias comparari.

548. QVIS TIMOR AVDENDI quis pauor uestram frenauit audaciam?

551. HOS DEIRE IVGIS anastrophe: hos de iugis ire.

553-554. VT CLAVSAS INDAGINE PROFERT / IN MEDIVM (VOX PRIMA
FERAS) haec comparatio ad superiora referenda est. Dicit enim sic
illos aut de iugis prodisse aut creuisse de uallibus,
quemadmodum de retibus ferae quas in medium uox uenantum et
clamor expellit. Tunc enim licet scire quam multae sint, cum
terrore clamoris coactae fuerint non latere. Est ergo ordo: sic
illos excursare e latebris uidet ut clausas indagine feras uox
prima in medium profert. {€Indago€} autem est, cum siluam
uenantum corona uallat ut ferae euadere non possint.

554-555. QVAE SOLA MEDENDI / TVRBATA RATIONE VIA EST id est quae
sola uia salutis est: in hostes incidentem ardua petere.

556-557. ET ABSCISIS (INFRINGENS CAVTIBVS VNCAS / EXSVPERAT IVGA
DVRA MANVS) ordo est: et abscisis cautibus infringens uncas manus
iuga dura exsuperat.

558. VNDE PROCVL TERGO METVS (ET VIA PRONA NOCENDI) qui locus
esset facilior ad nocendum et a periculo defenderet terga
pugnantis. Hoc est: de longe esset timor, ne a tergo
circumueniretur. In quo saxo stans interim post se hostes timere
non poterat.

559-560. QVOD VIX PLENA CERVICE (GEMENTES / VERTERE HVMO MVRISQVE
VALENT INFERRE IVVENCI) bene et {€iuuenci€} et {€plena
ceruice€}. Bona auxesis: ut aetati robur adiungeret.

561. DEIN TOTO SANGVINE NIXVS id est toto corporis nisu. Vt
Vergilius:



     'quibus integer aeui
     sanguis'.
     


563-564. QVALIS IN ADVERSOS LAPITHAS (EREXIT INANEM / MAGNANIMVS
CRATERA PHOLVS) Lapithae, gens Thessaliae omnium uirium sublimis
patientia, cum ceteris diis immortalibus annua sacra conficerent,
in ipsa religione genus sacrilegii commissum est. Cum enim
Pirithoi, regis sui, nuptiae celebrarentur et sacrificia diis
omnibus facerent, Martis solius aras incultas reliquerunt; siue
ignorantia seu contemptu numinis, habetur incertum. Quae res
manifesto punita est exitu. Mars namque fecit ut aduersus
Centauros bellarent, a quibus uicti sunt. Ciuitas damno
intellexit religionis uirtutem. Vnde Vergilius:



     'Mars perdere gentem
     immanem Lapithum ualuit'.
     


564-565. STVPET OBVIA LETO / (TVRBA) iam a comparatione discessit
et ad factum Tydei redit. Potest enim ambiguitas circumuenire
lectorem.

<570-571>. <NEQVE ENIM TEMNENDA IACEBANT / FVNERA> in honorem
occidentis laudantur occisi. TEMNENDA aphaeresis pro
{€contemnenda€}.

573. TERRIGENAS CONFISVS AVOS qui gloriaretur auos se promeruisse
terrigenas, de Cadmi sationibus originem ducens, qui mutuis
uulneribus perierunt.

573-574. (NEC VERTERE CVIQVAM / FRENA) SECVNDVS (HALYS)
<{€secundus€}> inferior, id est equitandi arte peritus.

575-576. PENTHEVMQVE TRAHENS (NONDVM TE PHAEDIMVS AEQVO / BACCHE
GENVS) <{€Pentheumque trahens ... genus€}> id est a Pentheo
originem generis trahens.

[NONDVM TE PHAEDIMVS] (AEQVO / BACCHE GENVS) Phaedimus, [nomine]
nondum te propter Penthei nomen, Liber, habens propitium, Tydei
armis occubuit.

580. LIBENS ne uideretur ab hostibus loco in quo steterat pulsus.

581. ORBEM scutum obuolutum. Bene subdidit {€orbem€}. Sunt enim
scuta oblongae facturae.

583-584. (TERGOQVE ET VERTICE) TEGMINA NOTA / (SAEPTVS) id est:
terga sua et caput muniit apri Calydonii tegmine.

586. OGYGIDAE Thebani, ab Ogygio terrigena.

586-588. (TRAHIT OCIVS) ENSEM / BISTONIVM TYDEVS (MAVORTIA MVNERA
MAGNI / OENEOS) unde Tydeo Bistonius ensis, nisi quia Oeneus
Martis est filius? Primum quia uicina est Aetolia Thraciae, aut
quia Mars apud Bistonas colitur. {€Ensem€} uero {€Bistonium€}
Thracium dixit, quia Bistonia gens Thraciae est.

590. DECVTIT obiectu depellit scuti.

592. IN SOCIOS ERRARE MANVS ut ex constipatione iaculari uolentes
sese inuicem uulnerarent.

594. ANGVSTVS TELIS optime dixit {€angustus€}, id est qui aditum
uulneribus non daret. INEXPVGNABILIS quia uni in multos facilis
iactus est, multis in unum difficilis. Sallustius in Iugurthino:
'pauci in pluribus minus frustrabantur'.

595-596. NON ALITER ... / (ARMATVM IMMENSVS BRIAREVS STETIT
AETHERA CONTRA) Briareum bello Gigantum constat cum Ioue
sensisse. Sed hic {€contra€} sic posuit, quemadmodum Vergilius:

     'Iouis cum fulmina contra'
et ut Terentius:

     'ille item ut contra me habeat'.
Contempta ab hoc etiam fulmina. Videbatur enim suis sibi tantum
manibus fortiter dimicare. — Tartarus ex Terra procreauit
Typhonem immanem magnitudine, cui centum capita draconum ex
humeris nata erant. Hic Iouem prouocauit ut, si uellet, secum de
regno certaret. Iuppiter fulmine pectus ei percussit. Qui cum
flagraret Aetnam ei superimposuit, et ex eo dicitur ardere adhuc.
Ipse etiam alio nomine Briareus et Aegaeon dicitur. De quo
Vergilius:

     'Aegaeon qualis, centum cui bracchia dicunt'.
595. PHLEGRAE Phlegra regio est Macedoniae, in qua Terra Gigantes
procreauit.

598-599. [INDE] PELETHRONIAM (... PINVM / MARTIS)
<{€Pelethroniam€}> Thraciam siue Thessaliam. Vt Vergilius:

     'frena Pelethronii Lapithae'.
Ipsae enim regiones dicatae sunt Marti.

599. MVTATA refecta siue ad proelium renouata. PYRACMONE quia
Vergilio docente cognouimus etiam hunc fulminum fabricatorem
fuisse. Ait enim:

     'et nudus membra P(yracmon)'.
600-601. (TOTO) NEQVIQVAM (OBSESSVS OLYMPO / TOT QVERITVR CESSARE
MANVS) aut nequiquam obsessus aut nequiquam queritur multitudini
manuum suarum hostes deesse, cum fuerit uictus.

602. HVC ILLVC CLIPEVM (OBIECTANS) circumspectat omnes partes, ne
ab hostibus circumuentus occumbat.

604-605. (SPICVLA DEVELLENS CLIPEO QVAE PLVRIMA TOTO / FIXA
TREMVNT) ARMANTQVE VIRVM nam ipsa in hostes retorquet. <CLIPEO>
quo ali<en>orum telorum impetus retunditur, cum in tela impingit.
Lucanus:

     'totaeque uiro dant tela ruinae'.
607. NEC MORTEM (SPERARE VALET) ita fuerat uulneratus ut mortem
timere non posset.

613. DEMISSVS fluens.

617. PROCIDIT IMPVLSV (NIMIIS CONATIBVS INFANS) dicit illum
furore genitum, non dolore. Dum enim Dryope, mater eius,
praegnans furore bacchatur, reluctantem taurum cornibus traxit.
Dicit ergo hunc non nascendi ordine procreatum, sed conatu nimio
utero matris expulsum.

620-621. VNVSNE VIRI (TOT CAEDIBVS VNVS / IBIT OVANS ARGOS)
Vergilius:



     'unus homo et uestris, o ciues, undique saeptus
     a(ggeribus)'.
     


621. VIX CREDAT FAMA REVERSO quod unus tantos occiderit.

624. TEVMESIA CORNVS Thebana. Teumeson mons est Thebanorum. Ideo
Tydeus Thebana hasta, quia spoliis hostium armatus exstiterat.

625-626. ATQVE ILLI VOCE REPLETA / (INTERCEPTA NATAT PRORVPTO IN
SANGVINE LINGVA) ordo: atque illi uoce intercepta prorupto in
sanguine natat repleta lingua.

629-630. (VOS QVOQVE THESPIADAE) CVR INFITIATVS HONORA / ARCVERIM
FAMA cur uos {€arcuerim€} id est priuauerim? HONORA ... FAMA id
est honesta, honorifica.

631-632. (NIL) INDOLE CLARIVS ILLA / (NEC PIETATE FVIT)
{€indolem€} corporis dixit, {€pietatem€} animi.

633-634. SINGVLTIBVS ARTVM / (... THORACA) angustum. Singultibus
enim angustatur latus.

634. EXHAVRIT concauum facit id est uacuat.

634-635. NEC VINCLA COERCENT / (VNDANTEM FLETV GALEAM) inundatio
lacrimarum galeae uincula rumpebat.

635-638. CVM MVLTA GEMENTI / (PONE GRAVIS CVRVAS PERFRINGIT
LANCEA COSTAS / EXIT ET IN FRATREM COGNATAQVE PECTORA TELO /
CONSERIT) cum multa gemeret, a tergo percussus est et hostili
telo corpori fratris affixus. CONSERIT coniungit.

638-639. ILLE OCVLOS (ETIAMNVM IN LVCE NATANTES / SISTIT ET
ASPECTA GERMANI MORTE RESOLVIT) qui prior fuerat uulneratus,
<oculos> aperuit, ut in utraque morte fratrum ambo lugerent se
inuicem morientes.

642-643. (MISERABILE) VOTVM / MORTIS uotum iniquae mortis, quia
et uno telo [et] gemini et eodem momento periere.

644. (PROTINVS) IDEM VLTRO coepit iam ipse ultro hostes insequi,
a quibus ante appetebatur.

645-646. (TREPIDIS) VESTIGIA RETRO / (PASSIBVS VRGENTEM) sua
retro uestigia urgebat fugiendo imminente Tydeo.

646-647. INIQVA / (... HVMO) quae fuerat sanguine madefacta. Hic
autem {€iniqua€} proprie 'inaequali' dixit.

647. DISTRACTVS extensus. Hoc uero sub hac significatione
ponendum est, ut Vergilius:

     'turbatis distractus equis',
quamuis Cicero in Philippicis: 'de Varronis bonis rem ullam
distractam'. Sed etiam illic ingenio legentes possumus 'diuisam'
accipere. {€Distractus€} ergo hic ait extensis manibus, ut
rogaret.

648. NITENTEM conantem, ab eo quod est 'nitor niteris'.

649. (HAS STELLIS) INTERLABENTIBVS VMBRAS sensus: quae umbrae
sunt eo tempore, quo stellae labuntur.

650. NOCTEMQVE TVAM hoc est: quae tibi fauet, quam tu <tuam>
effecisti uincendo.

651. VVLGI ... PAVENTIS dum tua facta refero perculsi.

652. CONTEMPTO TE REGE CANAM id est: uirtutis tuae facta referam,
quae aures Eteoclis satis offendant.

655. NIL VVLTVM MVTATVS nimirum quia, qui ignoscentis animum
gerunt, primo frontis suae nubilum disserenant. Vt Lucanus:

     'at Caesar facilis uultu [mente]que serenus'.
658. QVID TIMIDE SEQVERIS COMPENDIA VITAE iucunde consolatur et
terret. Namque hoc pollicetur nullum, si bella uenerint,
euasurum. In hac autem parte si consideres, prouisum tibi est
quod nunc moreris, ne grauiori supplicio reserueris.

659. BELLA MANENT Lucanus:



     'non hoc ciuilia bella,
     ut uiuamus, agunt'.
     


659-660. (CRASSVM SANGVINE TELVM) / IAM REDIT corpore iam
reuulsum telum. Neque enim poterat gladium uagina recondere nisi
hoste iam perempto.

661-663. (NON HAEC) TRIETERICA (VOBIS / NOX PATRIO DE MORE VENIT
NON ORGIA CADMI / CERNITIS) dixerat enim ea nocte Tydeum Thebas
intrasse qua Libero patri sacra celebrantur. {€Trieterica€} ergo
et {€orgia€} Liberi sacra sunt, quae exacto triennio mos est
celebrari, sicut Olympiaci Iouis sacrum redit intermisso
quinquennio.

663. (AVIDAS BACCHVM) SCELERARE PARENTES id est crudelitate sua
scelestum facere, quia Bacchae insaniunt usque adeo ut crudelis
Bacchus in illarum furore uideatur. [Quia Agaue homicidium nescia
perpetrauit.] Et ideo hoc deo potius ascribitur quam furori.

664. NEBRIDAS pelles dammarum, quae Graece νεβρί<δες>
appellantur. Ac per hoc Baccharum indumenta significat quibus
sacrificiorum tempore uti consuerunt. Vt Vergilius:

     'pellibus in morem cincti'.
665. IMBELLEM AD SONITVM tympani et saltationis Baccharum
imbellis. MARIBVSQVE INCOGNITA VERIS in comparatione Thebanorum
{€ueris maribus€} dicit.

665-666. INCOGNITA ... / ... PROELIA luxuriosae saltationis.
Quasi hi qui aduersum se pugnauerunt sacrorum consuetudine
fuerint effeminati.

666. CELAENAEA Celaenae Marsyae ciuitas, ubi primum dicitur
tibiarum usus inuentus, quibus Apollinem prouocare ausus est. A
quo uictus temeritatis suae poenas exsoluit. Marsyas enim
Celaenaeus fuit. Vt ipse infra: 'et illustres Satyro pendente
Celaenae'. FOEDA ... PROELIA stupra. Vt Vergilius:

     'at non in Venerem segnes nocturnaque bella'.
667. HIC ALIAE CAEDES non parricidales. Contra illas quas matres
intulisse dicuntur et hic increpat.

668. PAVCIQVE in comparationem uirtutis meae. HAEC INTONAT quippe
plenus furore uirtutis.

671. NEC SVSTINET VMBO hic {€umbonem€} pro 'humero' posuit aut
pro 'manu'.

672. MVTATVM SPOLIIS Theronis scilicet, cuius clipeum, cum <eum>
perfodisset, acceperat. Aut certe {€mutatum spoliis€} infectum
sanguine sociorum. Itaque per cruorem suum mutauerat iam colorem.
Vt Lucanus:

     'perdiderat uultum rabies'.
673-674. (CRVENTIS) / RORIBVS cruentis aspersionibus. Vt Lucanus:

     'sanguineis stillauit roribus arbor'.
676. MASSYLAS (... OVES) Mauras. ut Vergilius:

     'Massylique ruunt equites'.
677-678. ET TABE GRAVATAE / (IVBAE) {€tabes€} dicitur recentis
cadaueris foetor — Lucanus:

     'longusque in carcere foetor'
— et humor, qui destillans cadaueribus corrumpit terram. Vnde
Vergilius:

     'et terram tabo maculant'.
682-683. (ILLE ETIAM THEBAS SPOLIIS) ET SANGVINE PLENVS / (ISSET)
sensus hic de Homero uenit, ut tunc demum castris Dolonis
Diomedes excedat, cum esset admonitus a Minerua. Nam Vergilius
hunc sensum in Nisi et Euryali personis seruauit:

     'acceleremus, ait, nam lux inimica propinquat'.
685. (MVLTAQVE OPERIS) CALIGINE PLENVM id est nimia felicitate
mentis obcaecatum. {€Caliginem€} dixit: quae non prospiciebat
futura pericula.

687-688. (ABSENTES CVI DVDVM) VINCERE THEBAS/ (ADNVIMVS) nam in
istis quinquaginta, quod omnes lectissimae uirtutis fuerant,
absentes uictae sunt Thebae.

688-689. (NIMIVMQVE SECVNDIS) / PARCE DEIS nam qui immoderate sua
felicitate utitur, fauentes sibi deos fatigat. Elatus enim
animus rebus secundis utilia minime respicit. Vergilius:

     'et seruare <modum> rebus lassata secundis'.
HVIC VNA FIDES (OPTANDA LABORI) ut tantae uirtutis gloriam solus
consecutus fuisse uidearis.

693. AEROS genitiuus Graecus est ut 'Memnon, Memnonos'.

694-695. NEC VERITVS (PROHIBERE DVCEM SED FATA MONENTEM /
PRIVAVERE FIDE) hoc dicit: nec ueritus est hic augur prohibere
ducem, id est Eteoclen, ne morituros tot mitteret, sed instantia
morituris fata fidem augurii derogauerunt. Vt Vergilius:



     'tunc etiam fatis aperit Cassandra futuris
     o(ra) d(ei) i(ussu) n(on) u(mquam) c(redita) T(eucris)'.
     


696. DAMNATVR liberatur.

697. AONIDVM Thebanorum. Vt Vergilius:

     'Aonas in montes'.
700. FRAGILES (AEVO) uetustate corruptos.

703. TALES IN BELLA VENIMVS et in Romana historia hoc Porsennae
Mucius dixisse fertur, cum eius dextera focis imposita diceret
suae patientiae similes uiros atque uirtutis a senatu plures in
eius exitium destinatos.

710-712. HVIC LEVES GALEAS (PERFOSSAQVE VVLNERE CREBRO / INSERIT
ARMA FERENS HVIC TRVNCOS ICTIBVS ENSES / SVBLIGAT ET TRACTAS
MEMBRIS SPIRANTIBVS HASTAS) in hoc consecrando Vergilium secutus
est. Nam ille, dum Marti offerret exuuias, ait:



     'aptat rorantes sanguine cristas
     telaque trunca uiri'.
     


715. INGENIVMQVE PARENTIS bene {€ingenium€}, quia de capite nata
dicitur Iouis. Et hoc antiqui bene figuratum esse dixerunt, ut,
quia naturae ratione prudentia hominis in capite est, Minerua,
quae sapientiae dea est, nata de Iouis capite crederetur. Est
uero mysterium lucis, quod intaminata atque armis munita uirgo de
uertice dei maximi et secreti orta dicatur.

716. HORRORE DECORO ipse quidem terror uultus pulchritudine
mitigatur: speciosus terror, pulchritudo terribilis.

717. (CASSIS ET ...) CRVDESCIT (... GORGON) <{€crudescit€}>
crudelior fit. Zeu<g>ma.

718-719. (NEC MAGIS ARDENTES MAVORS) HASTATA(QVE PVGNAE IMPVLERIT
BELLONA TVBAS) <{€hastata€}> hastis armata siue hastifera, id
est: magis tu bellicosa quam Mars aut Bellona. IMPVLERIT pro
'impellit'. Mutauit modum.

720-721. SEV PANDIONIO ... / (MONTE) Pandionium montem dicit a
Pandione, filio Ericthonii. Tereus, Martis filius, Thrax <...>

721. (AONIA ...) ITONE ciuitas Boeotiae, Mineruae sacra, ut ipse
ait:



     'ducit Itonaeos et Alalcomenaea Mineruae
     agmina'.
     


[Bacchylides Mineruam 'Itoniam' dicit. ITONE. Ergo Mineruam ab
oppido cognominauit, quod est in Macedonia, ubi eius antiqua est
aedes, uicina Boeotiae, in qua Itonus regnauit, Herculis filius
et Paphies].

722. (LIBYCO) TRITONE fluuius uel palus in Libya in qua Minerua
dicitur nata, sicut Lucanus affirmat, unde Graeci etiam Mineruam
Tritogeniam uocant.

724. INTEMERATARVM participium sine uerbi origine.

726. PORTHAONIS Porthaon Oenei pater fuit, auus Tydei.

727. (MARTIA) PLEVRON constat Tydei genus a Marte defluere, ut
idem ait:

     'Marti non degenerare paterno'.
Nam Meleager Martis <fuit> filius. PLEVRON Aetoliae ciuitas prope
Calydonem, Marti consecrata. Alii regionem Calydoniorum dicunt.
[PLEVRON MARTIA quia ibi maxime Mars colitur].

728-731. AVREA (TVNC MEDIIS VRBIS TIBI TEMPLA DICABO / COLLIBVS
IONIAS QVA DESPECTARE PROCELLAS / DVLCE SIT ET FLAVO TOLLENS VBI
VERTICE PONTVM / TVRBIDVS OBIECTAS ACHELOVS ECHINADAS EXIT) cum
in media urbe tibi aedem dicauero, in tantum templi altitudo
tolletur ut et Ionium mare et Echinadas insulas Acheloumque
despicias. Harum insularum Lucanus meminit:



     'et tuus, Oeneu,
     paene gener crassis oblimat Echinadas undis'.
     


In Acheloo enim, Aetoliae fluuio, tres insulas his nominibus
natura constituit: Artemita, Megale, Agalia — Ouidii quoque
celebratas carminibus.

732. [HIC EGO] MAIORVM PVGNAS maiorum sui generis scilicet.

733-734. (FIGAMQVE SVPERBIS) / ARMA THOLIS Vergilius:

     'suspendiue tholo'.
{€Tholus€} est in media templi camera locus in quo uouentium
primitiae aut exuuiae figebantur.

737. ACTAEAS (FACES) Athenienses, quia Athenarum iuxta litus sita
sunt secreta nemorum loca. Vt Vergilius:

     'in sola secreta Troades acta'.
737-738. ET AB ARBORE CASTA / (NECTENT PVRPVREAS NIVEO DISCRIMINE
VITTAS) [oliua siue lauro. Pro inuentore id quod inuentum est.
Nam casta non est olea, sed Minerua. Aliter:] castam arborem
dixit, quae post quinquennium Athenis Mineruae offerebatur <ob
libera> tam pestilentia ciuitatem, quam εἰρεσιώνην nominant, in
qua omnium frugum pomorumque primitias obligabant, ut Cratinus
ait. Hanc igitur castam arborem dicit in qua purpureis nexibus
omnia supra dicta pendebant, quae tamen interiectis duobus
pedibus candida fila discriminant.

740. (ARCANVM) NVNQVAM INSPECTVRA PVDOREM {€arcanum ... pudorem€}
dicit [aut] eius simulacrum uerum, id Palladium, quod illicitum
erat cernere. Quo quidam quondam uiso priuatus est uisu [aut
uirginitatem eius]. ergo, si sic est, {€inspectura€} pro
'rimatura' uel 'inquisitura' accipitur.

741-742. TV BELLIS TV PACE FERES (DE MORE FREQVENTES / PRIMITIAS
OPERVM) [bellorum potens, quod proprium est ei]. NON INDIGNANTE
DIANA semper tibi de primitiis sacrificabo, nec mihi, sicut
solet, Diana indignabitur. Occulte historiam tangit, ubi Diana
contempta in sacrificio immisit aprum qui Calydoniam regionem
uastaret.

 LIBER III  

Conquestio Eteoclis de tarditate quinquaginta missorum. Maeonis
aduentus et caedis indicium. Indignatio regis. Mors Maeonis et
eius a rege interdicta sepultura. Profectio lugentium matrum ad
locum caedis et cadauerum funeratio. De Thebanis malis conquestio
et regis iniustitia. Iouis imperium Marti ut Thebana bella
suscipiat. Veneris querela apud Martem de Thebanis. Martis
responsio pro Thebanis. Regressio Tydei uulnerati et eius
hortatio ad bellum. Polynicis allocutio pro iniuria Tydei <et>
affectiones obliquae. Curatio Tydei. Descriptio solis occidentis
et orientis noctis. Descriptio Martis bellum mouentis. Captatio
auguriorum ab Amphiarao et Melampode in monte Aphesan<te> et
omnium signorum descriptio. Allocutio Capanei iniuriosa contra
Amphiaraum et religionem. Argiae apud patrem allocutio et belli
postulatio. Patris responsio permulcentis.

1-4. (AT NON AONIAE MODERATOR) PERFIDVS (AVLAE / NOCTE SVB
ANCIPITI QVAMVIS VMENTIBVS ASTRIS / LONGVS AD AVRORAM SVPERET
LABOR OTIA SOMNI / ACCIPIT) <{€perfidus€}> aut quia regnum
negauit aut quia contra ius gentium legato parauit insidias.
Docet enim poeta malorum conscientiam esse peruigilem, quippe
Eteocles, quamuis adhuc stellis labor supersit ut ascenso axe
perueniatur ad lucem, tamen otia somni non accepit. Ouidius in
libro secundo, ubi describit Inuidiam:



     'Pallor in ore sedet, macies in corpore toto,
     nunquam recta acies, liuent rubigine dentes,
     pectora felle uirent, lingua est suffusa ueneno.
     Risus abest, nisi quem uisi mouere dolores,
     nec fruitur somno uigilantibus excita curis,
     sed uidet ingratos intabescitque uidendo
     successus hominum, carpitque et carpitur una'.
     


(NOCTE SVB) ANCIPITI uel propter noctem ancipitem, cum ipse
anceps esset, uel {€ancipiti€} media. Notanda figura anacoluthon.
Secundum Sallustium: 'qua nocte ipse fiebat anceps'.

4-5. (INVIGILANT ANIMO) SCELERISQVE PARATI / (SVPPLICIVM EXERCENT
CVRAE) prima enim sceleris nostri poena est cogitatio. Vt
Iuuenalis:



     'prima haec est ultio, quod se
     iudice nemo nocens absoluitur'.
     


Constat ergo malorum conscientiam semper esse peruigilem.

6. EI (MIHI) interiectio timentis.

8. (NEC NVMERO VIRTVTEM) ANIMVMQVE REPENDIT non cogitabat contra
numerum tant[or]um unius subsistere posse uirtutem.

9. NVM REGIO DIVERSA VIAE proponit sibi quod fieri potuit aliter
quam ipse mandauerat. Ideo autem laudandus Tydeus, quia quod
fecit nec metuens potuerit suspicari.

10-11. AN SCELERIS DATA F(AMA) P(ER) V(RBES) / (FINITIMAS)
<{€sceleris€}> id est uiolatae legationis sanctimoniae, uel quod
religiosum officium legati peteretur insidiis. Tertium quod
suspicatur tale est: dicit quippe a finitimis ciuitatibus Tydeo
aduersus insidiantes esse subuentum.

13. ET CHROMIS ET DORYLAS Dorylas saxo periit inter illos quos
uno ictu dicit esse prostratos. Chromis inter sacra uulnere
prostratus occubuit.

17-18. HEV SEGNES (QVORVM LABOR HAERET IN VNO / SI CONSERTA
MANVS) uere segnes, si conflixerunt et ab uno uincuntur.

23. (CALABRAE DATVS) ARBITER ALNO <{€Calabrae ... alno€}> species
pro genere. <ARBITER> quilibet arbiter <est> magister id est
gubernator.

25. (PVRIOR) OLENII (FRVSTRA GRADVS IMPVLIT) ASTRI progressus
Haedorum serenus, quod sidus pluuiale est in ortu et in occasu
serenum aerem facit. Vt Vergilius:



     'quantus ab occasu ueniens pluuialibus haedis
     uerberat imber humum'.
     


Sensus: frustra nauigare compulit Olenii astri purior gradus.
<OLENII> Arcadii, quod ibi fuerit capra quae Iouem nutriuit,
Amalthea.

26-27. (OMNIA MVNDI) CLAVSTRA TONANT <{€claustra€}> cardines
dixit [quia uoluuntur]. Vt: 'intonuere poli'.

<27>. <MVLTVSQVE POLOS INCLINAT ORION> et quasi conuersum polum
facit pondere congregatarum niuium. INCLINAT ORION Iuppiter et
Neptunus, cum ad Oenopionem regem in hospitium uenissent et ab eo
liberaliter recepti fuissent, optionem dederunt ut, siquid
uellet, ab eis exposceret. Ille liberos sine coniuge postulauit.
Cui Neptunus et Iuppiter imperauerunt, ut tauri corium, quem eis
immolauerat, terrae infoderet. Illi in eo urinam fecere, unde
natus est Orion. Qui cum Dianae stuprum inferret, illa Terrae ope
scorpionem uindicem sumpsit, quem occisum Iuppiter in caelum
transtulit. Simili modo et Diana uindicem suum inter sidera
collocauit. — mensis ergo Ianuarii tempus poeta describit, quo
Orion in occasu est constitutus.

30. NESCIVS qui nesciret, non qui nesciretur.

32. (SEROS) MAERENTIBVS INCREPAT (ORTVS) aut sollicitis, quibus
maerore nox geminari uidetur, aut maerentibus dictis.

34-35. (VBI PRIMVM MAXIMA TETHYS / IMPVLIT EOO CVNCTANTEM)
HYPERIONA PONTO cum primum <o>c<e>ano sol exit. Ex Hyperione
autem Graeci fabularum scriptores stulte natos esse finxerunt
uenerabiles deos, Solem et Lunam, pariter et Auroram, sperantes
ueluti stolidi homines quia fallaciis super horum numinum
natiuitate posset fides offerri ab his qui <non> nouerunt nec
mundum nec diem sine Sole Lunaque esse potuisse a primordiis
rerum nec tanta lumina utero fuisse gestata. Hyperiona ergo non,
ut Graeci fingunt, Titanis filium accipiendum, sed simplicitate
Latina explicandum est ambiguum Graecitatis: Hyperiona dicunt
'super omnia saecula'.

36-37. IMA FLAGELLATIS (... / PONDERIBVS TREPIDAVIT HVMVS) dicunt
physici quod suis fixa ponderibus in aere librata pendeat
tellus. Et omne graue cum pendet, si motum habeat, flagellatur.
Ergo terra cum in medio fuerat aere librata, motum passa est,
suis flagellata ponderibus.

39. SEPTENAEQVE IVGO CONCVRRERE PORTAE Thebarum portas ostendit,
quia dicitur Thebana ciuitas septem habere portas. Vnde a Graecis
ἑπτάπυλος dicta est.

40. ET PROPE SVNT CAVSAE quibus prodigia ista contigere.

41-42. (TRISTIS MORTE NEGATA) / HAEMONIDES hic est quem Tydeus,
ut uictoriae suae testis esset, non est dignatus occidere.

42-43. DVBIVSQVE NOTARI / (SIGNA DABAT MAGNAE LONGE MANIFESTA
RVINAE) tempus diei significauit et noctis, quo difficile hominis
uultus ad perfectum potuisset agnosci. Sensus: quamuis per
obscurum nuntius agnosci non posset, quid tamen nuntiaturus
esset, manifestis agnouerant signis.

[<42-44>]. [<NECDVM ORA PATENT DVBIVSQVE NOTARI / SIGNA DABAT
MAGNAE LONGE MANIFESTA RVINAE / PLANCTVQVE ET GEMITV> id est:
quis esset adhuc ignorabatur et tamen quid nuntiaret habitus et
gestus eius prodiderat.]

47. ABEGIT numerum per diuersa dispersit.

48. ET HIBERNAE (VENTOSA CACVMINA LVNAE) quia signa tempestatis
in lunae sunt cornibus constituta.

52. (AMISSOS LONGO CIET ORDINE) TAVROS comparatione[m] hero<es>
tauros dixit, [aut] quia solent tauros lupi uincere.

55-57. TOLLVNT / CLAMOREM (QVALIS BELLO SVPREMVS APERTIS /
VRBIBVS AVT PELAGO IAM DESCENDENTE CARINA) tantum clamorem
tulerunt, quantus fit in ciuitate ab hostibus capta aut naufragio
iam carinam mergente.

63. (NOCTIS) VAGA LVMINA absolute stellas dicit, ut sit
generaliter, aut quinque planetas Saturni, Iouis, Martis,
Veneris, et Mercurii. Ceterum Sol et Luna non sunt stellae nec ex
planetarum numero, sed totius mundi duces ac domini.

64. ET TE MALA PROTINVS ALES quoniam manu sua erat periturus, ait
{€mala ales€} id est malum augurium. Quotienscumque enim ales
feminino dicitur genere, malum portendit augurium, ut Horatius:

     'mala soluta nauis exit alite',
masculino autem bonum demonstrat, ut Vergilius:

     'namque uolans <rubra> fuluus Iouis ales in aethra'.
67-68. (PLACITOQVE) IGNARA MOVERI / ATROPOS quae ab his, quae
semel mortalibus statuit, moueri non possit. Vt Vergilius:

     'Fortuna omnipotens et ineluctabile F(atum)'.
69-71. PRODIGA VITAE / PECTORA (ET EXTREMAM NIHIL HORRESCENTIA
MORTEM / ASPICIAS) <{€prodiga€}> quemadmodum fortunarum prodigus
dicitur, qui patrimonium decoquit, ita et uitae prodigus, qui non
terretur exitio, sed uitam prodigere uult id est effundere.
Pectora autem dixit nihil horrescentia. ASPICIAS utar, inquit,
libertate, qua non utitur, nisi qui mori paratus est. Vt
Vergilius:

     'desine, nam uenio moriturus'.
Et hoc clamore pronuntiandum. Hic enim uerbis satisfacit dolori
suo peritura libertas.

<72>. <LEGES> aut ius legationis aut iura pietatis aut legationis
leges.

73. GLISCIS hic 'cupis' significat. Id est: cupiditatis tuae
crescit incendium.

75-77. TE DIRO HORRORE VOLANTES / Q(VINQVAGINTA) A(NIMAE) (CIRCVM
NOCTESQVE DIESQVE / ADSILIENT) integer se oculis tuis ingeret
numerus occisorum. Et dicendo {€quinquaginta animae€} se quoque
optima uirtute iunxit occisis. VOLANTES quasi circa ora tua
uolabunt [et ingerent se oculis tuis]. Sapientes dicunt nocentium
esse poenas, si quasdam figuras cum uiderint, timeant. Vt
Vergilius:

     'omnibus umbra locis adero',
et ut ostenderet hoc sceleratorum esse supplicium, adiecit:

     'dabis, improbe, poenas'.
79. ET NON CVNCTATOR INIQVI qui iniusta omnia poterat sine
dubitatione complere.

80-81. (IRE MANVQVE) / PROTVRBARE (PARANT) ne conuiciaretur regi
aut se certe iuste percuteret.

82-83. ET NVNC TRVCIS ORA TYRANNI / (NVNC FERRVM ASPECTANS) quasi
utrumque aspiciens, quid esset fugiendum, quid dulcius
uideretur, ferrum aut tyrannus.

84-85. IMPERDITA TYDEO / PECTORA id est quae Tydeus noluisset
occidere. Vt:

     'et uos, o Grais imperdita corpora, Teucri'.
85. EREPTA ... FATA in proelio paulo ante dilata.

87. TE SVPERIS FRATRIQVE eclipsis figura. Deest enim 'relinquo
puniendum'. Quasi festinus in uulnere orationem implere non
potuit. Vt Vergilius:

     'incipit effari mediaque in uoce resistit'.
88-89. DOLORI / PVGNAT contra dolorem repugnat, ne putaretur
sentire cum moritur.

92-93. TVRBATAQVE MVSSANT / (CONCILIA) bene {€mussant€}, quia
nulla loquendi libertas est sub tyranno. Vt Vergilius:



     'cuncti se scire fatentur,
     quid fortuna ferat populi, sed dicere mussant'.
     


94. (SERVANTEM VVLTVS) ET TORVVM (IN MORTE PERACTA) id est adhuc
toruum, adhuc minantem. Sallustius de Catilina: 'ferociam, quam
uiuus habuerat, in uultu retinens'.

95. (NON LONGVM REDVCEM) LAETATI non diu gauisi quod rediit, quia
se statim peremit.

97-98. PACEMQVE SEPVLCRI / (IMPIVS IGNARIS NEQVIQVAM MANIBVS
ARCET) quia dixit inquietam illis fore animam, qui ferro pereunt
aut insepulti remanent. NEQVIQVAM bene {€nequiquam€}, quia
secundum Epicurum nihil mortui sentire uidentur. Vnde Vergilius:

     'facilis iactura sepulcri'.
Quorundam enim opinio est animas cum corporibus interire, ut
Lucretius. Iuxta hos homini sepultura nihil prodest.

99-100. (NEC VMQVAM / ...) PASSVRE SITVM obliuionis mala minime
patieris. Vnde Vergilius:



     'si quid mea carmina possunt,
     nulla dies unquam memori uos eximet aeuo'.
     


100-102. (QVI COMMINVS AVSVS / VADERE CONTEMPTVM REGES QVAQVE
AMPLA VENIRET / LIBERTAS) SANCIRE VIAM uiam dedisti, per quam
contemnendo regiam potestatem ad libertatis possimus insignia
peruenire.

105. LAVRO ... SVA propter Daphnen, cuius arborem aeternum uiuere
uoluit pro perpetuitate amoris sui.

106-107. ET NEMORVM DODONA PARENS (CIRRHAEAQVE VIRGO / AVDEBIT
TACITO SVSPENDERE PHOEBO) in Chaonia regione, quae pars est
Epiri, Dodonaei Iouis templum esse dicitur notum numinis
reuerentia, ubi duae columbae fuisse dicuntur sedentes super duas
quercus et responsa dantes, exprimentes in mutis animalibus quod
homo adorare uellet. Et postea una earum transuolauit <ad>
Delphos, quae ciuitas in regione Boeotiae est iuxta Parnassum
montem eiusdem regionis, ibique Delphici Apollinis oraculo
opinionem parauit. Altera Hammonis Iouis templum in Africa
tenuit. [Dodonaeum igitur fuit oraculum Iouis in Epiro, ubi de
quercu columba hominibus responsa dabat.] SVSPENDERE sollicitos
facere. Vt Vergilius:

     'suspensum numine ducit'.
Sensus: otia habebunt oracula te mortuo, hoc est: propter tuum
interitum conticescent.

109-110. ELYSIAS (I CARPE PLAGAS VBI MANIBVS AXIS / INVIVS
OGYGIIS) hunc solum de Thebanis dicit Elysios promeruisse campos,
ceterum pro meritis scelerum nullam ad Elysios campos animam
Thebanam peruenire.

112-113. (IACENTEM) / ET NEMVS ET TRISTIS VOLVCRVM REVERENTIA
SERVAT aut quae mortuo exhibetur reuerentia, aut quod ore
prohibebantur attingere.

116-117. QVISQVE SVAS (AVIDI AD LACRIMAS MISERABILE CVRRVNT /
CERTAMEN) ad suas quisque lacrimas, id est quas de suis habituri
sunt. Et est <{€currunt€}> uerbum sine praepositione. Vt
Sallustius: 'radicem montis accessit'.

117-118. (QVOS DENSA GRADV COMITANTVR EVNTES / MILIA) SOLANDI
STVDIO quorum licet nemo fuisset occisus, tamen solandi gratia
sequebantur.

121. INFAMES SCOPVLOS aut Sphingos caedibus notos, aut quia illic
a Tydeo quinquaginta confossi sunt. Vt Horatius:

     'infames scopulos Acroceraunia'.
124. (ASPECTV ...) ACCENSA (CRVENTO) id est suorum cadaueribus
uisis.

126. LVCTVS ATROX hoc totum poetice incorporauit.

128. PROCIDVAE paene cadentes id est ruentes in faciem.

129. LVMINA SIGNANT id est: claudunt oculos mortuorum.

131. NEQVIQVAM quia mortuis nullus doloris sensus est.

134. MAGNA PARENS IVVENVM (GEMINI NVNC FVNERIS) ibat enim ad
sepulturam duorum. IDE nomen est mulieris, cuius duos filios
geminos a Tydeo diximus interemptos. Ergo Graeca declinatio:
[nominatiuus] 'haec Ide, huius Ides'.

135. (SQVALENTEM) SVBLATA COMAM squalentem comam sublatam habens.

137. TERROR INEST LACRIMIS id est: prae dolore luctus coeperat
esse terrori. Sexus oblita quippe uirorum fortium mater
durauerat.

137-139. (PER ET ARMA ET CORPORA PASSIM / CANITIEM IMPEXAM DIRA
TELLVRE) VOLVTANS / (QVAERIT INOPS NATOS) pathos: dolores a
facto.

139. OMNIQVE IN CORPORE PLANGIT omnia putans filiorum esse
cadauera per errorem lamentabatur per singula corpora.

140. THESSALIS HAVT ALITER BELLO GAVISA R(ECENTI) sic etiam in
Lucano maga uidetur esse descripta, recens cadauer quaerens
occisi hominis. Constat enim animas eorum qui olim defuncti
fuerunt reuocari non posse.

141. CVI GENTILE NEFAS (HOMINEM REVOCARE CANENDO) id est: cui
proprium hoc <et> facile est, quia omni<bu>s magis suae gentis
est crimen hominem reuocare. Vt Vergilius:

     'saepe animas imis excire sepulcris',
ut in corpora iterum hominum redire compelleret.

142. MVLTIFIDA multifarie fissa.

144. EXPLORAT MANES innoxia uiuorum. BVSTO mortuo uel cadaueri.

145. QVERVNTVR id est: dolent sibi requiem tolli.

150. LACRIMISQVE OCVLI (PATVERE PROFVSIS) obducuntur enim
oculorum uisus humore lacrimarum. Qui, ubi profusus fuerit,
reddit aspectum.

152. TVOR pro 'intueor'.

152-153. (VOS) EXTREMO IN FINE LIGAVIT / (INGENIVM CRVDELE NECIS)
memor poeta superioris descriptionis. Ait enim:



     'exit et in fratrem cognataque pectora ferro
     traicit'.
     


155. TANGERE aequare, contingere.

156. (OGYGIAS TITVLIS) ANTEIRE PARENTES Nioben specialiter
tangit.

157-159. (AT QVANTO MELIVS) DEXTRAQVE IN SORTE (IVGATAE / QVIS
STERILES THALAMI NVLLOQVE VLVLATA DOLORE / RESPEXIT LVCINA DOMVM)
<{€dextra€}> prospera. QVIS STERILES THALAMI quibus thalami
infecundi. NVLLOQVE VLVLATA (DOLORE) / ... LVCINA [dea] id est
non inuocata parturientibus prae dolore. Vt Terentius:

     'Iuno Lucina, fer opem, serua me, obsecro'.
Quanto melius, inquit, cum illis agitur quae propter sterilitatem
suam non subiacent orbitati.

159-160. (MIHI QVIPPE MALORVM) / CAVSA LABOR mire dixit ut
liberos cum labore genuisse uideatur, quos cernit exstinctos.
Laboraui ergo ut infelix fierem. IN LVCE PATENTI publice, honesto
interitu. Quia nocte occubuerunt nec luce pugnantes, ubi uirtus
potuisset uideri. [Alii: querela quod inglorii nocte perierunt.]

161. AETERNAQVE (GENTIBVS) quae essent apud omnes gentes
memorabilia.

<163>. <MORTEM OBSCVRAM> quia inter paucos nec in magno proelio
concidistis aut quia nocte perempti fuistis.

164. ET SINE LAVDE quia non inter cuneos hostium nobilis est
datus interitus.

167-168. INDISCRETIQVE (SVPREMIS / IGNIBVS) una uobis traditur
sepultura, quos nec in morte fata discriminant.

169. DIGESTA (STRAGE) id est dispositis cadaueribus urnisque iam
cognitis.

171. PVERIQVE RVDES aut aetate breues aut malorum ignari.

172. PACTVM sponsum. Vt Vergilius:

     'et pactae coniugis o(stro)'.
176-178. (IBI) GRANDIOR AEVO / (ANTE ROGOS DVM QVISQVE SVO NEQVIT
IGNE REVELLI / CONCILIVM INFAVSTVM DICTIS MVLCEBAT ALETES) quo
in loco Aletes aeuo grandior lugentibus ante rogos suos gemitus
solabatur.

179. SAEPE QVIDEM INFELIX haec oratio consolationem tenet, quae
constat exemplis. Vt Vergilius:

     'o passi grauiora'.
Dicit autem nunquam tantam scaenam infelicitatis accidisse
Thebanis. Et ne contra praeceptum faciat, si infelicitatem carere
dicat exemplo, ideo dicit unum diem posse istis cladibus
comparari, quo Niobe quattuordecim filios uno momento ira numinum
perdidit. Omnes enim reliquae historiae de Thebanorum
calamitate, praecipue ex superioribus, bene iam notae sunt.

182. VNDE NOVI FETVS proprie {€fetus€}, quia fetus terrae partus
est. Vt Vergilius:

     'sic quoque mutatis requiescent fetibus arua'.
185. CONSEDIT corruit, consumpta est.

185-187. NEQVE FVNEREA (CVM LAVDE POTITVS / INFELIX ATHAMAS
TREPIDO DE MONTE VENIRET / SEMIANIMEM HEV LAETO REFERENS CLAMORE
LEARCHVM) putabat se occiso filio Learcho Athamas gloriam
consecuturum, quem prae furore feram putauit. Gloriabatur ergo
insana mente uenationis euentu. DE MONTE de quo se Leucothea cum
Palaemone praecipitauit in fluctus.

188. HIC GEMITVS THEBIS talis qualis nunc est quinquaginta
hominum clade peremptis.

189-190. FVROREM / VICIT resipuit ad hoc solum, ut agnosceret
orbitatem.

190. EXPAVIT quia adhuc causam nesciebat.

191-193. VNA DIES (SIMILIS FATO SPECIEQVE MALORVM / AEQVA FVIT
QVA MAGNILOQVOS LVIT IMPIA FLATVS / TANTALIS) prope est ut haec
infelicitas consolatione careat, si nihil unquam tale contigit.
Ideo subdidit exemplum. Quia, ut Ouidius ait, Niobe Latonam coli
uetabat in se cupiens transferre honorem numinis, quod illam in
utroque sexu liberorum se iactabat fetibus anteire. {€Tantalis€}
autem Niobe, quia Tantali fuit filia. Filii Niobae hi:
Archemorus, Antagoras, Tantalus, Phaedimus, Sipylos, Xenarchus,
Epinicos, item filiae: Astycratia, Pelopia, Ch[e]loris, Cleodoxe,
Ogime, Pthia, Neaera.

193. INNVMERIS (... CIRCVMFVSA RVINIS) quia innumera orbitas
cinxerat matrem, ut nunc uirorum fortium caede circumuallabat
orbitas ciuitatem.

194. CORPORA TOT (RAPERET TERRA TOT QVAERERET IGNES) quia pro
numero filiorum rogos cuique mater extruxerat. (CORPORA ...)
RAPERET TERRA illa re<cu>peraret. Nam hodieque Niobe sic
pingitur: gremium conferta tot natis, dum unum quemque amplecti
manibus affectat.

196. LONGO EXAMINE id est turba.

197. INVIDIAM PLANXERE DEIS ut Lucanus:



     'et nullis defuit aris
     inuidiam factura parens'.
     


198. BINA PER INGENTES (STIPABANT FVNERA PORTAS) Thebae a
ueteribus heptapylae sunt nominatae quia septem portis
ambiebantur. Vt ostenderet Niobe<n> quattuordecim habuisse
filios, ait: bina funera per singulas portas efferebant. Vt et
hinc daretur intellegi Thebanam ciuitatem septem portarum exitu
decoratam.

201-203. (NEC QVOD TIBI DELIA CASTOS / PROLAPSVM FONTES SPECVLA
TEMERARE PROFANA / HEV DOMINVM INSANI NIHIL AGNOVERE) MOLOSSI
Actaeonem dicit, qui mutatus in ceruum putatur quod Dianam nudam
aspexerat, et a suis dicitur canibus laniatus.

204-205. (VERSO QVOD SANGVINE FLVXIT) / IN SVBITOS REGINA LACVS
Dircen significat, quam Amphion et Zethus, Antiopae et Iouis
filii, tauro uinxerunt, de cuius sanguine fons natus est eius
nomine decoratus.

205-206. SIC DVRA SORORVM / (PENSA DABANT VISVMQVE IOVI) ideo,
inquit, illa non fleo, quia patientius fertur, quod fato accidit.
Nunc ergo quinquaginta isti regis uitio ceciderunt. Sic Cicero
in Philippicis: 'multa autem impendere uidentur praeter naturam
etiam praeterque fatum'. Ideoque poeta describit illud fatorum
fuisse, hoc non. De qua re magna quaestio est. Sed si
philosophiae inuestigemus arcana — si haec tamen talia credamus
euenisse — reperire possumus hoc magis fato factum quam per
Eteoclis insidias contigit. Quid enim deorum iracundiis extra
fatum? Licet enim diis, qui ipsa fata senserunt, facere quod
uelint, qui humanum genus hoc uinculo ligauerunt, non suas
uoluntates atque licentias. Attamen si utrumque perpendas, et hoc
et illud de fato euenisse cognoscis. Nam ut quinquaginta
morerentur, per regis perfidiam contigit, et illa quae <de>
regibus facta narrauit, de Dirce, de Niobe, de Pentheo, de Agaue,
de Actaeone, etiam decretum fuisse poteramus agnoscere. Omne
enim, quodcumque, fato moritur. Vt Vergilius:

     'stat sua cuique dies'.
<207>. <PATRIAE TOT CVLMINA CIVIS> tamquam quae tegerent aut
ornarent.

208. EXVIMVS perdidimus.

209. (ET IAM BELLORVM) EXTREMA DOLEMVS sensus: cum nondum bella
commissa sint, iam timemus extrema bellorum quae uicti pati
consuerunt.

216. VNDE EA LIBERTAS quaeritis, inquit, quo uoto Aletes crimina
in regem libere congerat. Videt enim sibi et uitae finem
propinquum et omne incolumitatis spatium esse translatum. Et
propter hoc, ne moriatur inglorius, quasi liber et constans, ut
hoc de illo populus post loquatur, optat occidi. Vnde Lucanus:



     'uanam spem mortis honestae
     concipis'.
     


220-221. (FVRENTES) / BISTONAS ET GETICAS (... VRBES) gentes
Thraciae crudelissimae, ob quam causam Mars esse de Thracia
dicitur. Vt Vergilius:

     'Gradiuumque patrem, Geticis qui praesidet aruis'.
223. FVLMINE CRISTATVM (GALEAE IVBAR) quod exibat de crista
galeae infinitum luminis habens, eratque galea in morem fulminis
cristis ornata.

223-224. (ARMAQVE IN AVRO) / TRISTIA quae quamquam essent aurea,
tamen tristitia non carerent, ut esset terror in proelio.

225. TONAT AXE POLVS incertum, utrum poli axem an currus dixerit,
sed rectius currus axem accipimus.

226. (SOLEM LONGE FERIT) AEMVLVS (ORBIS) luce radianti par
magnitudine.

230. ENSE MADENS ET NVBILVS IRA madentem sanguine gladium tenens
aut ferens et furore tristis.

231. EXTVRBENT RESIDES FRENOS id est uincula legis et foedera
quibus tenentur in pace. Vt Vergilius:

     'ni frenum accipere'.
ET CVNCTA PEROSI quasi communis uerbi sit participium, ut
'perosus te' et 'perosus tibi'. Vergilius:

     'lucemque perosi',
alibi:



     'non genus omne perosum
     femineum'.
     


233. ET FOEDERA TVRBA ante bellum enim Thebanum inter Argos et
Thebas odia penitus non fuerunt.

234. QVAE DEDIMVS concessimus tibi otia longa subito bello
turbare.

239. ADDE FIDEM ut nuntianti Tydeo credant.

241. NIGRAE infernae, quia bellorum.

242. COLVS pensa. Notandum plurali numero declinatas.

242-243. (MANET HAEC) AB ORIGINE MVNDI / (FIXA DIES BELLO)
secundum illos qui dicunt nascente mundo praefinita esse hominum
fata.

243. (POPVLIQVE) IN PROELIA NATI quasi mundi haec constituta sint
lege ut hi populi bellis intereant.

246. ARCEM HANC AETERNAM inter ortum et occasum omne quod medium
est 'meridies' nominatur et est sedes deorum, unde est illud ἁ
μεσότης ἀρετά, id est 'aurea mediocritas'. Inde facile apud
Maronem Mercurius ad Atlantem uenit, quamuis:



     'hic uertice caeli
     constitit':
     


intellegamus, prope septentrionem.

247. (TESTOR ET ELYSIOS) ETIAM MIHI NVMINA FONTES ordo: testor
Elysios fontes, qui etiam mihi sunt numina. Vt Vergilius:

     'di cuius iurare timent et fallere numen'.
<249-250>. <VERSASQVE SOLO SVPER INACHIA TECTA / EFFVNDAM
TVRRES)> ut consoletur omnes, minatur Argiuis. Constat enim
timorem periculi accipere solacium, si hoc non solus quicumque
patiatur.

250-251. (STAGNA IN CAERVLA) VERRAM / (IMBRE SVPERIECTO) aut in
mare traham aut diluuio conteram.

253-254. MORTALIA CREDAS / (PECTORA SIC CVNCTI VOCEM ANIMOSQVE
TENEBANT) sic praecepto Iouis cuncta sunt territa numina ut
crederentur esse mortalia.

262. IAMQVE ITER EXTREMVM (CAELIQVE ABRVPTA) parte qua deficit
caelum. Vt Homerus:

     ῥῖφε ποδὸς τεταγὼν ἀπὸ βηλοῦ θεσπεσίοιο,
significans interuallum quo terra separatur a caelo. <CAELIQVE
ABRVPTA> sic et 'abrupta montium' dicimus. Id est Olympi ardua,
quod caelum dixere ideo quia apex eius omnibus inuisibilis est.
Infra eum enim nubes sunt. Vt Lucanus:

     'nubes excedit Olympus'.
263. NVLLA FORMIDINE nec mirum, quia Martis arma non timuit, quae
irati Iouis temnere consueuit.

264. [IAM IAMQVE] RIGENTES erectas siue horribiles. Vt Vergilius:

     'riget horrida <barba'>
<et ipse alibi:>



     <'riget horrida> tergo
     palla.'
     


265-266. (TVNC PECTORA SVMMO) / ACCLINATA IVGO (VVLTVMQVE OBLIQVA
MADENTEM) <acclinata> incumbens. Venus super iugum uultum
madentem lacrimis obliquum tenens, ut hoc habitu Martem in amorem
suum magis magisque succenderet.

269. SOCER O (PVLCHERRIME) quia Cadmus Harmoniam, Martis et
Veneris filiam, duxit uxorem. Iure ergo Martem {€socerum€}
nominauit.

273. CRIMINIS HAEC MERCES adulterii scilicet, quia spreto Vulcano
cum Marte concubuit. Iam nec coniugii memor est, quae uocat
crimen. Amat dolor acerbare coniugium. Vt apud Vergilium
'hospitem' appellauit Aeneam Dido furore percussa:



     'cui me moribundam deseris, hospes?
     hoc solum nomen quoniam de coniuge restat'.
     


274. (HOC MIHI) LEMNIACAE DE TE MERVERE CATENAE quibus in Lemno
deprensa cum Marte uincta fuit. Quamquam Veneris et Vulcani
notissima fabula sit, breuiter tamen exinde pauca perstringam.
Postquam filiabus Solis Venus amores immisit et singulae exitiali
morbo detentae interiere, Vulcanus Mineruae consilio monile astu
perfecit, nam consciam facti Mineruam indicant oculi Gorgonae,
quos dicit poeta in illo monili gemmis insertos. Fecit ergo
monile pulcherrimum infausti ominis, quod dedit Harmoniae cum
Cadmo nuberet, cuius malo omine in dracones cum marito conuersa
est. Deinde hoc monile Semele gestauit, quae fulminibus Iouis
absumpta est. Inde habuit Ino, quae, a marito Athamante occiso
per furorem uno ex filiis Learcho, cum alio, id est Palaemone, se
praecipitauit in mare ut mariti insequentis uitaret insaniam.
Post habuit Agaue et ipsa filium furore percussit. Hae omnes
filiae Cadmi et Harmoniae fuerunt. Habuit et Iocasta, quae per
errorem filio nupsit. Habuit et Argia, sed Eriphylae dedit, ut
mariti proderet latebras.

279-280. (GAVDEAT ORNATVSQVE NOVOS IPSIQVE LABORET) / ARMA TIBI
ut:

     'Marti currumque rotasque uolucris'.
280. TV aposiopesis. Vt Vergilius:

     'quos ego!'
AENA aerea, id est fortia.

283. HYMENAEIS Hymenaeus puer genere Atheniensis fuit. Is cum
annos puerilis aetatis excederet neque adhuc uirum posset
implere, ea pulchritudine praeditus fuisse dicitur, ut feminam
mentiretur. Istum cum una ex ciuibus suis uirgo nobilis
adamasset, ipse, mediocribus ortus parentibus, quia nuptias
desperabat, quod poterat tamen, puellam extrema amoris linea
diligens, [satis] animo solo satisfaciebat aspectu. Cumque
nobiles feminae cum uirginibus sacra Cereris Eleusinae
celebrarent, subito aduentu piratarum raptae sunt, inter quas
etiam Hymenaeus (qui illo amatam fuerat subsecutus) qui puella
creditur. Cum igitur per longinqua maria praedam piratae
uexissent, ad quandam regionem tandem deuoluti perueniunt ibique
somno oppressi ab <Hymenaeo> sunt perempti. Hymenaeus relictis
ibi uirginibus reuersus Athenas pactus est a ciuibus dilectae
nuptias, si eis suas filias restituisset. Quas ubi pro uoto
restituit, exoptatam accepit uxorem. Quod coniugium quia felix
fuerat, placuit Atheniensibus nomen Hymenaei nuptiis miscere.

285. (VIPEREO TYRIOS DE) SANGVINE IACTAS propter quinque illos
qui de draconis dentibus nati sunt et occisis reliquis soli
superfuisse dicuntur, qui condenti Thebas Cadmo socii fuerunt, id
est Echion, Pelorus, Hyperenor, Vdaeus, et Cthonius.

286. (DEMISSVM) IOVIS SERIE GENVS Cadmi scilicet, cuius origo hoc
ordine a Ioue descendit: Ius et Iouis filius Epaphus, Epaphi
filius Belus, Beli et Libyae Agenor, Danaus, et Aegyptus,
Agenoris Cadmus, Cadmi Polydorus, Polydori Labdacus, Labdaci
Laius, Laii Oedipus, Oedipi Ismene, Antigone, Eteocles,
Polynices.

290. ILLYRICAS (DEIECTAT VIRVS IN HERBAS) ubi Cadmus fugiens
infortunia Thebarum, existimans se loco etiam mutare fortunam,
cum Harmonia coniuge uersi sunt in dracones [in Illyrico]. Vt
Lucanus:

     'Encheliae uersi testantes funera Cadmi'.
295. (O MIHI BELLORVM REQVIES) ET SACRA VOLVPTAS †matheseos† hic
monstrauit. Si enim mixtus aliis sideribus fuerit Mars,
uehementior truculentiorque fit, econtra si Ioui[s], bonus, si
Veneri[s] supplex fiet.

296. VNAQVE PAX ANIMO pacem a Venere petiit, cui soli concessum
est Martem domare. Vt Lucretius:



     'nam tu sola potes tranquilla pace iuuare
     mortales, quoniam belli fera moenia Mauors
     armipotens regit, in gremium quia saepe tuum se
     reicit aeterno deuinctus uulnere Mauors'.
     


302. EXCIDĔRVNT propter metrum, ut:

     'longa decem tulerunt fastidia menses'.
302-303. PRIVS IN PATRVI (DEVS INFERA MERGAR / STAGNA ET
PALLENTES AGAR EXARMATVS AD VMBRAS) prius perdam condicionem
huius potestatis, quam aliquando mei sanguinis obliuiscar.

[303]. [EXARMATVS id est: prius perdam immortalitatem, quam mei
generis obliuiscar.]

304-305. (SED NVNC FATORVM MONITVS MENTEMQVE) SVPREMI / (IVSSVS
OBIRE PATRIS) <{€supremi€}> summi. Vt Terentius:

     'pro supreme Iuppiter'.
Iureiurando confirmauerat se omnium meminisse, et superest ut
queratur contra Thebanos aliquid moliri. Per uenialem statum
excusat. Dicit enim se facere, sed coactum.

305-306. NEQVE ENIM VVLCANIA (TALI / IMPERIO MANVS APTA LEGI)
nunquam enim ad haec potest mitti Vulcanus. Et opportune
imbecillitatem obicit mariti, ut amorem Veneris in se
transferret.

310-311. (SED NE MIHI CORDE SVPREMOS) / CONCIPE CARA METVS id
est: nolo timeas excidia Thebanorum, qui non uincentur ita ut
penitus pereant.

316. APERTO id est caelo.

318. IRA IOVIS id est fulmen.

318-319. SI QVANDO (NIVALEM / OTHRYN ET ARCTOAE GELIDVM CAPVT
INSTITIT OSSAE) quoniam hi montes tam finguntur altissimi ut
inter nubes potius delitescant.

320. ARMAVITQVE IN NVBE MANVM {€nubem€} dixit fulmen. Vt
Vergilius:

     'ipse manu quatiens ostendit ab aethere nubem'.
321. TRISVLCA pro quadrisulca, quia fulmen ex quattuor consistit:
aqua, igne, nube, uento.

322-323. (TERRITAT ... AVT DITIBVS AGRIS) / SIGNA DARE (AVT PONTO
MISEROS INVOLVERE NAVTAS) ut signum det aut perituras esse
fruges aut nauigantibus imminere naufragia. DITIBVS locupletibus,
id est fertilibus.

324. IAMQVE EMENSVS ITER transitus ad Tydeum.

325. LEGIT praeterit.

326. STANT (FVLTI PVLVERE CRINES) horridi sunt, aut certe pleni
sunt puluere.

328-329. (ORAQVE) RETRO / (SORBET ANHELA SITIS) maciem indicat,
quasi retro eius facies ducta sit.

333. (TVNC QVOQVE LASSA TVMET VIRTVS MVLTVMQVE) SVPERBIT ideo
dixit superbire †uirtutem, sicut animum uirtutemque† transcendat.

<334>. <PECTORE DESPECTO> quasi ad gloriam suae uirtutis
despectet superato hoste pectus habere confossum, quem laus
uictoriae et uicti gemitus consolantur. VACVA (... HARENA) quod
in ea solus iacet.

<335>. <CRVDOSQVE VETAT SENTIRE DOLORES> omne quippe gaudium quod
nimium est nostri nos facit immemores.

336-338. (MEDIAS ETIAM NON DESTITIT VRBES / QVICQVID ET) ASOPON
(VETERESQVE INTERIACET ARGOS / INFLAMMARE ODIIS) <{€Asopos€}>
fluuius est Boeotiae. Dicit autem omne spatium quod inter Asopon
et Argos interiacet in bellum Tydei inflammationibus excitatum.

343. (DEVS OMNIA) CREDERE SVADET <{€omnia€}> Tydei relatione<m>.

345-346. (ET) FORTE VERENDVS / (CONCILIO PATER IPSE DVCES COGEBAT
ADRASTVS) oeconomia opportuna. Quippe hoc actum est occasione
concilii ne reuertenti Tydeo publicus deesset auditor.

350-351. (NVSQVAM PIETAS NON GENTIBVS) AEQVVM / FAS (AVT CVRA
IOVIS) quia scelerati hac spe peccant, dum non sperant deos
criminum uindices fore. Vnde Vergilius:

     'contemptorque deum Mezentius'.
Nam sunt philosophi qui, cum uideant naturae mala necessitate res
contrarias ac pessimas mundo parari, dicunt curam humanarum
rerum penitus <deos> non habere. Vnde Vergilius Epicurum secutus
ait:



     'scilicet is superis labor est, ea cura quietos
     s(ollicitat)'.
     


Aut si omnino ad deum humanarum rerum pertinet cura, crudelis
est. Vt idem:

     'nec curare deum credis mortalia quemquam'.
CVRA IOVIS quasi uiolatae hospitalitatis gratia deum hospitii
praesulem uiolatum esse dixit. Vt Vergilius:

     'Iuppiter, hospitibus nam te dare iura locuntur'.
352. SAVROMATAS AVIDOS {€Sauromatae€} populi sunt Scythiae ultra
Pontum [sunt] uicini[s] sedibus Amazonarum, ad quos non peruenit
potestas Romanorum. Vnde Iuuenalis:

     'ultra Sauromatas fugere hinc libet'.
{€Sauromatas€} ergo Sarmatas dicit, genus hominum ad omne scelus
paratissimum.

352-353. (SERVATOREMQVE CRVENTVM) / BEBRYCII NEMORIS Pollux cum
Argonautis ad Bebryciam appulsus est, cum eum Amycus Bebryciorum
rex ad caestuum prouocasset certamen. Amycus autem hanc
consuetudinem semper habuit, ut insidiaretur in Bebrycio nemore,
ubi, si quis forte aduena deuolutus fuisset, ab eo caestibus
prouocatus occumberet. Hunc Pollux eodem certamine superatum
dicitur occidisse. Hic autem Amycus Neptuni et Melopes filius
fuit, quem Pollucem diximus prostrauisse. Cuius mortem
uindicaturi ciues cum Polluci instarent, Argonautae asserturi
commilitonem suum in aciem processerunt uictoriamque Bebryciorum
[con]tulerunt. Bebrycia autem Bithynia est. Vt Vergilius ad
Daretis augendum uirtutis meritum dixit:



     'qui se
     Bebrycia ueniens Amyci de gente ferebat'.
     


356. ARTAM COMPAGIBVS VRBEM muris ualloque munitam. Quia
{€urbem€} dicere iactantis erat, ideo adiecit {€artam€}, id est
angustam.

358. NOCTE DOLOQVE VIRI (NVDVM IGNARVMQVE LOCORVM) quantae
occasiones periculorum fuerint, Tydeus exponit: nox, dolus,
<nudus> ipse, inscius loci.

<359>. <NEQVIQVAM> et tam<en> aperto uicimus.

360. VACVAM uiris fortibus exhaustam.

369-370. (HOSNE MIHI REDITVS GERMANE) PARABAS / (IN ME HAEC TELA
DABAS) ut huiusmodi mihi parares insidias, aut certe qualis
Tydeus reuersus est, talis et ego ad Argos redirem.

371. (FRATRI FACINVS TAM) GRANDE NEGAVI utique ego debui
proficisci, ut frater plenum parricidii titulum possideret.

373. (NEC VOBIS TANTI SIM) CAVSA TVMVLTVS ut Vergilius:

     'ne matris miserae tanti sim causa tumultus'.
374. (NEC ME ADEO) RES DEXTRA LEVAVIT nec me, inquit, tantum
extollit coniugii repentina felicitas ut nesciam quam sit durum
quietos homines ad bella compellere. Hoc autem mire anticipat, ne
postea ipse culpetur. Alioquin nullus magis bella desiderat.
Agitur quippe de eius imperio.

375. (QVAM DVRVM NATIS ...) [QVAM TRISTE] REVELLI scio, inquit,
quemadmodum durum sit a liberis distrahi [ituris ad bellum].

<376>. <NON ME VLLIVS DOMVS ANXIA CVLPET> nolo domorum habere
maledicta, si quae forte fuerint uiduatae necessitate bellorum.

377. (RESPECTENTVE TRVCES OBLIQVO LVMINE) MATRES desiderio
filiorum mihi infestae sint. Vt Horatius:



     'bellaque matribus
     detestanda'.
     


<MATRES> id est quarum filii me sequantur ad bella.

378. IBO[QVE] LIBENS Cum dicit {€ibo€}, facit ut solus ire non
debeat.

378-379. (LICET OPTIMA CONIVNX) / AVDITVS(QVE ITERVM REVOCET
SOCER) <{€auditus€}> a me scilicet. Vt obtemperans primum non
isse, sic hoc dicit, ut intellegamus Polynicen ad Thebas ante ire
uoluisse. Sed prohibitum se ab Adrasto queritur, ut prius
legatio mitteretur. Artificiosa ergo conquestio est, quae sic
agitur ut in ultionem sui etiam nolentes ire compellat.

383-386. OMNIBVS VLTRO / (NON IVVENVM MODO SED GELIDIS ET
INERTIBVS AEVO / PECTORIBVS MENS VNA SVBIT VIDVARE PENATES /
FINITIMAS ADHIBERE MANVS IAMQVE IRE) defectu orationis totius
aperuit uoluntatem. Nam dum astute repudiabat auxilia, id egit ut
mereretur. {€Vltro€} bene, quia [ille] ingeniose noluerat putans
illos ultro uelle. Aut {€ultro€} 'ultra' accipimus. Vt
Vergilius:

     'et miserescimus ultro'.
386-387. SED ALTVS / CONSILIIS (PATER) profundus pater consilio
siue prouidus. Vt Vergilius:



     'arces, quibus altus Apollo
     praesidet'.
     


388-389. ISTA QVIDEM SVPERIS (... MEDENDA / LINQVITE QVAESO) more
Romano orationem de bello habiturus primum sibi deos facit esse
propitios.

<398>. <EPIDAVRIVS ...IDMON> Epidaurus ciuitas in Graecia, unde
Aesculapius fuisse dicitur, medicinae artis inuentor. Et bene
perito medico illius ciuitatis tribuit gloriam, a qua inuentor
artis ipsius dicitur sumpsisse principium.

399. NVNC VELOX FERRO non ad asperitatem rettulit, sed ad bene
faciendum uelocitate operis, dum aliquid resecatur.

401. PRINCIPIA IRARVM (QVAEQVE ORSVS VTERQVE VICISSIM) id est
orationis suae libertatem, uel quae huic ab Eteocle responsa
fuerint.

403-404. (QVI CONTRA QVANTIQVE DVCES) VBI MAXIMVS ILLI / SVDOR
quos fortiores reppererit, apud quos tota uirtute pugnauerit.

<404>. <INDICIO SERVATVM MAEONA TRISTI> quemadmodum unum
seruasset Maeon[id]em qui indicia Thebanis acceptae cladis
exponeret.

406. TYRIVSQVE INCENDITVR EXSVL inflammatur Polynices referente
Tydeo quid fecerit, nimia aemulatione uirtutis.

407. DEVEXO MARGINE (PONTI) inclinato in eam partem mundi qua de
caelo in oceanum mergitur. Tota enim haec poetica descriptio
translata este de Homero. Ille enim hanc scaenam in Neptuni
descriptione depinxit.

410. RAPIDIS ... PASSIBVS uelociter transeuntibus. ACCVRRVNT ...
HORAE quasi Solis Horae sint comites. Praeterea descriptionis
istius consideranda pictura est, quemadmodum diuersae diuersis
fungantur officiis.

413. MERITOS bene {€meritos€}, post laborem scilicet fatigatos.
IVGALES equi Solis dicuntur Xanthus et Aethon, quorum nomina
edidit Martialis libro octauo dicendo:



     'quid cupidum Titana tenes? Iam Xanthus et Aethon
     frena uolunt'.
     


Ouidius uero omnium quattuor equorum Solis nomina euidentius suis
demonstrauit carminibus dicens:



     'interea uolucres Pyrois et Eous et Aethon,
     Solis equi, quartusque Phlegon hinnitibus auras
     flammiferis implent pedibusque repagula poscunt'.
     


415. NOX SVBIIT alterne quippe crescit umbra noctis, ut quidam
uolunt, aut subiit in caelum. Vt Vergilius:

     'uertitur interea caelum et ruit oceano nox'.
Si<c> ergo cum oritur dies, nox ruit, cum occidit, nox surgit,
alterno ut surgant, alterno ut cadant.

418-419. (NAM TYDEA LARGVS HABEBAT / PERFVSVM MAGNA VIRTVTIS)
IMAGINE (SOMNVS) occupant eum labores egregii. In somnis enim
uidebat ea quae gesserat.

422. (APOLLINEASQVE) THERAPNAS ciuitatis nomen est in Laconia
Apollini sacrae nec a sororis eius religione dissentien<ti>s, ut
ipse alibi:

     'Hecate lassata Therapnis'.
424-425. (COMVNT FVROR IRAQVE CRISTAS / FRENA MINISTRAT EQVIS)
PAVOR ARMIGER omnes ergo terrores circa Martis currum fuisse
poeta describit. Vt Vergilius:

     'Iraeque Insidiaeque, dei comitatus, aguntur'.
<425-426>. <VIGIL OMNI / FAMA SONO VANOS RERVM SVCCINCTA
TVMVLTVS> ut, quicquid sonuisset, populis esset horrendum.

429. VRGET ENIM STIMVLIS (AVRIGA CRVENTIS) quasi Fama sit Martis
auriga, quae omnia rumore compleret.

430. FACTA INFECTA LOQVI Vergilius:

     'tam ficti prauique tenax, quam nuntia ueri'.
434. [INCITAT] AEGAEO Aegei fabula, patris Thesei, et apud
Vergilium bene comperta est: ex cuius nomine, quod se propter
Theseum in mare praecipitauerit, id pelagus Aegaeum sit
appellatum.

439. MAGNIQVE FIDEM TESTARIS ALVMNI hic enim praestitit ut uentos
illa contemneret et munere auxilii et fidei officio esset
stabilis. Cuius fabulae notio apud Vergilium manifesta est.

440. SEPTIMA (... AVRORA) ex quo Tydeus reuersus fuerat.

441. PERSEIVS HEROS mos poetae huius est frequenter easdem
personas nondum cognitis praenominibus inuocare, ut nunc Adrastum
significat. Perseus enim Argis regnauit, ut ipse alibi:



     'Perseos alter in Argos
     scinditur'.
     


443. MVLTA SVPER BELLO GENERISQVE TVMENTIBVS bene {€generis€}.
Nam et Tydeus in uindictam sui bellum desiderat et Polynices ut
recuperaret imperium. Ergo bellum desiderant unus uictor, alter
incensus. Ideo {€tumentibus€} id est anhelantibus bellum.

450-451. (VATVM MENTES AC PROVIDA VERI) / SACRA MOVERE DEVM
temptare audire, auguria belli per uates cognoscere. Lucanus:

     'finemque expromere rerum'.
Proprie enim {€moueri€} sacra dicuntur, ubi coeperint incohari.
Vt Lucanus:

     'sacris tunc admouet aris'.
453. SED MENTE VIRENS (PHOEBOQVE MELAMPVS) hic Proetidas
insanientes accitus <a Proeto> sene[x] purgauit. Proetus igitur,
Abantis filius, rex Argiuorum, inimicam felicitatis suae habuit
coniugis fecunditatem. Tres etenim sustulit iilias et ad tempus
nuptiarum usque perduxit. Sed incontinens uirginum lingua
infelicitatis edidit causas. Hae enim feruntur sollemniter
templum Iunonis intrasse et se deae praetulisse [Antigone
Laomedontiades]. His rebus offensa Iuno in iuuencas uertit
puellas et cupiditatem iniecit siluas petendi <adeo ut plerumque
mugirent et collo iuga timerent>, credentes se formam induxisse
uaccarum. Quod eo usque passae sunt, donec Proetus regni partem,
si quis eas in pristinum statum mentis restituisset, proposuit
habiturum et ex his coniugem. A Melampo ergo Proetides sunt
insania liberatae, acceptamque Melampus unam ex uirginibus duxit
uxorem et consors regni Proeti fuit et gener. Idem Melampus
herbariae artis peritissimus fuit. Vt Vergilius:

     'Amythaoniusque Melampus'.
<454-455>. <DVBIVM CVI PRONVS APOLLO / ORAQVE CIRRHAEA SATIARIT
LARGIVS VNDA> id est: dedit uaticinandi scientiam. Et est sensus:
dubium erat, utrum Amphiarao an Melampo pronus Apollo magis
esset, uel cuius ora potius satiasset unda Cirrhaea, quia uterque
nobilis, uterque diuinandi peritus.

458. (DIRAQVE NEFAS) MINITANTIA VENA diuinantia exta negauerant
bonum exitum futurum esse bellorum.

460. (MONS ERAT) AVDACI (SEDVCTVS IN AETHERA DORSO) usque adeo
audax emerserat altitudo ut caelum posset pulsare cacumine. Et
bene {€audaci€}, quod propius caelo ausus esset insurgere.

461. APHESANTA mons est Tarsi Ciliciae, unde se Perseus emiserat
ad uolandum, cum ad exstinguendam Gorgonam Libyen peteret. ἀπὸ
τοῦ ἀφιέναι Aphesanta nomen accepit.

463. TEMERASSE VOLATV uiolasse, ut cibi uindicaret quod homini
natura non dedit.

465. AC PAENE SECVTA EST Perseum Danae mater. Et mire temperauit
sensum et sollicitudinem carae matris expressit.

466. CANENTIS OLIVAE candidae.

468. EVADVNT PARITER pariter ascendunt.

469. (ALGENTES) LAXAVIT SOLE PRVINAS sol incidens aera frigidum
gelu dissoluit. Ouidius:

     'solque pruinosas radiis siccauerat herbas'.
471. PERNICIBVS (ALIS) uelocibus.

472. ADDERE CONSILIVM {€addere€} bene dixit. Non est enim ipsius,
quod mouetur.

474-475. (NON) CIRRHA DEVM (PROMISERIT ANTRO / CERTIVS) Cirrha
prope Parnassum est, quo in loco Apollo futura praedicit.

475-476. (FRONDES LVCIS QVAS FAMA MOLOSSIS) / CHAONIAS SONVISSE
TIBI Epiroticas quercus dicit, in quibus sedentes columbae
sciscitatoribus futura dicebant. Vt Vergilius:

     'atque habitae Grais oracula quercus'.
476-477. ARIDVS HAMMON / INVIDEAT [Iuuenalis:]



     ['quicquid dixerit astrologus, credunt a fonte relatum]
     [Hammon'.]
     


— Liber, cum ex India ueniens in deserta et in extrema parte
Libyae teneretur ac siti laboraret exercitus, rogasse dicitur
Iouem ut se patrem probaret. Vnde ex arena subito aries apparuit,
quo duce Liber aquam inuenit. Petit Iouem ut arietem in astra
transferret. In eo autem loco in quo aqua fluxit templum
constituit, quod Iouis Hammonis dicitur. Simulacrum autem eius
adiectis cornibus arietinis confictum est. De quo templo postea
data esse dicuntur oracula. Hic †Zoamachon† opinione Metrodori
Peri<e>getici condidit ab Aethiopia usque in Libyam tria opinata
templa: †triannus† solis in Aethiopia hoc est ter fulgentis
quantum per ceteram terram ardet; in climate ultimo Libyae, quod
Sagittario clauditur signo, [esse] Hammonis templum Iouis intra
Aethiopas <id est> Indos — sunt enim et qui PseudoAethiope<s>
uocantur. — et Libyas ultimos [esse] prope Alexandriam.

478. NILIACVMQVE PECVS Apin dicit, taurum lunatum Isidis, qui
Aegyptiis motu corporis sui et quibusdam signis futura praedicit
[qui e Memphide nascitur].

478-479. (PATRIOQVE AEQVALIS HONORI) / BRANCHVS [Branchi meminit
Terentianus de metris:]



     ['hymnum Branchiadae Phoebo cantasse Iouique]
     [pastorem Branchum, cum captus amore pudico]
     [fatidicas sortes docuit depromere Paean'.]
     


Branchus Thessalus fuit, dilectus Apollini, ut Hyacinthus, quem
acriter interfectum dolens sepulcro et templo sacrauit. Illinc
{€Branchiades€} Apollo dicitur, [BRANCHIADAE qui Iouem Branchum
colunt; credunt enim quod {€magnum€} fuerit {€Iouis
incrementum€}] <...> potest et haec deriuatio religionum currere:
quod Isthmia, quae in honorem Neptuni aguntur, finguntur
Melicertia — nam constat Melicertam a Sisypho rege susceptum, cum
Boeotia [nauigio] Isthmos delatus esset — et Nemeaea
Archemori[a] in honorem <et> Iouis celebrari uolunt. <...>

479-480. (VNDOSAE QVI RVSTICVS ACCOLA PISAE) / PANA LYCAONIA
(NOCTVRNVM EXAVDIT IN VMBRA) Pan apud Pisas rusticos numine suo
replere solet, datque oracula qui impletur deo. Ergo neque ille
aequari potest tibi, o Iuppiter, qui in nocturna umbra audit
Pana, id est: quasi per ipsum numen loquitur hominibus. — diuersa
loca commemorat et quis deus quo in loco futura praedixerit.

481-482. DITIOR ILLE ANIMI (CVI TV DICTAEE SECVNDAS / IMPVLERIS
MANIFESTVS AVES) laus [uero] augurii est, quae per reliquarum
artium diminutionem extollitur.

481-483. (CVI TV DICTAEE SECVNDAS / IMPVLERIS MANIFESTVS AVES)
MIRVM VNDE (SED OLIM / HIC HONOR ALITIBVS) in errorem inducitur
ista admiratio cum inuocatione. Nam quasi Vergilium, sed non
recto ordine, sequitur. Ait enim:



     'haud equidem credo, quia sit diuinitus illis
     <ingenium aut rerum fato prudentia maior'.>
     


(MIRVM VNDE SED OLIM) HIC HONOR ALITIBVS rationem redditurus est
unde concessum sit auibus futura praedicere. Quod Vergilius quasi
philosophus explicat Epicureus, hic quasi Platonicus.

<483-484>. <SVPERAE SEV CONDITOR AVLAE / SIC DEDIT EFFVSVM CHAOS
IN NOVA SEMINA TEXENS> prima opinio est ab Hesiodo: futura
praedicere quia supernus orbis conditor, cum chaos figuraret in
semina, hanc illis potestatem concessit. {€In noua€} autem
{€semina€}, ut generatim omnia procrearent, quae corpora, ut
Epicurei uolunt, textu inani fiunt atomorum.

485-486. (SEV QVIA) MVTATAE (NOSTRAQVE) AB ORIGINE VERSIS /
CORPORIBVS hoc philosophice. Aiunt enim μετεμψύχωσιν fieri
animarum in corpora. Vt lectum est in Horatio: 'nec te Pythagorae
fallunt arcana renati'. Primo enim anima ipsius in Euphorbi
<corpus> migrasse dicitur Troiano proelio, dum de clipeo ageretur
'Danai de poste refixo', secundo in Pythagorae, tertio in
pauonis, quarto in Homeri, quinto in Ennii poetae, ergo animas in
qualiuis corpore eandem tenere sapientiam. Haec autem secunda
opinio est.

486-488. SEV PVRIOR AXIS / (AMOTVMQVE NEFAS ET RARVM INSISTERE
TERRIS / VERA DOCENT) tertia opinio dicit aues ideo futura
praedicere quia in aere sunt et purissime uiuunt, exinde quia
raro terris insidunt, quae sunt nefastae. Ergo aues uera dicere
illa res facit: {€axis purior€}.

492. SOLVERE ECHIONIAS L(ERNAEA) C(VSPIDE) P(ORTAS) {€soluere€}
in excidium deducere. ECHIONIAS id est Thebanas. LERNAEA CVSPIDE
Argolico ferro.

493. LAEVVSQVE TONES id est: bono omine confirmes auspicia, quia
optimum augurantibus signum est, si de sinistra caeli parte
tonuerit. Vt Vergilius:



     'caeli de regione serena
     intonuit laeuum'.
     


Et totum poeta quasi augurandi peritus exposuit. Dextra enim
parte in contrario, laeua in bono. Vergilius:

     'ante sinistra caua monuisset ab ilice cornix'.
495. (SI PROHIBES) HINC NECTE MORAS hoc est: ne ad Thebanos ire
cogamur incassum.

495-496. DEXTRISQVE ... / ALITIBVS quia de caelo uenientibus a
dextra parte auibus auguria mala sunt.

498. (IMMENSI FRVITVR) CALIGINE MVNDI quicquid hominibus non
patet, solus uidebat.

<499-500>. <POSTQVAM RITE DIV PARTITI SIDERA CVNCTIS / PERLEGERE
ANIMIS OCVLISQVE SEQVACIBVS AVRAS> intentionem incredibilem
describit, nam obtutu <in> uno fixi oculi non dubitatione
caligant?

502-503. NONNE SVB EXCELSO (SPIRANTIS LIMITE CAELI / AMPHIARAE
VIDES CVRSVS) ordo: nonne uides, Amphiarae, sub excelso limite
caeli spirantes cursus? Aut uentorum dixit aut stellarum. CVRSVS
id est uolatus. <Vergilius>:

     'quo cursu deserta petiuerit'.
{€Serenos€} autem 'prosperos' dixit.

504-505. LIQVIDO (... MEATV / PENDEAT) id est or<di>nato uolatu
pendeat.

505. (PLACABILE) PLANXERIT (OMEN) quodam stridore ululatum
dederit. Vides ergo ut nulla auis placatum sonitum dederit.
{€Planxerit€} ergo: cum stridore sonuerit. Vt:

     'nunc litora plangunt'.
506. NON COMES OBSCVRVS TRIPODVM coruum dicit, qui in tutela
Apollinis est. Cur autem coruus Apollini sit dicatus, haec fabula
est: Apollo, cum Coronidem grauidam fecisset, coruum ei custodem
apposuit, ne quis ad eam occulte temerator accederet. Cum hac
Ischys occulte concubuit, quem fulmine Iuppiter exstinxit. Ipsam
Coronidem Apollo sagittis occidit, cuius mortuae exsecto utero
Aesculapium produxit in lucem. Vnde Vergilius:

     'fulmine poenigenam Stygias detrusit ad undas'
id est per poenam matris natum. Coruum autem ex albo nigrum
fecit. [Vnde lac album Homerus dicit aut in calice aut in alio
uitreo uase missum in sole umbram non facere. Vnde lac digestum
dicit. Ait enim: γάλα λευκόν.]

507. (FLAVAEQVE SONANS) AVIS VNCA MINERVAE huius alitis talis est
fabula: Nycteus, Aethiopum rex, felix, si nunquam pater fuisset,
habuit filiam Nycti<menen> nomine. Quae cum scelerato amore
patrem diligeret, amorem suum nutrici confessa est infandumque
petiuit auxilium. Ea, cum mentita esset domino suo Nycteo a
quadam illum extranea diligi uirgine, impetrauit ut filiae suae
imprudens uteretur amplexibus. Sero illi cognitum facinus statuit
uindicare. Quapropter agnitam inter ipsos amplexus filiam cum
uoluisset exstinguere, illa Mineruae implorauit auxilium. Cuius
protectione periculo est erepta uersaque in auem, quae ex
conscientia commissi facinoris diei fugit aspectum et Mineruae
tutelae dicata est. Alii dicunt filiam Proeti fuisse patris<que>
uim timentem aufugisse, quam Minerua mutauit in noctuam.

508. NON VENIT AVGVRIO MELIOR QVI VVLTVR id est uultur, qui solet
bona omina augurantibus facere. Cuius auis auspicio fundata
dicitur Roma. Quod Lucanus praeteriens tetigit dicens:

     'uulturis ut primum laeuo fundata uolatu'.
<508-509>. <ALTIS / DESVPER ACCIPITRES EXSVLTAVERE RAPINIS>
praeliban<te>s dira, ui qu[i]a eorum fruge[m] id est cruentis
epulis <...>

511-512. ET FERALIA BVBO / (DAMNA CANENS) cum filiam suam Ceres
raptam a Dite comperisset, conquesta a Ioue impetrauit ut ei
filia redderetur, ita tamen, si nihil apud inferos gustauisset.
Et cum in eo fuisset ut matrem filia sequeretur, Ascalaphus, qui
apud inferos erat, dixit Proserpinam e pomario Ditis e malo
punico gustasse tria grana. Indignata Ceres conuertit Ascalaphum
in bubonem. De Proserpina uero ficta sic fabula est. Ceterum
tenore philosophiae diuina anima esse signatur, quae, incidens
naturae cogitationes et nefarie polluens, necessitate haesit
tenta infernali hoc mundo. Buboni autem tale studium non tam
fabula quam natura praescripsit. Quam sit ferale bubonis
augurium, testis est poeta Vergilius:

     'solaque culminibus ferali <carmine bubo>'.
516-519. (EQVIDEM) VARII PATER OMINA PHOEBI / (SAEPE TVLI IAM TVM
PRIMA CVM PVBE VIRENTEM / SEMIDEOS INTER PINVS ME THESSALA REGES
/ DVCERET) saepe, inquit, tuli uaria Phoebi omina, ex quo me
inter reges semideos pinus duxit Thessala. Dicit autem: ex illo
tempore, quo cum Argonautis uectus sum. {€Semideos ... reges€}
ait, quia filii <deum et> regum omnes fuerunt qui in illa naui
impositi sunt. {€Thessala€} autem {€pinus€} Argo, quae in Pelio
monte Thessaliae fabricata est. Peliae igitur, Neptuni filio, a
sortibus praeceptum erat: cum Neptuno sacrificaret et aliquis
nudo pede superuenisset, tunc ei mortem appropinquare. Is ergo
cum annua sacra faceret Neptuno, Iason, Aesonis filius, cum
uenisset ad flumen, in limo unum ei calciamentum adhaesit. Ille,
ut celerius ueniret, neglexit. Cum superuenisset sacrificio,
Pelias aspexit et memor sortium iussit eum arietis pellem
inauratam a Colchis petere a rege Aeeta. Qui conuocata Graecorum
nobilium iuuentute Colchos profectus est.

520-521. (NEC ME VENTVRA LOCVTO / SAEPIVS IN DVBIIS) AVDITVS
IASONE MOPSVS Mopsus, Apollinis et Mantus filius, amicitia Iasoni
fida coniunctus, diuinandi peritus. Ait ergo nunc Melampus: non
plus me auditus est Mopsus imminentibus cladibus, cum ego futura
praedicerem. In tantum enim magnus fuit Mopsus in augurandi
peritia ut post mortem ei templa dicata sint, a quorum adytis
saepe homines responsa accipiunt.

523. QVAMQVAM MAIORA PARANTVR id est: maiora uideo quam timemus.
Lucanus:

     'sed uenient maiora metu'.
526. STRYMONIA (...ARCTO) Strymon fluuius est Thraciae. Est autem
in septentrione. Vt

     'Strymoniae dant signa grues'.
527. (FECVNDA ... PLACIDI) CLEMENTIA NILI quia ibi nunquam frigus
est. Vt Lucanus:

     'nunquam fugiente rosa'.
528. HAC RERE <IN> IMAGINE THEBAS in hac imagine finge Thebas
esse.

<529-530>. <NAM SESE IMMOTI GYRO ATQVE IN PACE SILENTES / CEV
MVRIS VALLOQVE TENENT> reddit causas, cur pro Thebis accipi
debeant cygni: quia, ut Thebani muris, illi se gyro uallabant.

532. ARMIGERAS (SVMMI IOVIS) significat aquilas, quae in tutela
sunt Iouis.

533. (INACHII SINT HI TIBI) CONCIPE REGES finge has, inquit, tibi
Argiuorum reges, quia septem reges contra Thebas conspirauerunt.

534. NIVEI GREGIS cygnorum scilicet.

536-537. (CERNIS INEXPERTO RORANTES SANGVINE VENTOS) / ET PLVMIS
STILLARE DIEM quia excussae in congressu plumae mixtae sanguine
ex aere cadunt. Vt Vergilius:

     'tunc cruor euulsae labuntur ab aethere pennae'.
539. (HIC EXCELSA PETENS) SVBITA FACE SOLIS INARSIT omnes
aquilae, quas pro septem ducibus interpretatur, eo genere
periturae sunt ut ipsos duces exitium manet, ut docebimus,
Capaneus fulmine. Ideo dixit {€face inarsit€} quod ausus sit dei
contemptu arma tollere, et cum in altum sustollitur contra fas,
fulminatus decidit [ut Vergilius:]

     ['insuetum per iter gelidas enauit ad Arctos'.]
540-541. ILLVM VESTIGIA ADORTVM / (MAIORVM VOLVCRVM TENERAE
DEPONITIS ALAE) Parthenopaeum significat, qui puerili aetate
maiora uiribus suis temptando confossus est.

542. HIC HOSTI IMPLICITVS (PARITER RVIT) Polynicen significat,
qui fratri morienti implicitus fuit.

542-543. HVNC FVGA RETRO / (VOLVIT AGENS SOCIAE LINQVENTEM FATA
CATERVAE) Adrastum dicit, quia solus euasit. Vt Vergilius:

     'et Adrasti pallentis imago'
id est timore fugientis.

544. HIC NIMBO GLOMERATVS OBIT Hippomedontem significat fluminis
periturum esse uertigine.

544-545. HIC PRAEPETE VIVA / (PASCITVR IMMORIENS) Tydeum dicit,
qui interfectoris sui Melanippi oblato sibi capite cerebrum eius,
dum moreretur, absorbuit.

546-547. QVID FVRTIM INLACRIMAS (ILLVM VENERANDE MELAMPV / QVI
CADIT AGNOSCO) Amphiaraus Melampo dicit: 'quid fles, quia uides
me moriturum? Augurium cadentis cygni mihi finem uitae portendere
ego cognosco'. Notandum quia uocatiuum {€Melampu€} dixit.

549. TERROR HABET VATES qui non tantum uidisse se crederent, sed
fuisse perpessos.

549-550. PIGET (IRRVPISSE VOLANTVM / CONCILIA) piget eos
exauditos fuisse, quos utique pigere debuisset, si eos auguria
fefellissent. Sed quia mala compererant, {€piget irrupisse
uolantum concilia€}.

551. AVDITIQVE (ODERE DEOS) declamatio e contrario.

551-553. VNDE ISTE PER ORBEM / (PRIMVS VENTVRI MISERIS
ANIMANTIBVS AEGER / CREVIT AMOR) διαπόρησις poetica. Quaerit
enim, unde prius hominibus studium augurandi uel uaticinandi
uenerit. Vt Lucanus:



     'cur hanc tibi, rector Olympi,
     sollicitis uisum mortalibus addere curam?'
     


555. ERVIMVS QVAE PRIMA DIES (VBI TERMINVS AEVI) id est: de
secretis elicimus, quae dies mundi aut natalis aut finis sit.

556. QVID BONVS ILLE (DEVM GENITOR) secundum mathematicos, apud
quos dicitur Colopeus.

558. ASTRORVMQVE VICES †matheseos†, ubi sit luna uel quo signo,
uel quae astra significent. NVMERATAQVE SEMINA LVNAE si
{€semina€}, propter spumam magicae artis, si {€semita€}, propter
obliquum circulum quo cursus exercet. {€Numerata€} autem, quia
per numerum dierum flammarum suarum augmenta detrimentaque
recipit.

559. THESSALICVMQVE NEFAS artem magicam dicit, qua cadauera cogit
futura praedicere.

559-561. AT NON PRIOR AVREVS ILLE / (SANGVIS AVVM SCOPVLISQVE
SATAE VEL ROBORE GENTES / MENTIBVS HIS VSAE) <{€scopulisque satae
uel robore gentes€}> non ut antiqui aureo saeculo fuerunt. Sicut
Vergilius:

     'gensque uirum truncis et duro robore nati'.
Ad hoc Saturnum expulsum et aureis saeculis <dicitur> praefuisse.
Vt est:



     'aurea quae perhibent illo sub rege fuere
     saecula'.
     


SCOPVLISQVE SATAE huius fabulae quod argumentum sit, accipe.
Iuppiter, cum uideret humanum genus relicta innocentia uitiis se
dedisse, emendaturus publica<m> mortalitatis peste<m> etiam
periculo naturae diluuio, effusione imbrium terras operuit atque
ita uniuersum genus hominum deleuit. In communi ruina habuit
reuerentiam pietas. Deucalion namque et Pyrrha, fratres idemque
coniuges, cum illibata san<ct>itate meruissent numinum
misericordiam, nauicula uecti Delphos impositi <sunt> ibique
Themi<di>s, quae oraculo praeerat, audierunt responsum: ita posse
reparari humanum genus, si ossa matris post terga iactarent.
Obscurata ueritas errore fuit, usque dum prudentia melior oraculo
fieret. Intellexerunt enim 'matrem' terram significare quippe
rerum omnium genitricem, ossa uero eius lapides. Vnde Vergilius:

     'Deucalion uacuum lapides iactauit in orbem'.
Itaque saxa post terga iacta mirumque dictu homines nati, atque
ita solitudinem orbis repleuit ingenium et pietas. — Diluuium
uero hoc quod dicitur, falsissimum est. Nam usque nunc duret et
mundus omnis tectus sit undis. Fama cataclysmi inanis est nec
fieri potuit, sed mystice per fabulam figuratum est, quia, ut
diximus, genus mortalium uitia aeque <et> ignauia inuasit. Dicit
autem antiquis ista requirendi curam penitus non fuisse. [VEL
ROBORE GENTES ut Vergilius:]

     ['gensque uirum truncis et duro robore nata'.]
562-563. QVID CRASTINA VOLVERET AETAS / (SCIRE NEFAS HOMINI)
Horatius:

     'quid sit futurum cras, fuge quaerere'.
565. ET NVLLA MODESTIA VOTI quia illicita semper optamus.

566. DAMNATAQVE ... SERTA absoluta. Vergilius:

     'damnabis tu quoque uotis'
id est persolues.

568-569. (IAM BELLA TVBAEQVE / COMMINVS ABSENTESQVE FREMVNT) SVB
PECTORE THEBAE quae futura sunt aliis, sunt praesentia sacerdoti.

573. TE PVDOR ET CVRAE (RETINENT PER RVRA MELAMPV) erat enim et
augur et medicus. [Vt Vergilius:]

     ['Amythaoniusque Melampus'.]
575-577. (ET IAM SVPREMA TONANTIS / IVSSA FREMVNT AGROSQVE VIRIS)
ANNOSAQVE VASTANT / (OPPIDA) id est: quae iussa sunt, implere
festinant cupiditate pugnandi.

582. TVNC FESSA PVTRI RVBIGINE (PILA) Lucanus:

     'et scabros nigrae morsu rubiginis enses'.
<587-588>. <ALII CORTYNIA LENTANT / CORNVA> Vergilius:



     'simul aptat habendo
     ensemque clipeumque et rubrae cornua cristae'.
     


CORTYNIA Cretensia. Vt Lucanus:



     'Cortynis arundo
     tenditur in Scaeuam'.
     


588-589. (IAM FALCES AVIDIS ET ARATRA CAMINIS / RASTRAQVE ET
INCVRVI SAEVVM) RVBVERE LIGONES naturam ignis expressit, quae
facit ferrum rubescere.

590-591. (CAEDERE NEC VALIDAS) SANCTIS A STIRPIBVS H(ASTAS) /
(NEC PVDOR) non pudebat illos de sacris lucis praefixisse lanceis
hastilia. Vt Vergilius:



     'sed stirpem Teucri nullo discrimine sacrum
     <sustulerant>'.
     


594-597. (VBI TEMPTAT / ENCELADVS MVTARE LATVS SVPER IGNEVS
ANTRIS / MONS TONANT EXVNDANT APICES FLVCTVSQVE PELORVS) /
CONTRAHIT tanta saxa de uertice ab Encelado uolui dicit ut mare
fieri possit angustum quod Italiam a Sicilia separat. Vt Lucanus:

     'ne rupti repetant confinia montes'.
<602>. <DIV TVTO SVPERVM CONTEMPTOR> qui idcirco diu tutus fuerit
quod ei supremus dies seruabatur in Thebas.

603. LARGVSQVE ANIMAE ut Horatius:



     'animaeque
     prodigum Paulum'.
     


MODO SVASERIT IRA qui, si iratus esset, posset uitam summa
felicitate contemnere. Vt Vergilius:

     'est hic, est animus lucis contemptor'.
604. (VNVS VT E SILVIS PHOLOES) HABITATOR OPACAE utique
Centaurus. Vt Vergilius:



     'ecce duo nubigenae cum uertice montis ab alto
     descendunt Centauri'.
     


PHOLOES mons Thessaliae.

<605>. <INTER ET AETNAEOS AEQVVS CONSVRGERE FRATRES> talis ergo
erat quales Gigantes aliquando fuerunt. Magnitudinem eius [ex]
Gigantibus comparauit id est Cyclopibus, <eos> de locis quibus
fuerunt notans. Vt Vergilius:



     'cernimus ...
     Aetnaeos <fratres>'.
     


607. (QVAE TANTA) IGNAVIA [CLAMAT] Vergilius:

     'quae tanta animis ignauia uenit?'
609. VNĬVS secutus auctoritatem Vergilii dactylum posuit
{€unius€}. Vt 'unius ob noxam'.

613. (MVGIAT) INSANO PENITVS SECLVSVS IN ANTRO ut est:

     'horrendas canit ambages antroque remugit'.
615-616. (VIRTVS) MIHI NVMEN ET ENSIS / (QVEM TENEO) totum
Vergiliane de Capaneo ponit. Ait enim ille:

     'dextra mihi deus et telum, quod missile libro'.
617. (VOLVCRVM) QVAE TANTA POTESTAS quae illi praestatur ut
futura cognoscat.

620. OECLIDES Amphiaraum, Oeclei filium, dicit.

620-623. (ALIO CVRARVM AGITANTE TVMVLTV) / NON EQVIDEM EFFRENO
(IVVENIS CLAMORE PROFANI / DICTORVMQVE METV LICET HIC INSANA
MINETVR / ELICIOR TENEBRIS) non me timor aut terror furiosi
iuuenis de secreto agit ad publicum, sed amor ciuium et cura rei
publicae. Ordo talis: non elicior tenebris dictorum metu et
iuuenis profani effreno clamore commotus.

623-624. ALIO MIHI DEBITA FATO / (SVMMA DIES) iam coepit pericula
sua promere ab exitu suo incohans, quoniam hiatu terrae se
cognouerat periturum.

624. (VETITVMQVE) DARI MORTALIBVS ARMIS id est me occumbere. Ac
per hoc non timebo Capanei iram, quia ei me non licet occidere.

626. QVOD VLTRA EST quia futurum est, quod ultra praesens tempus
est.

632. (NVLLA) OMINA CVRAE non timori sunt uobis deorum responsa,
quia improspera sunt?

633-634. QVID ME PERSEI (SECRETA AD CVLMINA MONTIS / IRE GRADV
TREPIDO) Aphesantem significat montem, in quo auguria
captauerant. De hoc enim Perseus primum uolauit, quando ad caput
Gorgonae auferendum profectus est. Dicit ergo nunc Amphiaraus: si
hoc facturi eratis, quod furor suadet, cur me augurandi causa
sollicite misistis ad montem?

637. CONSVLTI (TESTOR PENETRALIA MVNDI) id est: quae oracula
petendo consului.

641. VIDI HOMINVM (DIVVMQVE METVS) manifestus iam metus est.
DIVVM quare? Aut propter Venerem aut Iunonem, quarum altera
Thebanis, altera timebat Argiuis. An omnium, quia Capaneus animos
erat elaturus in caelum? Vt Lucanus Iliacon:

     'atque Helenae timuisse deos'.
642. (ET LACHESIN PVTRI VACVANTEM SAECVLA) PENSO id est cito
hominum fata rumpentem. Vt Lucanus:

     'lassant rumpentes stamina Parcae'.
643. DEVS (ECCE FVRENTIBVS OBSTAT) <{€deus€}> id est Phoebus, qui
incensis uobis ardore[m] bellandi opponit augurium.

645. (DIRI ...) NOVALIA CADMI Thebanos campos significat, quibus
olim seminante Cadmo dentes draconis seges nata est armatorum.
Proprie ergo dixit {€noualia€} aruorum loca quae annis singulis
situ seruantur ad semina iacienda. Vergilius:

     'impius haec tam culta noualia m(iles) h(abebit)?'
647. IBIMVS id est in bellum. Mire et hoc uult futurorum
necessitate compleri, ne quid furori suo Capaneus assignet.

648-649. (TVVS O FVROR AVGVR) ET VNI / ISTA TIBI ista quae
praedicis tibi soli contingant. Vt Vergilius:



     'capiti cane talia, demens,
     Dardanio'.
     


650-651. ET TVA NON VNQVAM (TYRRHENVS TEMPORA CIRCVM / CLANGOR
EAT) proueniat, inquit, tibi ut aures tuas nunquam tubarum
sonitus irrumpat clangor.

656. (I SIDONIOS) LEGATVS AD HOSTES repete regnum Polynicis.

657. HAEC [PACEM] ... SERTA quae Amphiaraus gerebat in capite.

657-659. (TVA PRORSVS INANI / VERBA POLO CAVSAS) ABSTRVSAQVE
MOMINA RERVM / (ELICIVNT) ut sacrilegus dicit, quia quaecumque
eueniunt mundi uertigine, non numinum dispositionibus, fiunt.
ELICIVNT reuera quicquid loqueris fatum est, aut tuo arbitrio
fata disponis.

659-660. MISERET SVPERVM (SI CARMINA CVRAE / HVMANAEQVE PRECES)
totum hoc secundum Epicurum dicit poeta. Ait enim Lucretius:



     'omnis enim diuum per se natura necesse est
     immortali aeuo summa cum pace fruatur,
     semota a nostris rebus <se>iunctaque longe:
     ...
     nec bene promeritis capitur nec tangitur ira'.
     


Vt Vergilius:



     'scilicet is superis labor est, ea cura quietos
     sollicitat'.
     


Miseri, inquit, dii sunt, si tuis precibus mouentur ad
praedicenda futura mortalibus.

661. PRIMVS IN ORBE DEOS FECIT TIMOR negat deos ulla re alia
celebrari nisi timore mortalium. Vt Lucanus:

     'quae finxere, timent'
et Petronius Arbiter istum secutus:

     'primus in orbe deos fecit timor'.
663. (HOSTILEM ISMENON) GALEIS (DIRCENQVE BIBEMVS) poculum enim
militis galea est. Vt Lucanus:



     'sic concitus ira
     excussit galeam, suffecitque omnibus unda'.
     


665. VENTISQVE quia solent augures uentorum flatibus futura
cognoscere.

666. (BELLORVM) PROFERRE DIEM dilationem bello dare. Vt
Terentius:



     'saltem aliquot ad
     proferendum proficiscar dies'.
     


669. INSANIRE MANV furere manibus, bellare, non ut tu
uaticinationibus furis.

669-670. (RVRSVS) FRAGOR (INTONAT INGENS / HORTANTVM) populi
clamor hortantis, ut Capanei sententiam sequerentur. Sic Lucanus:



     'elatasque alte, quaecumque ad bella uocaret,
     promisere manus'.
     


671-672. (VT RAPIDVS TORRENS ANIMOS CVI VERNA MINISTRANT) /
FLAMINA (ET EXVTI CONCRETO FRIGORE MONTES) nam Fauonii flatu
solutae niues addunt fluminibus incrementa. Vt Lucanus:



     'at Genusum nunc sole niues, nunc imbre solutae
     praecipitant'.
     


CONCRETO FRIGORE definitio niuis: quid est nix? — concretum
frigus.

678-679. (AT GEMITVS ARGIA VIRI) NON AMPLIVS AEQVO / CORDE FERENS
id est: ulterius aequo corde mariti gemitus ferre non potuit
Argia, caritatis affectione deuincta.

681. ET FLETV SIGNATA GENAS nam quaedam uia apparet lacrimarum in
plangentis facie et <in> maestorum uultibus orbitam suam
tristitia dereli<n>quit.

682-683. PARVVMQVE SVB VBERE C(ARO) / (THESSANDRVM PORTABAT AVO)
Vergilius:



     'paruumque nepotem
     ipse trahit'.
     


[THESSANDRVM hoc est 'Thessandrus Sthenelusque duces', Polynicis
et Capanei filii.]

683. IAM NOCTE (SVPREMA) id est in fine constituta, cum
explicatur {€ante nouos ortus€} id est ante aduentum diei.

684-685. (VBI SOLA SVPERSTITE PLAVSTRO / ARCTOS) AD OCEANVM
(FVGIENTIBVS INVIDET ASTRIS) quia Arctos Oceano non mergitur
positione cursus sphaerae circularis. οἴη δ' ἄμμορός ἐστι λοετρῶν
Ὠκεανοῖο. Sed fabulas quae in Septentrionem sunt fictae a
Graecis contra ueri propositum disseramus. Callisto, Lycaonis
Arcadiae regis filiam, in comitatu Dianae Iuppiter cum uidisset,
in amorem eius incidit nactusque a reliquis segregatam nymphis,
in Dianam mutatus seductamque compressit et grauidam fecit. Cuius
cum crimen crescens uterus proderet, indignata Diana comitatu
suo eam reppulit. Quae exactis decem mensibus enixa est paruulum,
qui Arcas cognominatus est. Indignata Iuno, quod paelex sua ex
Ioue etiam mater esset, Callisto uertit in ursam. Cuius filius
Arcas cum esset in adultam perductus aetatem, imprudens in matrem
incidit ursamque credens misso telo eam perimere uoluit. Non
sustinuit Iuppiter ignorantem parricidium perpetrare statimque
eos inter sidera rettulit. Ille Arcturus et alio nomine
Arctophylax uocatur, illa ἄρκτος μείζων, Latine 'Septentrio
Maior' appellatur. Quod signum loco non mouetur neque mergitur.
Tethys enim, uxor Oceani, nutrix Iunonis fuit, quae propter
affectum nutritae eam prohibet in Oceanum cadere. Vnde Vergilius:

     'Arctos Oceani metuentes aequore tingui'.
687-689. (CVR TVA CVM LACRIMIS MAESTO SINE CONIVGE SVPPLEX) /
LIMINA NOCTE PETAM (CESSEM LICET IPSA PROFARI / SCIS GENITOR)
intellegis, pater, causa[m] esse mariti uxoris lacrimas, etsi
{€lingua€} mei {€animi€} non sit {€interpres€}.

689. (IVRA...) GENIALIA coniugalia. Viris enim {€genius€}
conuenit, mulieribus {€Iuno€}: sed bene uxor super coniugis
iurauerit partes.

693-694. (NON SI MIHI) TIGRIDIS HORROR / (AEQVOREAEQVE SVPER
RIGEANT PRAECORDIA CAVTES) totum Vergiliane amantis expressit
affectum. Dido enim, ut Aeneae exprobraret duritiam cordis, ait:



     'sed duris genuit te Caucasus horrens
     cautibus <Hyrcanaeque admorunt ubera tigres>'.
     


697-698. (ATQVE HANC PATER) ASPICE PROLEM / (EXSVLIS HVIC OLIM
GENERIS PVDOR) Thessandrum dicit, qui patie[ba]tur pudoris
ignominiam si dicatur exsulis filius. Vergilius:



     'idem ego, nate, tuum uiolaui crimine nomen,
     pulsus ob inuidiam regno'.
     


700. QVEM DIXIT APOLLO id est quem oracula tibi generum per
portenta dixerant.

701-703. NON EGOMET (TACITOS VENERIS FVRATA CALORES / CVLPATAMVE
FACEM TVA IVSSA VERENDA TVOSQVE / DILEXI MONITVS) id est: non cum
furtiuo amore et culpabili Polynicen dilexi, sed, ut exsul<i
nuber>em, tuis praeceptis parui et, ut maritum amarem, tuis
monitis parui.

705. QVANTVS AMOR (... MISERO NVPSISSE MARITO) Lucanus:



     'non legum iura nec arma,
     unica materia est coniunx miser'.
     


Nam maritum affectio commendat. Si sit miser, auget misericordia
caritatem.

707. (VT TIMEAM DOLEAMQVE) ROGO peto ut concedas quod
proficiscente marito dolebo, quod pugnante timebo.

714-716. SED MIHI MVLTA DEI (... / ... MVLTA METVS REGNIQVE
VOLVBILE PONDVS / SVBICIVNT ANIMO) ordo: sed mihi multa dei
<metus> regnique pondus subiciunt animo.

716-717. (VENIET QVI DEBITVS ISTIS) / NATA MODVS eleganter
religiosus pater sollicitae filiae belli pollicetur effectum.

718-719. (NEV SINT DISPENDIA IVSTAE) / DVRA MORAE neu damnum
putes utiles moras. Ipsa enim tarditate bello proficitur. Vt
Lucanus:

     'saepe mora melior'.
 LIBER IV  

Continet hic liber Bellonam iacientem hastam ad initium belli et
persuadentem pugnam, sacrificium Iouis et in ipso omen aduersum,
ad bellum euntium planctum suorum. Dehinc catalogus de his qui
uenerunt in auxilium Adrasti, et singulorum nomina ducum. Prima
descriptio Adrasti, secunda Polynicis generi eius, tertia Tydei
eiusdem generi, quarta Hippomedontis, quinta Capanei, sexta
Amphiarai descriptio euntis ad bellum prodente coniuge et
accipiente ornatus ab Argia, septima Parthenopaei euntis ad
bellum inscia matre. Matris aduentus et allocutio eius
dissuadentis eum a pugna. Dehinc a Thebis praeparatio Eteoclis
contra fratrem. Aduersa monstra. Furoris correptio Iocastae
decurrentis in monte et allocutio eius uaticinantis futura.
Extractio umbrae Laii et eius umbrae uaticinatio futuri mali.
Iter Graeci exercitus euntis Thebas. Liberi patris descriptio cum
omni choro et eius allocutio pro Thebis, cum exercitum Graeciae
uideret Thebas petere. Preces eius apud Nymphas ut cuncta
siccarent et euntibus Graecis siti exhaustis potum fontis
negarent. Nympharum uiscera in terram redacta. Remotio Argiuorum.
Sitis descriptio. Adrasti allocutio ad Hypsipylen, nutricem
Archemori, filii Lycurgi. Hypsipyles responsio et demonstratio
fontis Langiae. Descriptio exercitus ad aquam festinantis.

1-2. TERTIVS (HORRENTEM ZEPHYRIS LAXAVERAT ANNVM) / PHOEBVS id
est tertius annus ex emisso pacto fratrum. Primus enim fuit, quo
imperauit Eteocles, secundus, quo conuentus est a Tydeo ut
redderet regnum — qui annus itu ac reditu Tydei consumptus est —
tertius, a quo incipitur bellum. HORRENTEM ... ANNVM hieme
asperum uel horridum frigore. {€Annum€} ergo pro parte anni, per
quem 'hiemem' poeta significat. ZEPHYRIS LAXAVERAT eleganter,
quia hieme liquentia solidantur. Vt Vergilius:



     'nam frigore mella
     cogit hiems eademque calor liquefacta remittit'.
     


Item:

     'caeduntque securibus humida uina'.
Quae omnia resoluit uerna temperies. Vt Vergilius:

     'et Zephyro putris se gleba resoluit'.
2-3. (ANGVSTVM COGEBAT) LIMITE VERNO / (LONGIVS IRE DIEM) tempore
utique uerno, quo imminutis noctibus dies sumit augmentum.

3-4. (CVM) FRACTA IMPVLSAQVE FATIS / (CONSILIA) quia contra
consilium Adrasti indictum est bellum. <FRACTA IMPVLSAQVE FATIS>
uoluntate Fatorum {€fracta€} id est disrupta et ab ancipiti
cogitatione abscissa et destinata ad indictionem belli. Ideo
subiunxit {€impulsaque Fatis€}. Iam enim disrupta facile ad
bellandum Fatis impelli potuerunt.

4. (TANDEM) MISERI (DATA COPIA BELLI) utrisque — scilicet
fratribus — infeliciter exstitit causa bellandi, quos pactos
infelicior habuit imperandi condicio.

5-6. PRIMA (MANV RVTILAM DE VERTICE LARISSAEO / OSTENDIT) BELLONA
(FACEM) aut quae prima bellum coeperit ante Martem, aut
{€prima€} domina proeliorum. RVTILAM splendentem. DE VERTICE
LARISSAEO de arce ciuitatis Argiuae.

6-7. TRABALEM / HASTAM ingentem. Congrue inde hastam dixit
emissam, unde bellum ueniebat ad Thebas.

8. (AONIAE CELSO STETIT AGGERE) DIRCES <{€Dirce€}> nomen Thebani
fontis a reginae uocabulo nuncupatum. Et modo poetice dixit,
neque enim poterat hasta {€de uertice Larissaeo€} usque ad Thebas
ire.

9-10. (FERROQVE AVROQVE) CORVSCIS / ... VIRIS splendidis
Argiuorum ducibus id est ferri <aurique> nitore fulgentibus.

11. PLAVDIT EQVOS plausibus excitat.

13. DICTA DIES ADERAT aposiopesis. Subaudimus uero 'coetibus' aut
'sacrificiis' aut quibuslibet rebus. <DICTA> supra dicta.

14-15. (NVLLISQVE SECVNDVS IN EXTIS / PALLET ET ARMATIS) SIMVLAT
SPERARE (SACERDOS) cum metu futuri mali sacerdos ipse palleret,
populis tamen propitios deos esse fingebat, ne animus uirorum
fortium minueretur. Quia, ne armati aduersum omen accipiant,
prospera pro terribilibus nuntiat.

19. TRISTE nomen pro aduerbio, ut si dicatur 'tristiter'.

19-20. (CVNCTIS DEPENDET AB ARMIS) / SVSPIRANDA DOMVS {€domus€}
pro 'familia', {€suspiranda€} pro 'desiderabili' posuit. Id est:
omnes armati domus suae dulcedine tangebantur.

21. DEDVCERE CONOS inclinare apices galearum.

26. HAERET AMICA MANVS in ancipiti pietas constituta, quid potius
faceret, ignorabat.

27. (MANANTESQVE OCVLOS) HINC OSCVLA TVRBANT per oscula fletus
fiebat qui turbabat oculos.

31. (NOTA PVPPIM) DE RVPE SALVTANT uale illis dicunt et ut bene
nauigent optant. Est ergo 'salutare' etiam abeuntibus uale
dicere. NOTA cum ab ea domum rediens salutaretur.

32-33. NVNC MIHI FAMA PRIOR (MVNDIQVE ARCANA VETVSTAS / CVI
MEMINISSE DVCVM VITASQVE EXTENDERE CVRAE) ideo ista numina
inuocantur, quia nullum bellum Thebano antiquius fuit. Vt
Lucanus:

     'hinc aeui ueteris <custos>, famosa uetustas'.
Hic ergo inuocatio est Famae ac Vetustatis: o Fama, cui cura est
meminisse uirorum fortium uitas, ne obliuione sopiantur.

34-35. TVQVE O NEMORIS (REGINA SONORI / CALLIOPE) {€nemoris€}
Pindi uel Parnassi, unde uox funditur Pieridum.

37. SVBLATA MOLIRE LYRA heroicum iam ardorem innectens <non>
remissa lyra commemora[ta].

37-38. (NEQVE ENIM ALTIOR VLLI) / MENS HAVSTO DE FONTE VENIT quia
illic tu donas eloquia.

39. PONDERE CVRARVM magnitudine sollicitudinum. <PROPIORQVE
ABEVNTIBVS ANNIS> circa finem uitae iam positus.

40. VIX SPONTE uel quod senectutis tardaretur incommodo uel quod
ad bellum ire cogebatur inuitus.

40-41. (INCEDIT ...) CONTENTVS FERRO (CINGI LATVS) gladio
tantummodo incedebat praecinctus aut propter senectutem, ne armis
grauaretur, aut propter potestatem, quae munimini eius poterat
sola sufficere.

43. LVCTATVR ARION hic Arion natus est Neptuni munere et Terrae,
equus nimiae uelocitatis, quem nunc Adrastus curru iunctum
ducebat ad bellum. Alii dicunt filium ipsius Neptunum Pelopi
donasse, a Pelope ad Adrastum <...> cum igitur usque adhuc
ignotus esset equorum cursus mortalibus et horum animalium natura
egeret terra, Neptunus, remediaturus humanos successus ingenio
ac potentia, in Thessalia terram tridente percussit, subitoque
mirum dictu solo prosiluerunt duo equi, Scyphos et Arion. Inde
optimae naturae equi Thessalici per orbem feruntur.

44. HVIC propter hunc: <ut>

     'huic Messapus, uti laeua duo forte gerebat'.
PROSYMNA ciuitas Argiuorum.

45. (PECOROSAQVE) PYLOS Arcadiae est regio quam Graeci Phigaliam
uocant, quam {€pecorosam€} ferunt quod egregio abundet pecore,
unde fuit Nestor. Hinc Persius:

     'findor, ut Arcadiae pecuaria rudere dicas'.
46-47. (QVAEQVE PAVET LONGA SPVMANTEM VALLE) CHARADRON / (NERIS)
<{€Neris€}> ciuitas Peloponnensis quae Charadro fluuio iracunde
teritur.

47. <INGENTI TVRRITAE MOLE CLEONAE> montis nomen Argiui, ut ait
Callimachus.

48. [CLEONAE] ET LACEDAEMONIVM THYRE L(ECTVRA) C(RVOREM) historia
talis est: Thyre ciuitas est [ciuitas] Laconiae in confinio et
Argiuae regionis. Hic populi duo quondam inter se bello
dissentientes, Lacedaemones et Argiui. [Sed] Lacedaemoniis dux
Othryades, cum eius exercitus iam prope uictor esset, <et> tamen
graui uulnere iaceret, excepto — antequam totam animam exhalaret
— sanguine, trophaea iussit attolli, quibus digito sanguine
oblito ter hoc scripsit: κατὰ Ἀργείων κατὰ Ἀργείων <κατὰ Ἀργείων>
<Propter> hoc dixit {€Lacedaemonium Thyre lectura cruorem€},
siue quia apud Lacedaemonios uerberum et plagarum habebatur
certamen.

49. MEMORES (TRANSMISSI AB ORIGINE REGIS) qui haberent memoriam
generis, quia Adrasto longa affinitate iunguntur.

50. QVI DREPANI SCOPVLOS Corinthi Drepanon dicit, non Siciliae.
OLIVIFERAE SICYONIS Corinthi municipium oliuis fertile. Vnde
Vergilius:

     'teritur Sicyonia baca trapetis'.
Hanc autem primum Adrastus ciuitatem regnando possedit, ut ipse
in secundo libro testatur dicens:



     'quis te solio Sicyonis auitae
     excisum infrenos componere legibus Argos'.
     


51-52. (QVOS PIGRA VADO) STAGILLA TACENTI / (LAMBIT) id est quos
Stagilla palus lambit.

52. (ANFRACTV RIPARVM INCVRVVS) ELISSOS flumen Achaicae regionis.
Hunc Graeci ita uocant, tractum nomen a flexibus.

<53-55>. <STYGIAS LVSTRARE SEVERIS / EVMENIDAS PERHIBETVR AQVIS
HVC MERGERE SVETAE / ORA ET ANHELANTES POTO PHLEGETHONTE
CERASTAS> qui fertur ex Cocyto fluuio inferorum undarum augmenta
percipere, uel in isto dicuntur Furiae fessas siti animare
serpentes.

56-57. SEV TECTA MYCENIS / (IMPIA) propter fratrum discordias et
parricidiales epulas et fugam Solis. Vnde Vergilius:

     'nec tam auersus equos Tyria Sol iungit ab urbe'.
59. (INOAS) EPHYRE (SOLATA QVERELAS) ipsa est quae Corinthos
[quae Dyrrachium], in qua mater Palaemonis colitur. Huic templum
ciuitas prima Ephyre dedit, quia de Sciradibus petris se Ino,
uxor Athamantis, praecipitauit in mare. Et cum corpus filii
Melicertis Corinthum fuisset appulsum, de habitu contemplati
regis fuisse filium humauerunt. Cui humato institutum fertur
lustrale certamen quod Isthmicum uocant. Vt quidam uolunt, ita
{€solata€} est {€Ephyre€} matris {€querelas€}. [Est autem
Corinthi ciuitas. Vnde Vergilius:]

     ['Ephyreaque aera' hoc est Corinthia.]
60. CENCHREAEQVE (MANVS) Cenchreae portus est Corinthi.

60-61. (VATVM QVA CONSCIVS AMNIS) / GORGONEO PERCVSSVS EQVO equo
Pegaso, cuius ungula percussus locus fontem effudit qui
Hippocrene[s] dicitur. Hoc enim fonte qui labra proluerit, poeta
fiet. Ideo {€uatum ... conscium€} dicit. Pegasus autem, Neptuni
et Medusae Gorgonae filius, uolare solitus, cum uenisset in
montem Heliconem, qui est in Boeotia, ungula locum quem
percusserat, fontem inde excussit. Hunc dicit seruare uatibus
carmina. Vnde Persius:

     'nec fonte labra prolui caballino'.
61-62. (QVAQVE OBIACET ALTO) / ISTHMOS (ET A TERRIS MARIA
INCLINATA REPELLIT) <{€Isthmos€}> terra siue mons qui Aegaeum
mare diuidit ab Ionio. Ideo autem dixit {€maria inclinata
repellit€}, quod Achaiam, in qua pater regnauit Pelops, duo maria
circumdant, adeo ut insulam faciant nisi utrumque pelagus
obiectus Isthmos interiaceret. Lucanus:

     'gracilis mare separat Isthmos'.
64-66. (PARS) GAESA (MANV PARS ROBORA FLAMMIS / INDVRATA DIV NON
VNVS NAMQVE MANIPLIS / MORS) NEQVE SANGVIS (HABENT) <{€gaesa€}>
tela Gallica. Vt Vergilius:



     'duo quisque Alpina coruscat
     gaesa manu'.
     


(ROBORA) FLAMMIS / (INDVRATA DIV) ut:

     'hic torre armatus obusto'.
— [NEQVE SANGVIS] ordo: alii gaesa, alii robora flammis indurata
pro telis habent. Nam quia non ipsis unus sanguis aut origo fuit,
ideo dissimilia arma gestabant.

73. (INGENTES) PLAGARVM IN PECTORE NODOS signa praeteritarum
uirtutum. Id est cui praestant priora uulnera dignitatem.

74-75. DIRCAEVS ... / ... GENER Polynices, de fonte Boeotiae sic
uocatus, qui ex Dircaeo funere, cuius corpus quod taurus traxit
iuxta eum inuentum est, inde nomen accepit. Polynicen ergo
{€Dircaeum€} appellat.

<75-76>. <CVI COMMODAT IRAS / CVNCTA COHORS> ideoque propter quem
ab omnibus prodiebatur ad bellum.

77-79. (SEV QVOS MOVET EXSVL ET HAESIT / TRISTIBVS) AVCTA FIDES
(SEV QVIS MVTARE POTENTES / PRAECIPVVM) in quibus haec est fides
aucta calamitatibus, quia misericordia commoti sunt, siue quibus
praecipuum erat potentes mutare.

80-81. (DEDERAT NEC NON SOCER IPSE REGENDAS) / AEGION ARENENQVE
ciuitates Arcadiae quas regendas Polynici genero quasi dotalis
familiae Adrastus dederat, ne exsul regnare desuesceret aut certe
ne sentiret exilium. THESEIA TROEZEN Thessaliae ciuitas, quam
{€Theseiam€} dixit quod Theseus Troezen<i>ae ciuitatis iter
obsessum a latronibus liberum praestitisset, uel quia Theseus
<Aegei et> Aethrae filius in hac urbe natus est.

84. DEBITVS HOSPES fatalis: responso Apollinis debitus.

85. TVLIT aut detulit aut gessit.

87. SPHINX ideo dicta est quod quaestionibus ita constringeret
homines ut se expedire non possent. Nam Graece σφίγγειν
'constringere' dicitur uel 'uinculum', quod illa propositis suis
quasi uinculis colligaret omnium mentes, [uel] praeter Oedipoden
patrem, cuius labor Sphinx est.

91-92. (HAEC MENTEM OCVLOSQVE REDVCIT / CONIVGIS ET DVLCES
AVERTIT) PECTORE THEBAS a cupiditate Thebarum solo coniugis
reuocatur affectu.

94-96. (IAM LAETVS ET) INTEGER ARTVS / (VT PRIMAE STREPVERE TVBAE
CEV LVBRICVS ALTA / ANGVIS HVMO VERNI BLANDA AD SPIRAMINA SOLIS)
integros artus habens post uulnerum curationem. Dicit ergo
Tydeum audito tubarum strepitu nondum curatis uulneribus tamquam
integro corpore ad bellum prodiisse, cuius arma uti uerno tempore
anguis lubricus splendore radiabant.

97-98. (LIBER SENIO ET) SQVALENTIBVS ANNIS / (EXVTVS) quia
deposita pelle dicuntur serpentes in iuuentutem redire. Herba
quaedam dicitur marathros, quam cum comederint, senium deponunt
aetatis.

100. (PRIMO) SICCAVERIT ORA (VENENO) id est: in se exhauserit
uenena serpentis.

102. SENSIT SCOPVLOSA PYLENE <{€sensit€}> detrimenta cultorum.
PYLENE ciuitas Aetoliae.

103. (FLETAQVE COGNATIS AVIBVS) MELEAGRIA PLEVRON ciuitas
Aetoliae, ut Homerus ait, in qua Meleagri sorores, dum fratrem
flerent, in aues uersae sunt quae hodie 'meleagrides' uocantur.
Causa enim haec illis fletus fuit, cum Althaea, mater Meleagri,
titionem fatalem combureret, dum uindictam Plexippi et Agenoris
quaerit, quos Meleager occiderat. Quo facto ipsa post tantum
nefas merito laqueo uitam finiuit exosa lucis. Secuta est luctum
alia calamitas. Namque Meleagri germanae in tantum fratrem
fleuerunt ut deorum misericordia in aues uerterentur.

104-105. (QVAE IOVE PROVOCET IDEN) / OLENOS Arcadiae ciuitas, in
qua Iouem Amalthea capra dicitur nutriisse, quae in cultu[m]
Iouis Idam prouocat, montem Cretae in quo Iuppiter colitur.
Contendit autem ut Iouem suum alumnum uindicet.

106-107. (HERCVLEA) TVRPATVS (GYMNADE VVLTVS / AMNIS)
palaestri<ca> arte superatus, ut Ouidius ait. Qui autem uerius,
hunc dicunt fluuium ante inuium ab Hercule in fossam deductum
uires amisisse. Vt Lucanus ait:



     'et scisso gurgite riuus
     dat poenas maioris aquae'.
     


Achelous autem fluuius Deianiram, Oenei regis Aetoliae filiam, in
coniugium petiit, cum eo tempore praedictam etiam Hercules
postularet. Accepta lege ab Oeneo ut, qui uirtute superasset,
ipse eam acciperet, congressi in certamine, cum uinceretur
Achelous, mutatus est initio in iuuenem, mox in draconem, tertio
in taurum, nouissime in fluuium, qui per Aetoliam fluens labitur
in Acarnaniam. Sed uictum Acheloum Hercules truncauit cornu, quod
Nymphis consecrasse dicitur, Fortuna [est] <Cornu>copiam
fecisse.

107-109. (ADHVC IMIS VIX TRVNCAM ATTOLLERE FRONTEM / AVSVS AQVIS
GLAVCOQVE CAPVT SVBMERSVS IN ANTRO / MAERET ANHELANTES)
AEGRESCVNT (PVLVERE RIPAE) dicitur Achelous duobus alueis
fluxisse, cui Hercules unum clausit. Ideoque dicitur cornu
truncatus. Hoc etiam sciens poeta [aliud agens] occulte tetigit
dicens: {€anhelantes aegrescunt puluere ripae€}. {€Maerentem€}
ergo 'tristem' dixit.

111. PATRIVS (STAT CASSIDE MAVORS) etenim ex Marte Oeneus dicitur
natus, ex Oeneo Tydeus. Sic enim in primo:



     'et Marti non degenerare paterno
     aspicies'.
     


Quod alii [quasi] referunt ad uirtutem. Vt Vergilius:

     'et Mauortius Haemon',
non Martis filius, sed qui uirtute polleret.

116. MAIOR AT INDE (NOVIS IT DORICVS ORDO SVB ARMIS) transitus ad
Hippomedontem. Magna arte et uarietate sermonis primo copia,
deinde describitur dux.

[117]. [LYRCIE fluuius est Aetoliae.]

119. INACHE fluuius est maximus in Graecia, cuius Io filia a Ioue
compressa in uaccam mutata est. Vnde Vergilius:

     'at leuem clipeum sublatis cornibus Io'.
119-120. PERSĒA ... / ... HVMO Argiua, ubi Perseus regnauit.
{€Persēa€} ergo principale pro deriuatiuo 'Perseia', unde et
longam posuit 'se'.

120. CVM TAVRVM AVT PLIADAS (HAVSIT AQVOSAS) quorum ortu pluuiae
immensae funduntur. Et optime tempus excepit, nam aestate
torrente degenerat. Ideo tempus adiecit quo undarum sumit
augmentum, cum signa sunt pluuialia, quae illum mouent.

121. GENERO TVMVIT IOVE id est gloriatur quod cum eius filia Io
concubuerit Iuppiter. {€Tum<uit>€} ergo elatus est.

122. DRYOPVMQVE (TRAHENS ERASINVS ARISTAS) Dryops et Icadius duo
de finibus dum contenderent, Hercule iudice, terminos ceperunt
<...>

123. (RVRA ...) EPIDAVRIA <Epidaurus> ciuitas Argiuorum, ubi
Aesculapius colitur, equorum fertilitate gratissima. Vnde
Vergilius:

     'domitrixque Epidaurus equorum'.
123-124. (DEXTER IACCHO / COLLIS AT) AETNAEAE CERERI (NEGAT)
<{€Aetnaeae Cereri€}> Siculae Proserpinae. Ostendit supra dictum
collem aptum uinetis esse, frugibus infecundum.

125. PYLOS NELEIA {€Pylos€} a Neleo, patre Nestoris, nuncupata
{€Neleia€}.

126-127. (NONDVM NOTA PYLOS IVVENISQVE) AETATE SECVNDA / (NESTOR)
<{€nondum nota Pylos€}> quia nondum militauerat Nestor.
Multumque ipsa nouitate declarauit. Nam prima aetas triginta
annorum est, secunda sexaginta. Nam Nestorem constat tertia
aetate ad bellum uenisse Troianum. Ideo adhuc {€iuuenem aetate
secunda€} dixit, quia postmodum militauit.

130. LATVS OMNE SVB ARMIS quod latus eius armis tegitur.

<132-133>. <PERFECTAQVE VIVIT IN AVRO / NOX DANAI> laus operis.
[NOX] non nox uiuit, sed quae gesta sunt nocte.

136-137. ILLVM PALLADIA (SONIPES NEMEAEVS AB ARCE / DEVEHIT)
Hippomedontem dicit, qui [ab Athenis id est] a Capitolio Mineruae
ad bella descendit. (SONIPES ... / ...) ARMA PAVENS id est equus
nouus ad bellum. <VMBRAQVE IMMANE VOLANTI> uelocitatis insignis.

138. ATTOLLIT PVLVERE CAMPVM quasi ipse campus assurgat.

139-140. VTROQVE ... / PECTORE eleganter {€utroque€}, hominis et
equi, quod bimembres sunt, id est humano et equino.

141. [PAVET] OSSA [VIAS] mons Thessaliae, in quo et Centauri.

142-144. (NON IPSIS FRATRIBVS HORROR / AFVIT INGENTI DONEC)
PENEIA (SALTV) / STAGNA (SVBIT) Peneus Thessaliae fluuius. Quasi
tam diu timeant, donec ad amnem ille perueniat.

145-146. (QVIS NVMERVM FERRI GENTISQVE ET ROBORA DICTV /
AEQVARIT) MORTALE SONANS quod pro meritis militum fortitudines
<non> poterint laudare mortales.

146-147. (SVVS EXCIT IN ARMA / ANTIQVAM) TIRYNTHA DEVS Iuppiter
mutatus in Amphitryonem Alcaei et Astydamiae filium concubuisse
cum Alcmena Electryonis filia dicitur in urbe Tirynthia. Vnde
natus est Hercules, unde et Tirynthius dicitur. De qua Plautus
tragicocomoediam dixit.

147-149. (NON FORTIBVS ILLA / INFECVNDA VIRIS FAMAQVE IMMANIS
ALVMNI) / DEGENERAT (SED LAPSA SITV FORTVNA) non degenerat a fama
Herculis: ipsi quidem fortes sunt, sed aeuo mutata est fortuna
ciuitatis.

149-150. (NEQVE ADDVNT) / ROBVR OPES quia non potest fortuna
addere uirtutes. Sola enim uirtus neque donatur neque accipitur.
Vt Sallustius: 'probitatem, industriam, aliasque artis bonas
neque dare neque accipere quispiam potest'.

151. MONSTRAT CYCLOPVM DVCTAS SVDORIBVS A(RCES) {€ductas€}
aedificatas. Vt Vergilius:

     'pars ducere muros'.
Cyclopes istius ciuitatis moenia condiderunt, sicut asserunt
Graeci.

152-153. (DAT TAMEN HAEC IVVENVM TERCENTVM PECTORA VVLGVS) /
INNVMERVM BELLO expositio. Quid sint ter centum pectora? {€Vulgus
innumerum€}: quia tam fortes erant ut multorum facta fortia sua
uirtute pensarent.

154-156. (FLAVAE CAPITI TERGOQVE LEONVM) / EXVVIAE (GENTILIS
HONOS ET PINEVS ARMAT / STIPES) bene totum a similitudine
Herculis. Quemadmodum ille claua, sic isti stipite.

156. (INEXHAVSTIS ARTANTVR) TELA PHARETRIS ita erat pharetra
referta sagittis, ut exhauriri non posset.

157-158. (HERCVLEVM PAEANA CANVNT VASTATAQVE MONSTRIS) / OMNIA
(FRONDOSA LONGVM DEVS AVDIT AB OETA) aut canunt omnia uastata
monstris id est purgata, aut certe omnia audit Hercules in
frondosa Oeta positus, quae uastata est monstris. In qua etiam
concrematus Hercules eo loci cui Typhrestion nomen est. PAEANA
proprie paean Apollini canitur. CANVNT ut Vergilius:

     'ibant aequati numero regemque canebant'.
159-160. (DAT NEMEA COMITES ET QVAS IN PROELIA VIRES) / SACRA
CLEONAEI (COGVNT VINETA MOLORCHI) ordo: Nemea dat comites, dant
et Molorchi uineta. CLEONAEI <Cleonae> ciuitatis nomen est Nemeae
siluae uicinae. Herculem eo loco Molorchus accepit hospitio
censu pauper, diues affectu. Vt:



     'ille Cleonaei proiecit terga leonis,
     Antaeus Libyci'.
     


Ergo cum Hercules ad occidendum leonem isset ab Eurystheo missus,
a Molorcho susceptus hospitio est, cuius filium leo
interfecerat, didicitque ab eo quemadmodum aduersus ferum coiret.
Quo superato ludos instituit, quos a loco Nemea appellauit.
[Igitur: Nemea dat comites, dant et Molorchi <uineta>.]

<161>. <GLORIA NOTA CASAE> quia omnes in clipeorum pictura casam
Molorchi et Herculis hospitium auro figuris notantes
descripserunt.

164. QVA CVBITI SEDEANT (VESTIGIA TERRA) <{€sedeant€}> calcati,
pressi sunt. Ordo: qua cubiti terra sedeant uestigia. {€Cubitum€}
posuit pro loco cubilis. CVBITI [genus] cuius generis sit in
Captiuis Plauti lectum est ex persona Ergasili parasiti:



     'ne quis hac platea negotii conferat quicquam sibi.
     Nam meus est ballista cubitus, pugnus <catapulta est mihi>'.
     


{€Sedeant€} autem mire. Significat enim factam lacunam terrae
Herculis mole. Hanc descriptionem poetae pictam ipsius Tirynthe
portabat exercitus.

165-166. AT PEDES (ET TOTO DESPECTANS VERTICE BELLVM / ...
CAPANEVS) pedes quidem erat Capaneus, sed omnibus eminebat.
Solent enim equites altiores esse pedestribus. {€Bellum€} ergo
pro bellatoribus posuit.

166-168. (QVATTVOR INDOMITIS CAPANEVS EREPTA IVVENCIS / TERGA
SVPERQVE RIGENS) INIECTV MOLIS (AENAE / VERSAT ONVS) ostendit
multis taurorum coriis, laminis etiam aeneis Capanei clipeum
obductum fuisse.

168-169. (SQVALET TRIPLICI RAMOSA CORONA) / HYDRA RECENS (OBITV)
ita ueritatem expressit pictura, ut paene recenti obitu Hydra cum
suis serpentibus interiret.

171. (MORIENS) IGNESCIT [IN AVRO] admouetur ignis uulneri. Itaque
factum ut non pullularet.

172. (FERRO) CAERVLA LERNA ferri materia facta est caerula.

175. NON MATRIS OPVS non matris manu factum, sed artificum manu
fabricatum: quasi imbellibus illa conueniant, quae a femina
fabricantur. Vt Vergilius:

     'et tunicam, molli mater quam neuerat auro'.
Haec ergo thorax [aut ex aere aut] ex ferro facta fuerat, quippe
Capanei solius apta uirtutibus.

177. STAT FRONDIBVS (ORBA CVPRESSVS) horret frondibus amputatis
hasta et ὑπερβολικῶς non hastam nominat, sed cupressum.

178. AMPHIGENIA ciuitas est cuius Homerus quoque meminit.

179. PLANAQVE MESSENE non ipsa plana, sed in plana camporum
patentia constituta. MESSENE ciuitas prope Pylum, quam <P>amisus
amnis interfluit. MONTANA(QVE ... ITHOME) sic Homerus epitheto
pari significauit: καὶ Ἰθώμην κλωμακόεσσαν. Quod significat
montuosa. <ITHOME> ab excessione ueloci securi <...>

180. (SVMMIS INGESTVM MONTIBVS) AEPY oppidum Messenae dissimile.
Nam, ut illa in campo posita est, ita hoc in montibus collocatum.

181. GETICO ... VATI Thamyrin dicit, quem Musae ingenti liuore
commotae caecasse dicuntur.

182. DORION oppidum de quo hic poeta fuit.

183. AONIDAS Musas a montis nomine nuncupatas.

183-185. (MVTOS ...) DAMNATVS (IN ANNOS / ORE SIMVL CITHARAQVE...
/ CONTICVIT PRAECEPS) <{€damnatus€}> caecatus mente, non lumine.
[ORE SIMVL] optime poeta Homeri ambiguum uerbum πηρόν intellexit
de hoc ipso, quod accentus commutatione significauit non
caecatum, sed eum cuius sit {€damnatum€} ingenium ut nec
chordarum gloriam nec sonum uocis inferret.

186. (INLVSTRES SATYRO PENDENTE) CELAENAS Celaenae Lydorum
ciuitas, in cuius antro Marsyas uictus ab Apolline est et
supplicio affectus a tortoribus. Cuius de sanguine fluuius eius
nomine natus est. Vt Lucanus asserit:



     'et rectis descendens Marsya ripis
     errantem Maeandron adit'.
     


Est sensus: temeritas Thamyris Marsyae debuit coerceri
suppliciis. Vt Lucanus:

     'damnatae Phoebo uictore Celaenae'.
<191>. <VETITOQVE DOMVS IAM FVLGVRAT AVRO> Alcmaeon hoc monile
occisa matre Apollini consecrauit, quod in fontem missum hodieque
cerni dicitur, quod si quis manu attrectauerit <et> ostenderit
caelo, offendi solem et tempestates oriri. Vnde Vergilius:



     'maestamque Eriphylen
     crudelis nati monstrantem uulnera cernit'.
     


193-194. (SED PERFIDA CONIVNX) / DONA VIRO (MVTARE VELIT) de
Homero transtulit. Ita uelit pacisci, ut malit monile habere quam
coniugem.

196-198. (NAM REGVM ANIMOS ET PONDERA BELLI) / HAC NVTARE VIDET
(PARITER NI PROVIDVS HEROS / MILITET) uidet Argia belli totius
mutari sententiam, si Amphiaraus desit auxiliis.

198. SACROS exsecrandos.

202-203. SAT DVBIVM (COETV SOLANTE TIMOREM / FALLERE ET INCVLTOS
ARIS ADVERRERE CRINES) sensus: sufficit ad solacium feminae tali
tempore <...> orantibus carere. Ordo talis est: sat mihi timorem
dubium coetu solante fallere hoc est dissimulare.

207. [FORS DEVS] (ARGOLICASQVE HABITV) PRAESTABO MARITAS
praecellens superabo. Et notandum, cum Sallustius dixerit:
'praestare ceteris animalibus'. {€Maritae€} dicuntur uxores
maritis deditae. Vt Horatius:



     'nec sit marita, quae rotundioribus
     onusta bacis ambulet'.
     


212. (SCELERVMQVE INGENTIA) SEMINA MOVIT ideo {€ingentia
semina€}, quia et maritum prodidit ut periret et in se excitauit
filium ut fieret parricida. Ipseque est correptus insania.

214. DISPARE COETV bene {€dispare€}. Nec enim tanta nobilitas
equi ex eadem stirpe equam potuit inuenire. {€Coetu€} a coeundo
dixit in uenerem.

<215>. <CYLLARVS IGNARO ... CASTORE> hunc equum Pollucis dixit
Vergilius licentia poetae:

     'Cyllarus et quorum Grai meminere poetae'.
Hic Castoris est, sed inter amabiles fratres totum decet esse
commune.

220. (HINC ATQVE) INDE MORAE IACVLIS id est: impeditae et
occupatae fuerant manus eius ex iaculis.

222. (CLIPEO) VICTVM PYTHONA CORVSCAT quia uates Apollinis, cui
gloria erat serpentem Pythonem occidisse. Insigne uiro forti
religio fecerat sacerdotis.

223. (APOLLINEAE ...) AMYCLAE Laconicae ciuitas sacra Apollini,
in qua Hyacinthus in agone celebratur in honorem pueri regis. Qui
cum exerceretur disco, repercussus Zephyri uertigine quod sibi
Apollinem praetulisset, occisus est. Cuius sanguis in florem
nominis sui uersus est ob memoriae perpetuam dignitatem. Vt
Vergilius:



     'inscripti nomina regum
     nascuntur f(lores)'.
     


224. (DVBIIS) MALEE (VITATA CARINIS) Maleae, quae propter
periculum a nauigantibus circumeuntur. Vt Vergilius:

     'Maleaeque sequacibus undis'.
Historia autem de hoc monte fertur huiusmodi: Maleus Tuscorum
rex, qui tubam primus inuenit. Is cum piraticam exerceret et mare
tempestatibus esset infestum, hunc montem insedit, qui et
Apollinem Maleoticum de suo uocabulo et montem ipsum Maleam
nominauit. Alii dicunt hunc montem Achaiae esse. Bene Statius
haec dicit auxilia uatem habuisse, quia hi populi deum praecipue
uenerantur Apollinem.

225. (PLAVDENTIQVE HABILES) CARYAE (RESONARE DIANAE) Caryae
templum est in Laconica Dianae sacrum, quod etiam Caryatium
nominatum est ex hac causa: cum luderent uirgines, meditatus
ruinam omnis chorus in arborem nucis fugit et in ramo eius
pependit. Quam nucem Graeci καρύαν uocant. Ergo de arbore et
templum et dea nomen accepit.

226. (PHARIS) VOLVCRVMQVE PARENS (CYTHEREIA MESSE) et hunc uersum
de Homero transtulit. {€Volucrum€} ergo {€parens€} columbarum,
unde se probat Cytheream esse quia amat aues Veneri consecratas.
Quae autem causa sit ficta quod Venus columba delectata <sit>,
talis est: quod Venus et Cupido, cum quodam tempore uoluptatis
gratia in quosdam nitentes descendissent campos, lasciua
contentione certare coeperunt qui plus sibi gemmantes colligeret
flores. Quorum Cupido adiutus mobilitate pennarum, quamquam
naturam corporis uolatu superauit, uictus est numero. Peristera
enim Nympha subito accurrit et adiuuando Venerem superiorem
effecit cum poena sua. Cupido siquidem indignatus mutauit puellam
in auem quae a Graecis περιστερά appellatur. Sed poenam honor
minuit. Venus namque, consolatura [et] innocentis
transfigurationem, columbam in tutela sua esse mandauit.

227-228. EVROTAE / (DVRA MANVS) {€Eurotae€} cur dixerit, ipse
narrauit. Iuxta hunc fluuium Lacones uapulando contendunt.
Gloriosior tamen ille est qui ultra praescriptum numerum plagarum
animae non pepercit, quod, cum deuouerit spiritum, publice
funeratus capite coronatur. Tanta enim crudelitas in hac gente
est ut mater lacrimas suas consoletur funere coronato.

<228-230>. <DEVS IPSE VIROS IN PVLVERE CRVDO / ARCAS ALIT
NVDAEQVE MODOS VIRTVTIS ET IRAS / INGENERAT> deum dixit hoc
hortari Mercurium quia palaestrarum numen est. Vnde Mercurius ad
uirtutem et belli officia studiosus palaestrae est.

231-232. GAVDENT (NATORVM FATA PARENTES / HORTANTVRQVE MORI)
quia, cum dimicant, contra uerbera patientiam dicuntur hortari,
cum autem ad bellum eunt, arma dant liberis et ha<n>c
hortatione<m> subiciunt: 'aut cum his aut supra haec', quod
significat uel uictores debere reuerti uel mortuos. Vnde Lucanus:



     'inde ruenti
     in ferrum mens prona uiris'.
     


232-233. (DEFLENT IAMQVE OMNIS EPHEBVM / TVRBA CORONATO CONTENTA
EST) FVNERE MATER sensus: omnis quidem turba ephebi lamentantur
interitum, mater sola neglegit luctus, quia filius coronatur
exstinctus.

236. ET CONO L(EDAEVS) A(PEX) aut ut Castoris pilleus aut
{€Ledaeus€} olorinus, quia in olorem mutatus Iuppiter cum Leda
concubuit. Nam hi quoque Lacones fuerunt.

237. MERENT militant. Vergilius

     'merui quoque'
dixit, unde missos militia 'emeritos' dicimus. [MERVI id est
'militaui'.] Vt Lucanus:

     'castrorum in plebe merebat'.
238. DEPRESSAE (... PISAE) quia uallibus undique Pisae cinguntur
et Cro[to]nio monte premuntur.

239-240. (FLAVE ...) ALPHEE SICANIS / (ADVENA) constat enim hunc
fluuium amore Arethusae Nymphae occultas egisse uias subter mare
et in Sicilia fluctibus amatae misceri. ADVENA[M] merito scilicet
{€aduena[m]€}, quia ab Elide in Siciliam labitur per mare nec
tamen aquae marinae miscetur.

241. CVRRIBVS circensibus propter Olympicum certamen, quod
lustris singulis Ioui exhibetur Olympico. PVTRIA ARVA id est
nimis culta. Vt Vergilius:

     'et cui putre solum — namque hoc imitamur arando'.
242. ET BELLIS (ARMENTA DOMANT) aut {€in bellis ... domant€}.

242-244. (EA GLORIA GENTI / INFANDO DE MORE ET FRACTIS DVRAT AB
VSQVE) / AXIBVS OENOMAI ex quo Oenomaus hanc legem procis filiae
posuit, ut uictus interficeretur, uxorem uictor acciperet.
Qui[a], Myrtili aurigae sui fraude deceptus, ipse supplicia quae
praeponebat expendit. ET FRACTIS ... AXIBVS ingenio ut diximus
Myrtili, qui corruptus rotas cera coniunxerat. Dixit autem de his
qui ex Pisa sunt ingenitum esse ut equis gaudeant ex illo
studio, quod rex Oenomaus <ea> arte praecelleret.

246-248. TV QVOQVE ... / ... / (PARTHENOPAEE) Parthenopaeus,
Atalantae filius. PARRHASIAS (... CATERVAS) Arcadias. Vt
Vergilius:

     'Parrhasio dictum Panos de more Lycaei'.
247. A RVDIS ANNORVM (TANTVM NOVA GLORIA SVADET) ut adhuc in
annis minoribus constitutus non timeas incerta bellorum. Vt
Vergilius:

     'ante annos animumque gerens curamque uirilem'.
248-250. (SALTVS TVNC FORTE REMOTOS / TORVA PARENS...) / PACABAT
CORNV (GELIDIQVE AVERSA LYCAEI) id est: uenationibus pacata
ferarum reddebat interitu. Vt Vergilius:



     'aut Erymanthi
     pacarit nemora et Lernam tremefecerit arcu'.
     


251-252. PVLCHRIOR HAVT VLLI (TRISTE AD DISCRIMEN ITVRO / VVLTVS)
id est: Parthenopaeo pulchrior nullus fuit.

253. NEC DESVNT ANIMI (VENIAT MODO FORTIOR AETAS) id est: in
Parthenopaeo animorum uigebat insigne, si modo ad id etiam
aetatis robur accederet.

254-255. QVAS NON ILLE (DVCES NEMORVM FLVVIISQVE DICATA / NVMINA
QVAS MAGNO NON IMPVLIT IGNE NAPAEAS) Nymphas aut Dryadas [aut
Oreadas] aut Potamidas aut Napaeas dicit. Dryades sunt, quae
quercubus delectantur, [Oreades montibus,] Potamides fluminibus,
Napaeae uirgultis et floribus.

256-258. IPSAM MAENALIA (PVERVM CVM VIDIT IN VMBRA / DIANAM
TENERO SIGNANTEM GRAMINA PASSV / IGNOVISSE FERVNT COMITI)
<{€ipsam€}> Dianam scilicet, quae Atalantae ob amissam
uirginitatem ignouit <SIGNANTEM GRAMINA> eleganter infantis
gressum non calcantem sed {€signantem€} ostendit. Vt Horatius:



     'reddere qui iam uoces scit puer et pede certo
     signat humum'.
     


Dicit ergo Dianam, cum tam pulchrum uidisset Parthenopaeum,
Atalantae dedisse ueniam, cui propter concubitus fuerat irata
Meleagri.

261-262. (PVLVERE BELLI) / FLAVENTEM SORDERE COMAM Horatius:



     'sunt, quos curriculo puluerem Olympicum
     collegisse iuuat'.
     


<263-264>. <TITVLVMQVE NOCENTEM / SANGVINIS HVMANI PVDOR EST
NESCIRE SAGITTAS> sensus: erubescebat Parthenopaeus, quod nondum
humano sanguine suas sagittas infecerat et quod non hac
crudelitate laudis fuerat titulum consecutus.

266. VNDANTEM(QVE) SINVM (NODIS INRVGAT HIBERIS) qui undantem
chlamydem quassando facit panno. NODIS ... HIBERIS balteo.

267. IMBELLI PARMA cum qua nunquam pugnasset.

267-268. (IMBELLI PARMA PICTVS CALYDONIA) MATRIS / PROELIA hoc
est scuto picta gerens proelia. Calydonium quippe aprum comitata
uiros Atalante sagittis fixit, ut priore libro docuimus.

268-269. ASPERA PLVMIS / (TERGA) loricae squamas explicuit, quam
alii 'cataphractam' uocant. Vnde Vergilius:



     'quem pellis aënis
     in plumam squamis auro conserta tegebat'.
     


269. CORYTOS {€corytos€} dicitur theca arcus, ut pharetra
sagittarum. Aut certe {€corytos€} pro pharetris posuit. Vt
Vergilius:

     'corytique leues humeris et letifer arcus'.
272-273. (ARMA) / MIRANTEM GRAVIORIS ERI armorum permutatio
grauiorem equo fecerat dominum. Addita enim lorica onerosior
Parthenopaeus exstiterat.

275. ARCADES HVIC (VETERES ASTRIS LVNA PRIORES) Cicero pro
Fundanio opinionis huius meminit, cum de nobilitate tractaret.
Aiunt autem Arcades <adeo se> esse uetustos <ut> [denique] de
antiquitate cum Phrygibus certauerint. Hi singulos paruulos cum
singulis nutricibus clauserunt quibus ademerant linguas ut
experirentur utrum uox nata esset an disceretur, et, si esset
innata, quaenam illa esset, Phrygum an Arcadum. Producti autem
pueri βεκός locuti esse dicuntur, qua significatione Phrygum
lingua 'panis' intellegitur. Sic ergo cognitum est Arcadas non
esse primigenas. Item de eodem, cur se Arcades nobiles dicant,
Thucydides libro primo ait hunc morem Graeciae fuisse, ut
coacti[s] in alienam ire terram, quas fertiles esse cognouerant,
easdem uastabant ueteribus incolis pulsis. Sed Arcades soli ob
sterilitatem agrorum commoti non sunt et ideo soli nobiles
existimantur. Ouidius de his libro secundo:



     'ante Iouem genitum terras habuisse feruntur
     Arcades, et luna gens prior illa fuit'.
     


276-277. NEMORVM <Q>VOS STIRPE RIGENTI / (FAMA SATOS) non quia de
arboribus uere nati sunt, sed quia deerat usus casarum et in
morem pecorum uagabantur. Filios autem suos aut arborum caueis
aut cautium specubus contegebant, quos transeuntes arborum filios
aestimabant. Quam opinionem Vergilius asserit dicens:

     'gensque uirum truncis et duro robore nati'.
282-283. HI LVCIS STVPVISSE VICES (NOCTISQVE FERVNTVR / NVBILA)
quasi qui primi nati sunt, quod diei nox obscura succederet.

283. (OCCIDVVM LONGE) TITANA SECVTI oculis persecuti sunt solis
occasum.

284. DESPERASSE DIEM dicit homines arboribus natos perpetuam
noctem timuisse solis occasu.

284-285. RARESCVNT (ALTA COLONIS / MAENALA) desolantur
necessitate bellorum. Vt Vergilius: <'squalent abductis arua
colonis'. > (ALTA ...) / MAENALA [ET] PARTHENIVM (... NEMVS) mons
et nemus Arcadiae.

286. VENTOSA (... ENISPE) {€uentosam€} dixit aut tempestatibus
grauem aut, ut quidam uolunt, in edito positam.

286-288. (RHIPEQVE ET STRATIE VENTOSAQVE DONAT ENISPE / NON
TEGEA) NON IPSA DEO (VACAT ALITE FELIX / CYLLENE TEMPLVMQVE ALEAE
NEMORALE MINERVAE) omnes hae ciuitates Arcadiae in Maenalo
monte. Vnde Vergilius:

     'Tegeaeum subligat ensem'
et:

     'Cyllenae gelido conceptum uertice fudit'.
[Et:]



     ['si ...]
     [... fas est quemquam coepisse deorum.']
     


289. CLITOR et hic fluuius est Arcadiae.

289-290. (TIBI PYTHIE LADON) / PAENE SOCER propter Daphnen
Ladonis filiam, quam Apollo dilexit. {€Paene€} autem, quia
[uirginitatis damnum est] in laurum ante concubitum <dicitur>
fuisse conuersa. (CANDENSQVE IVGIS) LAMPIA NIVOSIS Lampia ciuitas
est Arcadiae niuosis montibus constituta. Ergo {€Lampiam€} a
candore pruinarum dictam nominis ipsius proprietas monstrat.
λαμπρόν enim Graece 'splendidum' dicitur.

291. (PHENEOS NIGRO) STYGA MITTERE (CREDITA DITI) palus a qua
Styx sumit exordium. Constat inter prudentes Pheneum Stygi undas
submittere aut subministrare.

292. (IDAEIS VLVLATIBVS) AEMVLVS AZAN ideo {€aemulus€}, quia in
illo monte, ut Iuppiter <in Ida>, ita etiam Mater Deum colitur
ritu Idaeo. AZAN apud Arcadas Curetes hoc nomen habent de monte
Azanio. Vnde uulgo in sacris Deae Magnae <Din>dym<i> dicitur
Azan.

294. (GRATA PHARETRATO) NONACRIA RVRA (TONANTI) {€Nonacria€} una
pars orationis est ut 'Trinacria'. Est autem nomen loci uel agri
Arcadiae in quo Iuppiter in speciem Dianae conuersus cum Callisto
Lycaonis filia concubuisse narratur. Ouidius sic:

     'in uirgine[m] Nonacrina[m]'.
295. CYNOSVRA locus Arcadiae, unde et Minor Vrsa 'Cynosura'
dicitur. Lucanus

     'propiorque mari Cynosura feretur'.
296. AEPYTIOS (... AGROS) a ciuitate uel monte ducis nomine
nuncupatos. Hi quoque Arcadiae populi.

297. HERCVLEO VVLGATOS ROBORE MONTES uirtute Herculis cognitos.

298. (MONSTRIFERVMQVE) ERYMANTHON ET (AERISONVM) STYMPHALON
quorum in altero aprum cepit quem uiuum Eurystheo detulit, in
altero aues quae Stymphalides uocantur occidit. {€Erymanthon€}
quidam uolunt locum esse qui iuxta Parthenios agros est, ubi
Hercules de Auge susceptum filium exposuit Telephum, qui a cerua
nutritus est. Sed haec loca hic non conuenit suspicari. Nam
montes eos dicit in quibus Hercules de apro et de auibus
triumphauit. {€Erymanthos€} autem mons et silua est eodem signata
uocabulo in Arcadiae finibus constituta. {€Stymphalon€} autem
{€aerisonum€} dicit quia non sagittis sed aeris sonitu Hercules
Stymphalidas occidit.

301. (PASTORALI ...) [PROELIA] TRVNCO id est pedo, quod armorum
genus Homerus κορύνη uocat. Vt Vergilius:

     'sternentes agmina claua'.
Item:

     'stipitibus duris agitur sudibusue praeustis'.
306-308. MILITE VICINAE (NVLLO IVVERE MYCENAE / FVNEREAE TVNC
NAMQVE DAPES MEDIIQVE RECVRSVS / SOLIS ET HIC ALII MISCEBANT
PROELIA FRATRES) [plenus enim fabulae ita se continet textus.]
Atreus et Thyestes, Pelopis filii, Tantali nepotes, alternis
uicibus regnum regebant. Verum Thyestes, cum incestasset Aeropam,
fratris uxorem, ab eo pulsus <est> a regno. Sed inter eos, quia
scelere certabant, uidebatur pro uindicta ficta gratia
reconciliationis. Atreus fratri filios suos apposuit epulandos,
cui post epulas filiorum capita signum conuiuii feralis ostendit.
In cuius rei †delectationem†, cum Thyestes consulta de oraculis
posceret, responsum est per eum illi certam uenire posse
uindictam qui ex ipso et filia Pelopeia natus fuisset. Vnde ille
cito filiae amplexus inuasit. Ex qua natus est puer quem illa in
siluas propter conscientiam abiecit. Hic caprae uberibus nutritus
ex eadem re Aegisthus nomen accepit. Atreum in uindictam patris,
cum adoleuisset, occidit. Idem autem Agamemnonem, cum
Clytaemestram uxorem eius adulterasset, occidit. Vt ipse
Vergilius:



     'ipse Mycenaeus magnorum ductor Achiuum
     <coniugis infandae prima inter limina dextra>
     <oppetiit, deuictam Asiam subsedit adulter>'.
     


Qui postea ab Oreste, filio Agamemnonis, cum ea quam adulterasset
occisus est. Sed ab origine irarum quae fuerit causa describam.
Mercurius aegre ferens a Pelope Myrtilum filium suum in pelagus
praecipitatum spoliatumque uita legem repperit uindictam quae
consolaretur orbitatem. Nam Pelopis filiis Atreo et Thyestae
tantum discordiae iniecit ut germanitatis iura disrumperent.
Thyestes enim, cum sciret regnum penes eum fataliter mansurum qui
arietem aurei uelleris haberet quem tum Atreus regnum ingressus
plurimum custodiebat, corrumpens Aeropam fratris sui uxorem eum
ad se transferri posse iudicauit. Quod ille postquam didicit, eum
cum duobus filiis suis expulit. Et postea simulata gratia ad eum
misit eiusque filios interemptos epulandos apposuit. Quo
facinore cum eum punisset, Sol dicitur ab eorum se regionibus
auertisse. Vnde Vergilius e contrario:

     'nec tam auersus equos Tyria Sol iungit ab urbe'.
Ergo ne Mycenae auxilio sint, par fuit paene fortuna, quia et
illos fratrum odia uexabant. [Thyestes enim Atreo fratri filios
epulandos apposuit ob adulteratam Aeropam uxorem suam.] Ideo
{€funereas ... dapes€} propter epulas et {€recursum solis€}
propter offensam <in>effabilis dei, qui inter [nulla] nubila
pietate tanta egit occasum [et oblatum aurei uelleris arietem,
quo fatum regnandi tenebatur].

309. IAMQVE ATALANTAEAS (IMPLERAT NVNTIVS AVRES) Atalante, Iasii
filia, fugiens concubitus in uenando Dianae comes facta, sed a
Meleagro hoc adinsinuante compressa puerum edidit. Cuius
conceptum quia diu sub uirginitate celauerat, Parthenopaeum
uocauit. Is admodum puer Polynici auxiliatum Thebas petiit.

316. PRAEDATORIS EQVI {€equum€} pro 'equite' posuit.

323. DVM PREMIS uenatores enim, cum uestigant, 'errant'; cum
persecuntur, {€premunt€}. Vergilius:

     'ingenti clamore premes ad retia ceruum'.
329-330. VIX DRYADVM THALAMIS (ERYMANTHIADVMQVE FVRORI /
NYMPHARVM MATVRE PVER) <{€mature€}> ueneriae uoluptati. Adeo
filium dehortatur ut nec <se> uirum credat.

330. (SVNT) OMINA VERI futuri scilicet mali. Id est: uera sunt
prodigia, quae uidebam.

332. INFERIOR (VVLTV) quasi irata uel tristis futura morte, aut
humilis aut non laeta.

333. [HOC] SEGNIOR ARCVS celeres sagittas non mittens.

336-337. (DVM ROSEIS VENIT VMBRA GENIS) VVLTVSQVE RECEDVNT / (ORE
MEI) ne leuitate uultus femina esse credaris. Dum tuo ore mei
uultus recedunt, id est: dum uiri sumis formam. Nam modo similis
es matri.

339-340. (VOS AVTEM HVNC IRE SINETIS / ARCADES) O SAXIS NIMIRVM
ET ROBORE NATI ut origini conueniret animus, quia dura corda
habetis et non uos flectit misericordia. Maledicit illis dicendo
asperos durosque quia materno non commouentur affectu.

345. (AT PARTE EX ALIA) CADMI MAVORTIA PLEBES utique Thebani.
Transitus ad Thebas.

358-360. (FIDE SACRA / AEQVATOS CAELO) SVRDVM ATQVE IGNOBILE
(MVROS / FIRMAT OPVS) {€surdum ... opus€} pro cantu: διαστολή
illa ui operis, quod canente Amphione instructum est. Modo autem
{€surdum€} est, quia manu, non carmine, condebatur. Ad Thebarum
muros cantilena Amphion dicitur saxa traxisse. Vt Vergilius:



     'canto, quae solitus, siquando armenta uocabat,
     Amphion Dircaeus'.
     


360-362. TAMEN ET BOEOTIS VRBIBVS (VLTRIX / ADSPIRAT FERRI RABIES
NEC REGIS INIQVI / SVBSIDIO QVANTVM SOCIA PRO GENTE MOVENTVR)
hoc dicit Eteocli quoque dedisse Boeotiae urbes auxilia. Nullus
regis causa uenit ad bellum, sed aut uicinitate compulsae sunt
aut misericordia ciuitates.

365. (ORA CRVENTATA) DEFORMIS HIANTIA LANA hyperbaton: {€ora ...
deformis€}: deformia ora habens, sed hiantia, {€cruentata ...
lana€}.

366. TVRBIDA non terribilia, sed conturbata.

368. NON INSCIVS AVSI occisi pecoris, ut conscius audacis facti.

370-371. (HIC IAM DISPERSOS) ERRARE ASOPIDE RIPA / (LERNAEOS
EQVITES) ut Lucanus:



     'est qui, tauriferis ubi se Meuania campis
     explicat, audaces ruere in certamina turmas
     afferat'.
     


372. [ILLE RAPI] TEVMESON mons est haud longe a Thebis.

373. NVNTIAT EXCVBIIS (VIGILES ARSISSE PLATAEAS) id est: nuntiat
Argiuos hostili more excubias agere. VIGILES ARSISSE PLATAEAS pro
multo lumine excubantium uigiles Plataeas dicit {€arsisse€}. Est
autem ciuitas Boeotiae in confinio hostium: ideo semper
inuigilat. Aut, quia in aditu est posita, dicit primo fuisse
uastatam.

374-375. (NAM TYRIOS SVDARE LARES ET SANGVINE DIRCEN / IRRIGVAM)
FETVSQVE NOVOS <{€Tyrios ... lares€}> quos in Thebas Cadmus
inuexit. Dirce autem fons est Thebanorum. Vtrumque monstrauit ut
Vergilius:

     'aeraque sudant'
...

     'nec puteis manare cruor cessauit'.
Solent enim ad omen publicum portenta gigni, et est fetus aut
bicapitus aut biformis. Vt Lucanus:



     'numeroque modoque
     membrorum, matremque suus conterruit infans'.
     


378-382. (SPARSIS SVBITO CORREPTA CANISTRIS / SILVESTRIS REGINA
CHORI DECVRRIT IN AEQVVM / VERTICE AB OGYGIO) TRIFIDAMQVE HVC
TRISTIS ET ILLVC / (LVMINE SANGVINEO PINVM DISIECTAT ET ARDENS /
ERECTAM ATTONITIS IMPLET CLAMORIBVS VRBEM) pathos tribus modis
fit. Attendamus igitur, ut haec complexus sit: facto {€sparsis
subito correpta canistris / siluestris regina chori€} ...
<habitu>: {€trifidamque huc et illuc / lumine sanguineo pinum
disiectat€}, <dictu>: {€et ardens erectam attonitis implet
clamoribus urbem€}. De fonte Vergiliano hunc colorem deriuauit.
Is enim Amatam in siluis eadem fecisse describit. Pathos ipsius
tribus modis ostendit: facto:



     'ipsa inter medias flagrantem feruida pinum
     sustinet',
     


habitu:

     'sanguineam uoluens aciem',
dictu:

     'io matres, audite'.
(SILVESTRIS) REGINA CHORI ut choros ducebat sacerdos una
Baccharum. Ostendit autem antistitem Liberi, quae Cithaeronem
incolebat.

383-384. GENTIS AVITAE / (... AMOR) propter Semelen, Cadmi
filiam, matrem Liberi.

387. GANGEN fluuius Indiae, per quem gentem poeta significat.
Hunc primus Liber <...>, secundus Alexander, tertius Apollonius.
Ouidius de ipso:

     'per septem portus in maris exit aquas'.
391-393. (BELLVM LACRIMASQVE METVMQVE / COGNATVMQVE NEFAS INIVSTI
MVNERA REGNI) / PENDIMVS inuidiose. Quasi pro sacrificio bellum
lacrimasque tibi pendimus.

394. AMAZONIIS VLVLATVM CAVCASON ARMIS Caucasus mons Scythiae.
Ideo {€ululatum€}, quod Amazones cum finitimis bellare dicuntur,
quarum ululatus 'barritus' est, id est 'barbarus ritus'.

396-397. (ALIVM TIBI BACCHE FVROREM) / IVRAVI iuraui tibi in
furorem sacrorum, non bellicum, hoc est non ut bella canerem, sed
ut sacrorum causas intellegerem. Et bene de more militiae
{€iuraui€} dixit, quia militiae sacramentum dicitur. Et
sacerdotio se dixit iurasse, non bello.

404. ET SALTVM DVX ALTER HABET Creontem significat, qui post
interitum fratrum solus possedit imperium.

404-405. GELATIS / VVLTIBVS pallore. Nam iam deposuerat numinis
furorem.

406. VARIIS TERRORIBVS IMPAR qui [non] terretur. [ac per hoc
inconterritus.] Par est enim timori, qui non terretur.

407-408. TENEBRASQVE SAGACES / (TIRESIAE) quia caecus sed diuinus
Tiresias. [{€Tenebras€} dicit ignorantiam futurorum,]
{€sagaces€}, quae totum inuestigarent.

409. [CONSVLIT] ILLE DEOS (NON LARGA CAEDE IVVENCVM) immolationem
hostiarum totam hanc de Lucano mutuatus est:



     'non tripodas Phoebi, non Pythia consulit <antra>,
     nec quaesisse libet, primis quid frugibus altrix
     aere Iouis Dodona sonet'.
     


411. TRIPODE IMPLICITO obscuro Apollinis responso. NVMERISQVE
SEQVENTIBVS ASTRA ut arithmetici, quos mathematicos dicimus,
quorum in numeris est tota doctrina.

<412>. <TVREA ... SVPRA VOLITANTE ALTARIA FVMO> est etiam ars
quaedam ex fumo arae uerum prouidere, quia ex diuisione ipsius
fumi quae sint futura cognoscunt quos καπνομάντεις appellant.

412-414. (NEC ... / TAM PENITVS DVRAE QVAM MORTIS LIMITE MANES) /
ELICITOS PATVISSE REFERT non aliis rebus melius quam manibus
elicitis. Id est: tantum interius inferos aperire refert, quam
sunt <in> mortis durae spatia demersi.

415-416. (ET MERSVM ... / ...) PARAT ANTE DVCEM ad futurum
scilicet sacrificium Eteoclen. ET MERSVM ... PARAT uerbum
figurauit a nomine. (ISMENI SVBTER) CONFINIA (PONTO / MISCENTIS)
inter iuncturas Ismeni fluuii pelagique.

417. VISCERIBVS LACERIS extis incisis.

419. CAPAX AEVI antiqua.

420. AETERNVM INTONSAE (FRONDIS) nunquam depositae.

422. (GETICA ...) AB VRSA a septentrionali plaga.

423-424. (VACVVSQVE) SILENTIA SERVAT / HORROR possidet quaedam
ueneratio, quia in magno silentio horror nascitur.

424. (EXCLVSAE) PALLET (MALA LVCIS IMAGO) pallor est {€imago
lucis€}, sed {€mala€} id est non similis.

425. NEC CARET VMBRA DEO quasi alios quoque deos habeat
consecratos.

426-427. (HANC PICEAE CEDRIQVE ET ROBORE IN OMNI) / EFFICTAM
(SANCTIS OCCVLTAT SILVA TENEBRIS) <{€effictam€}> sculptam, quasi
in omnibus arboribus imago eius esset insculpta. Omnis lucus
Dianae est consecratus, ut quercus Ioui.

428. HVIVS INASPECTAE (LVCO) STRIDERE SAGITTAE ut sonus tantum
sit, uisus uero nullus.

429-430. (VBI LIMINA PATRVI / EFFVGIT) INQVE NOVAE MELIOR R(EDIT)
O(RA) D(IANAE) {€melior€}, quando inferos deserit. Lucanus:



     'ad quos alio procedere uultu
     ficta soles, Hecate'.
     


434. (EXTRA) IMMANE PATET TELLVS (MAVORTIA CAMPI) extra ipsum
lucum campus late diffunditur.

435-437. (DVRVS) QVI VOMERE PRIMO / (POST CONSANGVINEAS ACIES
SVLCOSQVE NOCENTES / AVSVS HVMVM VERSARE) {€durus€}, quisquis
primo hunc arauit, id est Cadmus satis draconis dentibus.

438-441. (INGENTES) INFELIX TERRA TVMVLTVS / (... / EXSPIRAT
NIGRI CVM VANA IN PROELIA SVRGVNT / TERRIGENAE) {€tumultus€}
dicit illarum animarum, quae se occiderunt. Id est: aratoris
proscissione indignantes pugnant inter se.

439. SOLAQVE IN NOCTE in qua solitudo est.

442. INSANI ... IVVENCI metu perterriti.

443-444. HIC SENIOR VATES (STYGIIS ADCOMMODA QVIPPE / TERRA
SACRIS VIVOQVE PLACENT SOLA PINGVIA TABO) causam dicit, cur ibi
Tiresias sacrificet, quia nunc terrigenarum sanguine sanguineus
est locus. Sanguine enim inferi delectantur. SOLA PINGVIA TABO
satiata cruore. Describitur locus in quo hoc contendit,
opportunus inferis sacris.

445-446. ARMENTAQVE SISTI / ATRA MOVET ut Vergilius:



     'quattuor hic primum nigrantis terga iuuencos
     constituit'.
     


447-448. (INGEMVIT DIRCE MAESTVSQVE CITHAERON / ET NOVA CLAMOSAE)
STVPVERE SILENTIA VALLES Baccharum uocibus clamosae ualles
destitutae immolatarum pecudum mugitibus stupuere. Dicit paene
phantasia omnem gregem in luco immolatum usque adeo ut fons de
quo potabant armenta et mons per quem errabant ingemiscerent, cum
se armentis destitutos uiderent.

450. IPSE MANV TRACTANS cum oculorum officio manibus fungeretur.

451. (NOVIENS) TELLVRE CAVATA pro nouem scrobibus factis, in
quibus ductus aquae quae sacris esset necessaria collocauit.

<451-452>. <LARGOS ... / INCLINAT BACCHI LATICES> id est: nobiles
latices fudit.

453-454. ACTAEOS IMBRES (SVADVMQVE CRVOREM / MANIBVS AGGERITVR
QVANTVM BIBIT ARIDA TELLVS) Actaea dicitur regio Attica, de qua
[et] mella quae ueniunt et liquida sunt et nimis dulcia. Vnde
Vergilius et montem Atticum Aracynthum dixit {€Actaeum€}, quia
omnis regio maritima est. Actaeum imbrem mulsum dicit, [aut
{€Actaeos imbres€} aquam fontis illius unde Actaeon aspersus in
ceruum mutatus est.] sed utrum mulsum purum [an fontem] an
cruorem pecudum, quo possit tellus arida satiari, incertum est.
[Nonnulli rorem marinum in Actaeo Aracyntho dicunt.] SVADVMQVE
CRVOREM / (MANIBVS) qui persuadeat manibus ad superos redire.
AGGERITVR infunditur. Deest 'tantum'.

456-460. TRIS HECATAE (TOTIDEMQVE SATIS ACHERONTE NEFASTO /
VIRGINIBVS IVBET ESSE FOCOS TIBI RECTOR AVERNI / QVAMQVAM
INFOSSVS HVMO SVPERAT TAMEN AGGER IN AVRAS / PINEVS HANC IVXTA
CVMVLO MINOR ARA PROFVNDAE / ERIGITVR CERERI) <{€tris Hecatae€}>
quia triformis est aut quia eadem Deum Mater creditur et
Proserpina uel Terra uel Vesta. Sic Ouidius de simili sacrificio:



     'dis tribus ille focos totidem de caespite ponit:
     laeuum Mercurio, dextrum tibi, bellica uirgo,
     ara Iouis media est. Mactatur uacca Mineruae,
     alipedi uitulus, taurus tibi, summe deorum'.
     


SATIS ACHERONTE (... VIRGINIBVS) natis de Acheronte. Etenim matre
Nocte patre Acheronte natae dicuntur.

VIRGINIBVS Furiis. (CVMVLO MINOR ARA) PROFVNDAE / ERIGITVR CERERI
tria sunt in sacrificiis deorum loca, per quae piationem
facimus: scrobiculo facto inferis, terrestribus supra terram
sacrificamus, caelestibus exstructis focis. Vnde etiam nominata
sunt 'altaria', ad quae sacrificantes manus porrigimus in altum.

460-461. CVPRESSVS / ... PLORATA luctibus apta. Cyparissus
speciosus puer dum uenaretur in amorem sui Apollinem compulit. A
quo accepit ceruum pulcherrimum munere et mansuetum. Qui cum
[diligeret] lassus somnum sub arbore capere coepit, subito
excitatus strepitu ceruum longe uidit. Credens siluestrem missa
sagitta eum <quem diligeret> interemit agnitoque usque eo
ingemuit ut ab omni cibo et potu abstineret. Quo tabescente
Apollo misertus eius uertit eum in arborem sui nominis. De qua
Vergilius:



     'fronde coronat
     funerea'.
     


Haec causa est quare cupressus adhibetur locupletum funeribus.
Lucanus:

     'et non plebeios luctus testata cupressus',
quia inclutas familias Romani hac notabant. Quidam uolunt ad hoc
munus electam arborem, quia infructuosa apta defunctis est, uel
quod in tutela[m] eam dixerint inferorum.

462. SIGNATI CAPITA designata capita habentes. Prius enim setae
tolluntur aut lana et aris imponitur, et ita designatur quasi
immolationi[s] uictima. [ET] FRVGVM LIBAMINE PVRO illibato,
impolluto. Significat autem salsas fruges.

463. IN VVLNVS CECIDERE GREGES sacerdotum consuetudo talis est,
ut aut ipsi percutiant uictimas — et 'agones' appellantur — aut
uictimis cultrum alter impingat — qui 'uictimatores' dicuntur.
Ideo dixit {€in uulnus cecidere greges€}. Vt Vergilius:

     'supponunt alii cultros'.
MANTO filia Tiresiae uirgo.

464. PRAELIBAT SANGVINEM primo est immolare, deinde sanguinem
libare, tertio reddere, quarto litare.

465. TER CIRCVM ACTA PYRAS cum ter omnes pyras circumisset.

466-467. (ADHVC SPIRANTIA) REDDIT / VISCERA aut aris imponit aut
nuntiat patri suo.

468-470. ATQVE IPSE SONANTIA FLAMMIS / VIRGVLTA (ET TRISTES
CREPVISSE VT SENSIT ACERVOS / TIRESIAS) <tristes… sensit aceruos>
hostias, ut sic futura dicat. Ars autem haruspicinae hoc habet,
ut et turis motus et crepitus et fumi motus et flexus colligat,
quoniam haec primum signa aut testantur extorum promissus, si
bona sint, aut, si contraria, refra[n]gantur, ut testatur liber
de turis signis, qui ipsi[us] Tiresiae <a>scribitur. SENSIT quia
carebat oculis sacerdos.

470. PLVRIMVS ARDOR ANHELAT bene hoc adiecit. Nam quomodo caecus
posset intellegere aras ardere nisi ignis afflatu?

472. ET VOX IMPVLIT IGNEM id est: illius precibus flamma nutrita
est.

478. VVLGVSQVE CAVA SVB NOCTE REPOSTVM {€caua€} 'patenti' aut
'alta', sed melius {€caua ... nocte€} est 'uacua ab opere'.
{€Repostum€} ideo, quod itidem ad superos ad corpus reuertatur.

479. ET PLENA REDEAT STYGA PORTITOR ALNO <ordo: > et portitor
plena alno redeat [ad hanc] Styga[m]. <REDEAT STYGA> quomodo
dicimus 'uiam redeat'.

480-481. FERTE SIMVL GRESSVS (NEC SIMPLEX MANIBVS ESTO / IN LVCEM
REMEARE MODVS) nocentes, inquit, de Tartaro, pii de Elysio
ueniant. MANIBVS Graecorum manes dicit.

481-483. (TV SEPARE COETV / ELYSIOS PERSEI PIOS) VIRGAQVE POTENTI
/ NVBILVS ARCAS AGAT {€nubilus€} infernus. Imperat autem
Mercurio et Liberae ut animas piorum euocent. Quare autem
{€Perse<i>€}< He>cate, ratio est. Quidam enim uolunt non Iouis
filiam esse [Mercurium], sed Persae, in qua opinione etiam
Hesiodus uersatur in his libris, quos de Theogonia scripsit
[quidam Persei].†Coruilius† quattuor Mercurios esse scribit: unum
Iouis et Maiae filium, alterum Caeli et Diei, tertium Liberi et
Proserpinae, quartum Iouis et Cyllenes, a quo Argus occisus est.
Quem ipsum ob hanc causam Graeci profugum dicunt, Aegyptiis autem
litteras demonstrasse. Ergo Mercurium Liberi et Proserpinae
filium dicunt animas euocare. De quo Vergilius:

     'Leth<ae>um ad fluuium deus euocat agmine magno'.
<483>. <CONTRA PER CRIMINA FVNCTIS ... / 486 TISIPHONE DVX PANDE
DIEM> ordo: {€per crimina functis, o Tisiphone, pande diem€}.
Sensus hic est: Hecate et Mercurius pias animas ducant, nocentes
uero Tisiphone.

484-486. QVI PLVRES EREBO (PLVRESQVE E SANGVINE CADMI / ANGVE TER
EXCVSSO ET FLAGRANTI PRAEVIA TAXO / TISIPHONE DVX PANDE DIEM) ut
Vergilius:

     'quae maxima turba est'.
Sed modo aucti per sanguinem Theba<no>rum. TAXO quia de hac
arbore uenenosa faces Furiae dicuntur habere. TISIPHONE DVX
(PANDE DIEM) tu, inquit, Tisiphone, illos reduc qui scelerati
sunt plurimique de stirpe Thebana.

487. DETORQVEAT VMBRAS auertat ad superos quidem uenire
cupientes.

489. ILLI FORMIDINE NVLLA subaudimus 'stabant'.

492-493. NVNC (VMEROS NVNC ILLE MANVS ET) VELLERA PRESSAT /
(ANXIVS) amplectitur, constringit petens auxilium timoris.

494. CONFRAGA aspera et deserta.

496-497. ET SVDANTIA NISV / (TELA PREMENS) ex manuum sudore. Nam
per timorem sudor oritur uenatori.

499. ET CAECA METITVR (MVRMVRA CVRA) {€caeca ... cura€} quae
caecat mentem et conturbat. Tacito animo non illum uidet, sed
magnum esse clamore metitur.

502. LAEVAQVE CONVVLSAE DEDIMVS CARCHESIA TERRAE quae sinistra
manu funduntur, laeua manu infuderat.Inferis sinistra manu
immolamus pocula.

503-504. CASSVSNE SACERDOS / (AVDIOR) et hunc locum de Lucano
mutuatus est. Vt:



     'Tisiphone uocisque meae secura Megaera,
     non agitis saeuis Erebi per inane flagellis
     infelicem animam?'
     


506. COLCHIS [AGET] ciuitas Scythiae, de qua omnes ueneficae.
Vnde Medea.

<507>. <NOSTRI CVRA MINOR> hoc est: illis obtemperatis, nostra
praecepta contemnitis.

509-510. (MIXTOS CAELIQVE EREBIQVE) SVB VNVM / FVNESTARE DEOS pro
'in unum' et 'in commune'.

<510-511>. <EXSANGVIA FERRO / ORA SEQVI ATQVE AEGRAS FVNCTORVM
CARPERE FIBRAS> immolationem hominis. Propter necromantiam. His
enim inferi delectantur.

514. ET QVIDQVID DICI NOSCIQVE TIMETIS haec de Lucano mutuatur,
cum minantem manibus Thessalam induceret.

515. (ET TVRBARE HECATEN) NI TE THYMBRAEE VERERER bene: licet
magicam faceret, honorem seruauit Apollini. Cuius et reuerentia
nolle se dicit germanae eius dei inuocationis metu contumeliam
facere. [Ipsa autem Hecate et Diana dicitur.] [Tetigit et
philosophice partem sacrorum iuxta picturam, quam inferiore
adnotatione commemorat.]

516-517. ET TRIPLICIS MVNDI SVMMVM (QVEM SCIRE NEFASTVM / ILLVM
SED TACEO) dicit [autem] deum δημιουργόν, cuius scire non licet
nomen. Infiniti autem philosophorum <et> magorum [Persae] etiam
confirmant [aut] reuera esse praeter hos deos cognitos qui
coluntur in templis alium principem et maximum dominum, ceterorum
numinum ordinatorem, de cuius genere sint soli Sol atque Luna.
Ceteri uero, qui circumferi a sphaera <astra> nominantur, eius
clarescunt spiritu. [Maximis in hoc auctoribus Pythagora et
Platone et ipso Tagete.] Sed dire sentiunt qui eum interesse
nefandis artibus actibusque magicis arbitrantur. In uersu ergo
poeta sic dixit {€illum€}, quasi nomen sciret <sic> ['sic'
repetiuit] ut proderet, sed hoc magis ad terrorem dixit
[{€illum€} ut putaretur scire]. Si ergo sciri nefas est, dicci a
uate non potuit. Licet magi sphragidas habeant quas putant Dei
nomina continere, sed Dei uocabulum a nullo sciri hominum potest.
Sed quid ueritas habeat, percipe. Huiusne dei nomen sciri potest
qui nutu tantum regit et continet cuncta, cuius arbitrio
deseruiunt, cuius nec aestimari potest mundus nec finibus claudi?
Sed cum magi uellent uirtutes eius, ut putabant, [sese]
comprehendere, singulas appellationes, quasi per naturarum
potestates, abusiuo modo designarunt et quasi plurimorum numinum
nobilitate Deum appellare conati sunt, quasi ab affectu cuiusque
dei ductis uocabulis, sicut Orpheus fecit et Moyses, Dei summi
antistes, et Esaias et his similes. Etrusci confirmant Nympham
quae nondum nupta fuerit praedicasse maximi Dei nomen exaudire
hominem per naturae fragilitatem pollutionemque fas non esse,
quod, ut documentis assereret, in conspectu ceterorum ad aurem
tauri Dei nomen nominasse, quem ilico ut dementia correptum et
nimio turbine coactum exanimasse. Sunt qui se — licet secreto —
scire dicunt, sed falsum sciunt, quoniam res ineffabilis
comprehendi non potest.

518. (IAMQVE EGO) VOS [AVIDE]

     'infernae canes, eliciam aut insequar'
deest.

<520>. <PANDITVR ELYSIVM CHAOS> iuxta picturam illam ueterem in
qua haec tormenta descripta sunt [et ascensio ad deum].

524. ET STYX (DISCRETIS INTERFLVA MANIBVS OBSTAT) quae meatu suo
manes discernit a superis. Vt:

     'et nouies Styx interfusa coercet'.
Et ideo hic {€interflua€} nominauit.

526-527. (STYGIAEQVE SEVEROS) / IVNONIS THALAMOS Pythagoras dicit
duo esse hemisphaeria, quibus proprios deos assignat. Et facit
superioris regem Iouem et reginam Iunonem, inferioris Ditem Iouem
esse infernum, Proserpinam uero Iunonem infernam. Et duas
Veneres: unam supernam et alteram Libitinam. Et alios deos binos
constituit: Hecaten, sicuti Ditem Iouem, ita et hanc Stygiam
Iunonem. Vt Vergilius:

     'Iunoni infernae dictus sacer'.
530. ARBITER HOS DVRA VERSAT CORTYNIVS VRNA licet de disceptatore
animarum et censore uitae alia sit secreta et arcana ueritas,
tamen, quod ex opinione translatum est in fabulis, scribam.
{€Cortynius arbiter€} Minos Cretensis, cui ad gloriam et titulum
sola natalium sufficeret claritas, meruit placiditate mentis ut
illum plus moribus quam generis auctoritate homines mirarentur.
Fuit enim rex Cretae ita uita clemens, ut — quod est mirum —
gauderent eum dominum quibus imperabat habuisse. Defunctus
deinde, quantum mansuetudo mereatur, nec fato quidem hoc honore
priuatus est. Nam dicitur apud manes de supremo exitu iudicare
mortalium. Veteres enim Graeci, ut impios crudelesque poenas apud
inferos luere, sic bonum quemque adeptum bonae uitae praemia
post mortem esse dixerunt. Quod est bonitatis exemplum, quia
Minos se non ut regem aut tyrannum, sed tamquam unum de plebe
gessit; quae laus summa est. Vt Seneca in Thyestis choro:



     'nescitis, cupidi arcium,
     regnum quo iaceat loco.
     Regem non faciunt opes,
     non uestis Tyriae color,
     non frontis uota regia,
     non auro nitidae trabes.
     Rex est, qui posuit metus
     et diri mala pectoris,
     quem non ambitio impotens
     et nunquam stabilis fauor
     uulgi praecipitis mouet'.
     


ARBITER [HOS] quasi quaesitor. Ex sorte iudex legit quos habeat
in consilio. Vt:

     'quaesitor Minos urnam mouet'.
Hic Iouis et Europae filius, cui fuere fratres Rhadamanthus et
Sarpedon.

532. POENARVM LVCRA FATERI poenas quas apud superos lucrati sunt.
Vt:

     'quae quis apud superos furto laetatus inani'.
535. ANGVSTAM CENTENI AEGAEONIS VMBRAM Vergilius:

     'Aegaeon qualis, centum cui bracchia dicunt'.
ANGVSTAM tenuatam. Nec enim in figura umbrae tanta est magnitudo
quanta in corporis ueritate. Vel quem spatia tanta uix capiant,
uel quamuis centum manus fuerint, umbra tamen eius memoratur
angusta. [Quia maior est in umbra inani quam in corpore
magnitudo.]

537. REMEABILE SAXVM Vergilius:

     'saxum ingens uoluunt alii'.
Sisyphi exemplo illi signantur, qui contempta uera philosophia ad
uoluendum mundi onus crebro uertuntur.

538. FALLENTESQVE LACVS Tantali, cuius ab ore epulae
subtrahuntur. Bene {€lacus€} pro 'potu' posuit. Sic Horatius:



     'Tantalus a labris sitiens fugientia
     captat flumina'.
     


TITYON(QVE ALIMENTA VOLVCRVM) quia Latonae uoluit uim inferre,
eius pectus lacerat uultur.

539. (CALIGANTEM LONGIS) IXIONA GYRIS <{€caligantem€}>
σκοτούμενον quod rotae uolubilitate rapiatur. Ixion, Phlegyae
filius, cum misericordia Iouis in caelum sublatus fuisset,
Iunonem de stupro interpellare ausus est. Quae de audacia eius
conquesta Ioui suadente ipso pro se nubem misit, cum qua Ixion
concubuit, et geniti sunt Centauri. Reuersus autem ad mortales
Ixion gloriatus est cum Iunone concubuisse. Ob quam causam eum
Iuppiter fulmine percussit et ad rotam uoluendam ligauit.

548. NOSTRAMQVE MONE PER SINGVLA NOCTEM quia a Iunone caecatus
fuerat Tiresias, qui maiorem libidinem locutus mulierum est, ideo
quod ante femina fuisset. Et merito, quia utriusque sexus fuerat
expertus naturam. De qua re et ante dictum est.

549-550. CARMENQVE SERIT (QVO DISSIPAT VMBRAS / QVO RECIET
SPARSAS) sensus: et serit carmen, quod collectas umbras et non
necessarias spargeret, necessarias uero ac passim uagantes in
unum cogeret.

550-551. QVALIS SI CRIMINA DEMAS / COLCHIS (ET AEAEO SIMVLATRIX
LITORE CIRCE) talis erat Manto, qualis Medea aut Circe,
criminibus ademptis, magica arte perfecta. Vt collatio
conueniret, Medeae artem tulit herbarum, quia Manto uno carmine
potentiam exercet. Circen autem non carminibus constat, sed
herbis ualuisse, quia decipiebat poculis transeuntes. Vt
Vergilius:



     'potentibus herbis
     induerat Circe in uultus ac terga ferarum'.
     


Equidem cum sit naturae ratio fingendo corpora facere homines qui
fuerant beluae, resoluta ferae figura humanos uultus effingunt.
Circe ergo fuit mortalis, quam stulti Solis filiam fuisse
dixerunt, si fas est, ut dei filia credatur esse mortalis. Sed
ordinem fabulae perstringamus. Haec igitur Circe in insulam
Aeaeam delatos ad se in feras mutabat. Ad hanc forte delatus
Vlixes Eurylochum cum uiginti et duobus sociis misit, quos ab
humana specie commutauit. Sed Eurylochus inde fugit et Vlixi
nuntiauit. Is solus ad eam proficiscitur, cui in itinere
Mercurius remedium dedit monstrauitque quomodo Circen deciperet.
Qui, postquam ad eam uenit, ab ea poculo accepto Mercurii
remedium miscuit et eduxit ensem eique minatus est, ut socios
sibi restitueret. Tunc Circe sensit sine uoluntate deorum non
esse factum fideque data socios ei restituit. Ipse cum ea
concubuit, ex qua Telegonum procreauit. Inde proficiscens ad
Auernum delatus ad inferos descendit. — reliquos labores eius
Tiresias uates edocuit.

553-554. PRIMVS SANGVINEO (SVBMITTIT INERTIA CADMVS / ORA LACV)
eleganter coepit a conditore Thebarum posteriorum historias
narraturus. Cadmum et Harmoniam diximus in dracones esse
conuersos, quorum ueniunt animae ut bibant fossam sanguinis
plenam.

555. AMBORVM Cadmi et Harmoniae.

556. TERRIGENAE quos sparsis draconis dentibus terra edidit.

557. (QVIS AEVI) MENSVRA DIES quibus nascendi moriendique <...>
dies fuit.

557-560. (MANVS OMNIS IN ARMIS / OMNIS ET IN CAPVLO PROHIBENT
OBSTANTQVE RVVNTQVE) / SPIRANTVM RABIE (NEC TRISTI INCVMBERE
FOSSAE / CVRA SED ALTERNVM CVPERENT HAVRIRE CRVOREM) id est:
furore uiuentium adhuc arma tractabant suumque magis fundere
sanguinem festinabant quam eum, qui erat fusus in fossa,
<haurire>. [SED ALTERNVM CVPERENT HAVRIRE CRVOREM] [quos draconis
dentibus satis tellus ediderat,] odia uetera retinentes potandi
ordinem immatura festinatione turbarunt.

561. FLETIQVE NEPOTES Pentheus, Actaeon, et Melicertes.

562. ORBAM AVTONOEN quia Actaeonem filium perdidit. ANHELAM ...
INO uel furentem quod ei [in]nupsit paelex, uel quod mariti
Athamantis tela fugiens cum Melicerte sese fluctibus tradidit
quod Athamas Learchum occiderat.

564. ET OPPOSITIS SEMELEN A VENTRE LACERTIS quia cum proximas
uidisset fulminis flammas, pia mater non immemor pignoris manus
uentri, ne perimeretur, opposuit, quasi fulmen non sibi, sed
filio formidaret. Mire autem dictum est {€a uentre€}, quod inter
periculum fulminis filio timeret.

565. GENETRIX CADMEIA Agauen dicit, [non Cadmi filiam, sed quae a
Cadmo originem duceret,] quae filium furens occidit. Ergo
{€genetrix Cadmeia€} ambigue. Non enim mater Cadmi, sed filia.
Ordo: Cadmeia genetrix ... insequitur. [Quae scitur esse
Cadmeia.]

569. ECHION pater Penthei. [Actaeonis uero Aristaeus fuit, filius
Apollinis et Cyrenae.]

570. TRISTEM NOSCO LYCVM [hic est Lycus, qui Megaram filiam suam
Herculi dedit uxorem et ob hoc a Iunone in furorem uersus est et
filios Herculis ex Megara susceptos Oxea et Creontiadem occidit.
{€Tristem€} ergo propter mortem nepotum.] hic est [ergo] Lycus
maritus Antiopae, Nyctei regis filiae, et {€tristis€} ob stuprum
coniugis, quam per uim stuprauerat Epaphus. Ille eam proiecit.
Epaphus autem fuit ex Io[ne] et Ioue natus. Quam fabulam latius
aperiemus. Antiopa, Nyctei regis filia, ab Epapho per dolum est
stuprata, quae ob id a uiro Lyco est eiecta ui. Qua pulsa Dircen
duxit uxorem. Cui suspicio incidit uirum suum clam cum Antiopa
concubuisse. Itaque impetrauit a famulis ut eam uinctam in
tenebris clauderent. Cui cum partus instaret, Iouis uoluntate
effugit uincula et in monte Cithaerone partum exposuit. Natos
Zethum et Amphionem proiecit. Hos pastor pro suis educauit, quos
postea mater agnouit. Iniurias eius exsecuti Lycum interfecerunt,
Dircen tauro indomito religatam uita priuauerunt.

570-571. (DEXTRAMQVE IN TERGA REFLEXVM) / AEOLIDEN (VMERO
IACTANTEM FVNVS ONVSTO) Athamanta dicit, Aeoli filium, cum
{€humero ... onusto€}, quia sic pingitur: insequens Ino uxorem,
collo portans filii Learchi cadauer.

572-573. (NECDVM ILLE AVT HABITVS) AVT VERSAE CRIMINA FORMAE /
(MVTAT ARISTAEO GENITVS FRONS ASPERA CORNV / TELA MANV REICITQVE
CANES IN VVLNVS HIANTES) <{€crimina€}> propter crimina, quia in
Dianam nudam inciderat. [FRONS ASPERA CoRNV] Actaeonem
significat, quem dicit apud inferos eadem forma mansisse qua apud
superos fuerat: habentem cornua.

576. TANTALIS Niobe Tantali filia †et Penelopes†, quae partus sui
fecunditate praelata cum filiis <bis> septem a Diana et Apolline
probatur exstincta.

577-578. NIL DEIECTA MALIS I(VVAT) E(FFVGISSE) D(EORVM) /
N(VMINA) filiis delectatur exstinctis amplius sibi posse in
deorum iniuriam licere, cum desint in quibus peccatorum licentia
uindicetur. Nam ideo subdidit:

     'et insanae plus iam permittere linguae'.
584. EXTERNAE SATIS EST MIHI LVCIS duplex hic expositio est. Nam
{€externae€} aut humanis aspectibus, quoniam diuinam lucem uult
magis intellegi, aut certe quod ipse diuinatione alieno fruebatur
aspectu.

584-585. INERTES / (DISCEDVNT) NEBVLAE (ET VVLTVM NIGER EXVIT
AER) {€inertes€} epitheton est nebulae. Nam {€uultum€} caecitate
obrutum ad uidenda quae sunt diuina, perpetua nox {€exuit€}
caecitatis.

588. MAERENT ARGOLICI (... MANES) coniecturam facit de ducum
uultibus luctuum futurorum.

589. TORVVS ABAS Acrisii pater, quem idcirco {€toruum€} dicit
quod fuerit toruus in ciues. PROETVSQVE NOCENS ideo {€nocens€}
quia Bellerophontem innocentem uoluit occidere. Bellerophontes,
Glauci filius, cum ignarus ad Proetum in hospitium uenisset et
uxor Proeti Sthenoboea [siue Antia] illum amaret nec ab eo
impetrare potuisset ut secum concumberet, apud suum uirum mentita
est ab eo se compellatam fuisse. Proetus ad Iobatem, socerum
suum, misit et de eadem re Bellerophonti dedit tabellas
perferendas socero. Quibus lectis interficere noluit talem uirum.
Sed cum ille prudentia sua et castitatis auxilio se ab instanti
periculo liberasset, tamen, ut pudicitiam periculi probaret
immanitas, ad interficiendum Chimaeram missus est, quam ille
Pegaso iuuante prostrauit. Denuo eum misit ut Calydonas uinceret.
Etiam illos cum uicisset, nouissime Iobates sciuit quae sibi
fuisset causa tanti mali faciendi. Crimina quae in eum
confi<n>xerat aboleuit uirtutemque eius laudans alteram filiam
Alcimenen ei dedit uxorem. At Sthenoboea re cognita ipsa se
interfecit. Ergo hic {€Proetus nocens€}, qui innoxiam iuuenem
periculis tantis obiecit. Haec fabula apud Homerum est in libro
sexto. Ipse est Proetus, cuius filias sub contumelia laesi
numinis Iuno furore compleuit, quo se factas buculas putarent. De
quibus Vergilius:

     'Proetides implerunt falsis mugitibus agros'.
PHORONEVS hic est, qui primus Iunoni sacrificasse dicitur, ut
Dardanus Ioui. Phoroneus autem Inachi filius, qui primus
mortalibus regnauit, cuius filiam Nioben, quae alia<s> Tantali
est, Iuppiter primo mortalem dicitur compressisse.

590. TRVNCATVSQVE PELOPS Vergilius:

     'humeroque Pelops insignis eburno'.
590-591. SAEVO PVLVERE SORDENS / (OENOMAVS) {€sordens€}, quia per
circum tractus est. {€Saeuo€}, quia ibi occisi fuerant
innocentes.

592-593. (QVID AVTEM / HI) GREGE CONDENSO isti sunt quinquaginta
quos Tydeus occidit.

595. FALSO CLAMORE ut Vergilius:

     'inceptus clamor frustratur hiantes'.
595-597. (LEVATAS) / INTENDVNT SINE PACE MANVS R(EX) F(ALLOR)
A(N) H(I) S(VNT) / (QVINQVAGINTA ILLI) <{€rex€}> o rex Eteocles.
Eos ostendit Eteocli quos etiam ipse posset agnoscere. {€Sine
pace€} autem dixit aut bellicosas aut ipsi discordes, cuius causa
fuerant interempti.

598. (NOSTRA) PRAESIGNEM MAEONA LAVRV Maeonem illum uatem dicit
ideo {€praesignem ... lauru€}, quoniam fuit sacerdos Apollinis et
diuinatione pollebat. Quem Tydeus a quinquaginta uirorum caede
seruatum remisit Thebas incolumem. Qui se in conspectu regis
donatam uitam respuens conscientia uirtutis occidit.

599-602. NE SAEVITE DVCES (NIHIL IN MORTALIBVS AVSVM / CREDITE
CONSILIIS HOS FERREA NEVERAT ANNOS / ATROPOS EXISTIS CASVS BELLA
HORRIDA NOBIS / ATQVE ITERVM TYDEVS) quasi apud indignantes eos
loquitur qui fuerant interempti a Tydeo, et casum humanae sortis
excusat Fatorum legibus euenisse. Omina prospera uiderat de parte
Thebana et Argolicos duces uultu pronuntiasse de fato belli. Sed
uidit illos Thebanos quos Tydeus peremit. Quos hic minantes
ciuibus suis placat dicens Fatorum fuisse legem ut tot caderent,
non uirtutis alienae, dein superstitibus Thebanis, qui Tydeum
uidentur esse passuri. Hoc autem mihi uidetur dixisse Statius
historiae ductus exemplo ut animas seu manes irasci diceret et a
Tiresia placatas. Alexander igitur cum in Asia<m> traduceret
exercitum conspexit proximam litori manum armatorum armis Achiuis
candentium. Propterea tubam canere iussit et milites nauibus
egredi armatos. Sed cum isset a conspectu Macedonum ea species
umbrarum ante cunctis perspecta, ut attigit Troicam terram,
certus a uicinis factus quod eiusmodi uisiones ibi frequentissime
fierent, suspicatus animas esse Achiuorum qui consociati foedere
Thessalis fuerant heroico bello, inferias apud tumulos eorum
dedit precatus aduersus barbaram gentem auxiliarios sibi fieri,
opinatus eosdem et in excessione classis apud litus sibi uisos.
Itaque in ea pugna, cum apud Granicum conflixere exercitus,
multas eiusdem speciei in proelio conspecta[n]s puta<uit
iuua>ntes Macedonum exercitum nec minus alias animas apparuisse
barbarico habitu, ex aduerso existimans eos <in> hostium numero.
Eo proelio multis ex utraque parte caesis, locus in quo
ceciderunt faba primo floruit, quae nata fidem ueteribus praebuit
qua abstinendum usu fabae suadent. NIHIL IN MORTALIBVS AVSVM
quotiens ratione carent facti immanitate uirtutes, humanis non
sunt assignandae consiliis. Vergilius simili admiratione ait:



     'non haec humanis opibus, non arte magistral
     proueniunt'.
     


EXISTIS CASVS euasistis. Vt furentum ducum placaret inferias.
<Eas> euasisse enim dicit casus et Fortunae ludibria. Nam
Vergilius {€exisse€} pro 'euasisse' posuit:

     'atque oculis uigilantibus exit'.
<BELLA HORRIDA NOBIS> nobis uero supersunt belli discrimina.
Vergilius:

     'nos alias hinc ad lacrimas'.
606-609. (DIRVMQVE TVENS OBLIQVA NEPOTEM / NOSCIT ENIM VVLTV) NON
ILLE AVT SANGVINIS HAVSTVS / C(ETERA) C(EV) P(LEBES) A(LIVMVE)
A(CCEDIT) A(D) I(MBREM) / (IMMORTALE ODIVM SPIRANS) {€obliqua€}
ob parricidium posteris. Horret nepotem Laius ex scelere
procreatum nec sacrificii oblatione mitescit. Nam cum importune
instantes abigit illos quinquaginta qui Tydei manu fuerant
interempti, quos uittis redimitos dicit utpote reges, eosque
sanguine sacrificii placat ostenso, illum tamen non sanguinis
sacer, non alius liquor qui sacrificiis consueuit offerri
mitigat, id est uini aut mellis aut lactis. Sed {€immortale
odium€} posteris seruans nulla sacrificii oblatione placatur.

611-612. (CVIVS AB INTERITV NON VLLA AMPHIONIS ARCES) / VIDIT
AMICA DIES <{€amica€}> prospera, id est quae ab exsecrabilibus
facinoribus esset aliena. Nam post eius obitum uxor filii sui
Oedipodis est sortita coniugium, qui funestam rem saepissime
fecunditate partus incesti significauit. Secutum est nihilo minus
ut re cognita filius coniunx uoluntaria se caecitatis poena
damnaret, deinde Polynicis exilium et post omnia imminens bellum.

613. (MVLTVM) PLACATA MINORIBVS VMBRA calamitatibus posterorum.
Nam et parricida filius perpetua erat morte caecitatis damnatus
et in regno nepotes erant regnandi cupiditate discordes.

616. (OBSITVS ...) PAEDORE squalore confectus.

617. EIECTVSQVE DIE exclusus a diei claritate.

618. CREDE MIHI quia simili caecatus crucior uita.

619. LITANTI pro 'litato'.

620-621. (VENTVRASQVE VICES ET FVNERA BELLI) / PANDE VEL INFENSVS
VEL RES MISERATE TVORVM quoniam si iratus es, narra quod doleam,
si placatus es, posteris ede quod caueant.

<622-624>. <TVNC EGO TE OPTATA VETITAM TRANSMITTERE LETHEN /
PVPPE DABO PLACIDVMQVE PIA TELLVRE REPONAM / ET STYGIIS MANDABO
DEIS> ut in inferorum squalore perpetuo posito regi suaderet quae
poscebat edicere, spem ulterioris ripae, ad quam praeter
gloriosam mortem quam belli necessitas ingerebat uiolenter occisi
prohibebantur accedere, promittit carminibus posse concedere et
deis inferis se commendare, quamuis esset contra iura prohibitum.

624-625. MVLCETVR HONORIS / MVNERIBVS T(INGVIT)Q(VE) G(ENAS)
placatus muneribus sacerdotis sumpsit sacra libamina et tunc
demum reddidit consultanti responsum. Alii {€tinguitque genas€}
magis intellegi uolunt fletu quam sanguine.

626. VERSANTI MANES consideranti.

627. (AVGVRIO ...) POTISSIMVS melior ad augurandum.

630-632. [POSCITIS] ILLVM ILLVM (SACRIS ADHIBETE NEFASTIS / QVI
LAETO FODIT ENSE PATREM QVI SEMET IN ORTVS / VERTIT ET INDIGNAE
REGERIT SVA PIGNORA MATRI) schema epizeuxis id est repetitio
nominis. Dicit ergo Oedipum, filium suum, haec sacra debuisse
facere, qui nece patris et matris concubitu Thebanum mouerat
bellum.

633-634. (ET NVNC ILLE DEOS FVRIARVMQVE) ATRA FATIGAT /
(CONCILIA) imprecando filiis lassat. Horatius:



     'prece qua fatigent
     uirgines sacrae minus audientem
     carmina Vestam?'
     


638. LERNAEOS (... ALVMNOS) Graecos a Lerna, palude Argiae.

639. HOS TERRAE MONSTRA propter Amphiaraum, qui hiatu terrae
demersus est, seu propter Tydeum, qui prodigialiter Melanippi,
percussoris sui, cerebrum uorando defunctus est.

639-640. DEVMQVE / TELA (MANENT) propter Capaneum, qui eo clarior
fuit, quod Iouis fulmine meruerit interire.

640-641. (AB IGNE SVPREMO) / SONTES LEGE MORAE id est ex lege
morae uenientes, ne sontes sepelirentur Achiui. — {€sontes€}
autem {€morae€} optime nocentes, quia differunt sepulturam. Sic
et in primo:



     'tumulisque carentia regum
     funera'.
     


644. EI MIHI CRVDELIS (VINCIT PATER) aut quia effectum est uod
optauit, aut qui superuicturus est filiis.

646. GELIDAM NEMEEN silua in qua leo ille fuit quem Hercules
uicit.

648. SIDONIAS (... PRAEDAS) Thebanas, quia Thebarum conditor
Cadmus. {€Sidonius€} uero Tyrius.

652-653. MARCIDVS (... LIBER) lassus, ebrius, aut quod molles
faciat per pacem.

653-654. (IBI ARMIFEROS GEMINAE IAM SIDERE) BRVMAE / (ORGIA FERRE
GETAS) eleganter {€brumas€} pro annis posuit, non 'aestates',
quia Thracas et Getas perpetuae semper habent hiemes. Vt
Vergilius:

     'semper hiems, semper spirantes frigora cauri'.
Dicit ergo duobus annis Thracas Getasque exutos furore bellandi
docuisse culturas.

654-655. (CANVMQVE VIRESCERE DORSO / OTHRYN ET ICARIA RHODOPEN
ADSVEVERAT) VMBRA id est uitibus obsitam facere.
{€Icaria...umbra€} dixit, quia Icar<i>us comes Liberi accipitur,
qui a Libero uini usum ut mortalibus traderet sumpsit. Quod cum
pastoribus exhibuisset potandum, ebrii facti putauerunt se ueneno
fuisse temptatos <et> Icar<i>um peremerunt. Cuius Erigone filia
cum ductu canis inuentum fleret cadauer, in uindictam patris
deorum implorauit auxilium. Recepti ambo dicuntur in sidera,
Erigone in Virginem, Icar<i>us in stellam Bootae. Dicitur enim
cum plaustro suo receptus in caelum. Vnde Iuuenalis:



     'haud illo tempore, quo se
     frigida circumagunt pigri serraca Bootae'.
     


656-657. ET IAM PAMPINEOS M(ATERNA) A(D) M(OENIA) C(VRRVS) /
P(ROMOVET) Ouidius:



     'ipse racemiferis frontem circumdatus uuis,
     pampineis agitant uelatam frondibus hastam'.
     


MATERNA (AD) MOENIA id est ad Thebas, quia exinde fuit Cadmi
filia Semele, mater Liberi.

658. LYNCES Triptolemus beneficio Cereris cum fruges per omnes
spargeret gentes, ad Ly<n>cum, Scythiae regem, uenit ibique paene
deceptus est. Volens enim Ly<n>cus id quod hospes attulerat
fuisse suum monstrare, Triptolemum insidiis finire conatus est.
At ille periculo cognito stricto gladio Ly<n>cum persequi coepit.
Ille in feram sui nominis uersus morum suorum colore distinctus
est. Vt Vergilius:

     'quid lynces Bacchi uariae?'
659. ARMENTALIA non {€armentaria€}. Vt Vergilius:

     'armentalis equae mammis et lacte ferino'.
660. MIMALLONES [VRSAS] lingua Macedonum Bacchae. Hinc Persius:

     'torua Mimalloneis implerunt cornua bombis'.
661-662. (NEC COMITATVS INERS) S(VNT) I(LLIC) I(RA) F(VROR)Q(VE)
/ E(T) M(ETVS) E(T) V(IRTVS) (ET) N(VNQVAM) S(OBRIVS) A(RDOR)
quae omnia nascuntur ex uino. Vt Vergilius:

     'Bacchus et ad culpam causas dedit'
663. SVCCIDVIQVE GRADVS ebrietate titubantes.

668. AERAQVE TYMPANAQVE (ET BIFOREM ... TVMVLTVM) Vergilius:

     'tympana uox buxusque uocant'.
671-672. (SAEVVM) / ARGOS masculini generis in plurali tantum
numero esse Vergilius docet:

     'si patrios unquam remeassem uictor ad Argos',
in singulari uero {€saeuum Argos€} notandum neutri generis
ciuitatem Argos dictam. Nam et Horatius neutro genere posuit:

     'aptum ... equis Argos'.
673-674. CINERI DATA MATER INIQVO / (NATALESQVE ROGI) illud dicit
tempus quo fraude Iunonis Semele mater optauit Iouem eo cultu
uidere quo cum Iunone concumberet. Quod cum ferre non potuisset,
diuino igni apud Thebas consumpta est. Merito ergo eam ciuitatem
matris sepulcrum Liber appellat.

674-675. (QVAEQVE IPSE MICANTIA) SENSI / (FVLGVRA) ad
exaggerationem materni supplicii dicit etiam se in utero
constitutum sensisse uim fulminum.

677. NECTAM FRAVDE MORAS {€nectam€} iniciam. Dis enim solum
conceditur ut contra fata moram faciant. Vt Vergilius:

     'at trahere atque moras tantis licet addere rebus'.
In opinione ergo multorum est multa fieri extra legem Fatorum.
Nam si in hoc quod fixum est et ineluctabile dilatio uel mora
habetur, fides decreti uiolatur et quasi uincitur fatum. Vnde
Cicero:

     'multa fiunt praeter naturam praeterque fatum'.
ILLVM ILLVM TENDITE CAMPVM deest 'in'.

678. HYRCANAE (... IVGALES) id est Scythicae tigrides. Vt
Vergilius:

     'Hyrcanaeque admorunt ubera tigres'.
679. DICTO PRIVS Vergilius:

     'dicto citius tumida a(equora) p(lacat)'.
680-681. (TEMPVS ERAT MEDII CVM SOLEM IN CVLMINA MVNDI) / TOLLIT
ANHELA DIES {€anhela€} aestuosa, quando sol in Cancro est.

<682>. <ATQVE OMNES ADMITTVNT AETHERA LVCI> et necesse est,
quando sol in medio caelo est, omnia illustret.

683-684. (VNDARVM VOCAT ILLE DEAS) MEDIVSQVE SILENTVM / (INCIPIT)
cum silerent Nymphae, quibus conuocatis medius ipse constiterat.

684. AGRESTES FLVVIORVM (NVMINA NYMPHAE) oratio Liberi apud
Nymphas ut cuncta siti exhausta siccarent. Numina autem fluuiorum
sunt Nymphae, a fontibus enim originem ducunt. Vt Vergilius:

     'Nymphae, Laurentes Nymphae, genus amnibus unde est'.
685. (ET NOSTRI) PARS MAGNA GREGIS nostri comitatus maxima
portio.

687. (ERRANTES OBDVCITE PVLVERE) RIVOS id est: tanta uis sit
siccitatis ut riuorum aluei puluere impleantur.

688-689. (PRAECIPVAM) NEMEEN (QVA NOSTRA IN MOENIA BELLIS / NVNC
ITER) <{€Nemeen€}> paludis nomen unde erant Argiui. Ex qua et
campum significat quo aduentat Argiuus exercitus.

689. EX ALTO FVGIAT LIQVOR penitus imperat ut humor ex alto in
profundum discedat.

689-691. (ADIVVAT IPSE / PHOEBVS) ADHVC SVMMO (CESSET NI VESTRA
VOLVNTAS / LIMITE VIM COEPTIS INDVLGENT ASTRA) quia medio caeli
spatio uiolentior terris ardor solis infunditur, per quem unda
siccatur. Vt Vergilius:



     'et medium sol igneus orbem
     (h)a(userat), a(rebant) h(erbae), e(t) c(aua) f(lumina)
     s(iccis)
     f(aucibus) a(d) l(imum) r(adii) t(epefacta) c(oquebant)'.
     


Et sensus hic est: nisi uestra uoluntas cesset, summo limite
indulgent astra uim coeptis. Constat etiam Liberum eundem et
Apollinem esse et Solem. Ideo iuuenes omnes imberbes, quia ignis
non senescit.

691-692. MEAEQVE / ERIGONES SPVMAT CANIS <{€meae€}> id est quam
ego uindicaui, id est Erigone. Singulis enim mensibus aliorum
siderum ortus ingreditur. Canicularem ergo dicit stellam, quae
ideo inter sidera recepta est quia seruauit cadauer Icar<i>i
interempti, aut quia ipsa Erigonae nuntiauit interitum domini. Et
bene ait {€meae€} et propter Icar<i>um patrem. Hodieque enim
sacra Libero dantur in Erigones honore<m>. Vergilius:

     'oscilla ex alta suspendunt mollia pinu'.
695-696. (NOCTVRNAQVE FVRTA) LICENTVM / CORNIPEDVM (ET CVPIDAS
FAVNORVM ARCEBO RAPINAS) licenter facientium Panum, nam solent
Nymphas ad usum libidinis rapere. Etiam Faunos sumpto uino in
uenerem constat esse petulantes.

<698>. <VIRIDISQVE COMIS EXHORRVIT VMOR> ad imitationem radiorum
qui luce sua funduntur. Ergo aut ipse Liber a se cepit ardorem
aut uelociter quod petierat impetrauit, ut uirides uuae situ
caloris horrescerent.

699. PROTINVS INACHIOS (HAVRIT SITIS IGNEA CAMPOS) Graecus
exercitus iam describitur. {€Inachius€} autem {€campus€} Argiuus.
Vt:

     'Inachiis sese referebat ab Argis'.
702. AEGRA SOLO MACIES {€aegra€} arida, quasi macilenta. Vt
Vergilius:

     'et uictum seges aegra <negabat>'.
705-710. SIC VBI SE MAGNIS (REFLVVS SVPPRESSIT IN ANTRIS / NILVS
ET EOAE LIQVENTIA PABVLA BRVMAE / ORE PREMIT FVMANT DESERTAE
GVRGITE VALLES / ET PATRIS VNDOSI SONITVS EXSPECTAT HIVLCA /
AEGYPTVS DONEC PHARIIS ALIMENTA ROGATVS / DONET AGRIS) Ouidius
libro primo:



     'sic ubi deseruit madidos septemfluus agros
     Nilus et antiquo sua flumina reddidit alueo,
     aetherioque recens exarsit sidere limus,
     plurima cultores uersis animalia glebis
     inueniunt et in his quemadmodum coepta per ipsum
     nascendi spatium, quaedam imperfecta'.
     


BRVMAE illo tempore quo bruma apud Aegyptum esse creditur.
{€Eoae€} autem {€liquenti<a>€} Aegypti liquore nascentia. HIVLCA
AEGYPTVS calore fissa. Vergilius:

     'aut ubi hiulca siti findit C(anis) a(estifer) a(rua)'.
Ergo hoc facit Nilus quod apud alias gentes bruma, id est imbres.
Vt Lucanus:

     'atque hiemes afferre suas'.
710. MAGNVMQVE INDVCAT MESSIBVS ANNVM Lucanus:

     'effusis magnum Libye tulit imbribus annum'.
713. (NVNQVAM IN RIPIS) AVDAX ERASINVS qui ripis suis se
contineri non patitur. Et idcirco dixit {€audacem€} id est
grauiter sonantem.

713-714. (AEQVVS / FRVCTIBVS) ASTERION) Erasino contrarius
fluuio. Nam cum sit ille populator aruorum, hic fructibus est
aequus. Et haec flumina in Nemea silua sunt omnia.

716-717. (VNA TAMEN TACITAS SED) IVSSV NVMINIS (VNDAS / HAEC
QVOQVE SECRETA NVTRIT LANGIA SVB VMBRA) <{€iussu numinis€}>
ipsius Liberi. Bona uero oeconomia. Nam si ei<s> Langia
defecisset, perissent Argiui et non esset bellum quod fataliter
debebatur.

717-719. LANGIA ... / (NONDVM ILLI RAPTVS DEDERAT LACRIMABILE
NOMEN / ARCHEMORVS NEC FAMA DEAE) fons est qui postea uocatus est
Archemorus. Et huic consecratus est fons et Nympha, cuius famam
postea Argiui accepto beneficio extulerunt quia non perdiderat
aquam. Iuxta hunc fontem agon celebratur in honorem Archemori
consecratus et in Nymphae beneficium. Archemorus est Lycurgi
filius [Graeci] quem Hypsipyle acceperat nutriendum. Quae dum
sitientibus Graecis Langian fontem demonstrat, regium puerum ictu
serpentis amisit. Idem puer Opheltes, qui post Archemorus est
dictus. NOMEN enim {€lacrimabile€} sign<ific>at Archemorus ἀπὸ
τῆς ἀρχῆς τῆς μοίρας, eo quod primus occisus est. NOMEN gloriam
uel famam.

721. HYPSIPYLEN Lemnias fuit. Quodam tempore dum Lemniadum uiri
in Thracia pugnantes triennio tenerentur, indignatae desiderio
necem feminae aduersus omnes coniurauerunt ut omnes perimerent.
Inter quas sola Hypsipyle Thoanti patri pepercit. Ex quo in se
armauit ceterarum furorem. Quae dum fugeret, capta ad Lycurgum
regem ducta est [Graeciae]. In cuius seruitio cum filium eius
Ophelten nutriret, puer dracone periit. Qua orbitate rex iratus
cum in Hypsipyle ius dominii exercere uellet eamque filio
inferias mittere, a Graecis prohibitus <est>, quibus fontem
sitientibus demonstrauit. Graecis uero postea responsum est non
prius eos ad Thebas peruenire nisi placassent manes Archemori.
Pro qua re illi ludos funebres condiderunt, de quibus ipse poeta
plenius loquitur.

723-725. ERGO NEC ARDENTES C(LIPEOS) V(ECTARE) N(EC) A(RTOS) /
T(HORACVM) N(EXVS) (TANTVM SITIS HORRIDA TORRET / SVFFICIVNT)
<{€artos€}> quia arti et angusti efficiebantur per anhelitum
hominum. Nam anhelitu solet corpus intumescere.

731. CATENATAS (... LINGVAS) frenatas.

735. AMYMONES (... LIQVOR) ab Amymone, Danai filia, nuncupatus
fons. CAECIS latentibus quia ignorabantur.

736. (IGNIBVS HAVSTA) SEDENT quia quod incenditur sedet et
deprimitur.

737. FLAVAM LIBYEN Iuppiter Epaphum, quem <pro>creauerat, in
Aegypto oppida communire ibique regnare iussit. Oppidum Memphim
et alia plura constituit et ex Cassiopa[n] uxore suscepit filiam
Libyen, quae postea in Africa regnum possedit. Cuius ex nomine
terra Libyes est appellata.

738. (NVLLAQVE VMBRATAM NVBE) SYENEN ciuitas quae Aethiopiam ab
Aegypto diuidit. Quia ibi nunquam pluit, ideo {€nulla nube
umbratam€} dicit.

740-741. (ERRANTES) SVBITAM PVLCHRO IN MAERORE TVENTVR /
(HYPSIPYLEN) cum septem duces Thebas oppugnatum uenissent et
aquam quaererent, Adrastus deuenit ad Hypsipylen, Thoantis
filiam, cuius alumnus Archemorus periit. Et ludos funebres
instituerunt, quibus ludis Hypsipyle cum duobus filiis ex Iasone
intererat. Qui et ipsi matrem quaerentes currendo uicerunt.
Quorum nomina praeco cum pronuntiasset, Iasonis et Hypsipyles
filios esse mater eos cognouit. Qui ab rege impetrarunt ut matrem
recuperatam Lemnum reuocarent.

742. (INACHII) PROLES INFAVSTA LYCVRGI Lycurgi duo fuerunt Thrax
et Nemeaeus, de quo loquitur poeta. Ille in mari praecipitatus
dicitur quia primum aquis uina permiscuit et rem in haustu
sinceram pluribus uenenis infecit. Infausta ideo quia peritura.

749-751. (ARQVITENENS) SEV TE LATONIA CASTO / (DE GREGE
TRANSMISIT THALAMIS SEV LAPSVS AB ASTRIS / NON HVMILIS FECVNDAT
AMOR) siue te, inquit, Diana de grege suo alicui uxorem dedit,
siue te deus aliquis suo amore dignatus est. Nam posse hoc fieri
Iouis docemur exemplis qui multas Graeciae feminas amauit.
TRANSMISIT THALAMIS hoc est <in> matrimonium collocauit. Hoc ideo
quia uidet illam infantem ferre. NON HVMILIS FECVNDAT AMOR id
est: a numine compressa peperisti. NON HVMILIS quia non patitur
iniuriam numen, si tecum id est cum Argiua concumbat.

751-752. (NEQVE ENIM IPSE DEORVM) / ARBITER ARGOLIDVM THALAMIS
NOVVS quasi qui consueuerit cum Argolicis matribus saepe
concumbere. An quia <Io> Inachi Argiui filiam amauit et Danaen
item Acrisii Argiui filiam? Ergo uerisimile est et hanc Iouis
paruisse complexibus, quia frequenter luppiter est Argiuarum
concubitu delectatus.

755. CARPIT consumit. Vt:

     'carpit e(nim) u(ires) p(aulatim)'.
757. [SEV TIBI] FOEDA PALVS caenosa sordibus.

<757-758>. <NIHIL HAC IN SORTE PVDENDVM / NIL HVMILE EST> unde
Lucanus:



     'moriensque recepit,
     quas nollet uicturus, aquas'.
     


763-764. (DIRCAEOS TIBI DIVA GREGES) NVMERVMQVE REPENDAM /
(PLEBIS ET HIC MAGNA LVCVS SIGNABITVR ARA) id est: omnis te plebs
uenerabitur, ut pro numero exercitus de Thebanis gregibus tot
tibi uictimas immolemus [perseuerat in opinione qua coepit, ut
tot hostias de grege Thebano numeret quantus fuerit plebis
numerus nominatus.]

765-766. (ORANTIS) MEDIA INTER ANHELITVS (ARDENS / VERBA RAPIT)
inter media uerba rapit. An melius sic: media uerba interrumpit?

766. CVRSV ... ANIMAE spiritu uitae.

767-768. (FLATVS ...) SOLVTI / (ORIS) patuli ad auras capiendas.
Egent enim humore uitali, ideo aerem expetunt.

769. ETSI CAELESTIS ORIGO EST nam pater eius Thoas Liberi patris
fuisse filius dicitur. Ergo ista neptis Liberi fuit.

771-772. (ALTRICEM MANDATI CERNITIS) ORBAM / (PIGNORIS) haec cum
Iasone aliquando in Lemno concubuit. Ex quo enixa est geminos,
quorum alter Thoas, alter Euneus dictus est, quos fugiens
reliquit in Lemno. Et quia <quod> uiuant ignara est, orbam se
pignoris esse confessa est.

772. (AT NOSTRIS) AN QVIS SINVS (VBERAQVE VLLA) id est: si meis
filiis adducta est nutrix.

774. (SED QVID EGO HAEC FESSOSQVE OPTATIS) DEMOROR VNDIS uoluit
dicere de suis liberis et pudore reuocata est. Noluit enim
pandere quod uidebatur sine pudore fecisse. Aut ideo in media
oratione conticuit, cum illi magis desiderio <hauriendi quam>
audiendi succiderent.

777. ICARII ... ASTRI canem Sirium dicit, qui, cum Erigonae
patris eius corpus ostendit, in siderum numerum Liberi est
beneficio collocatus.

779. (MISERVM ...) ALVMNVM Archemorum, Lycurgi filium, quem draco
interemit. Cui proprium nomen Opheltes est.

780-782. PONIQVE NEGANTIS / (FLORIBVS ADGESTIS ET AMICO MVRMVRE
DVLCES / SOLATVR LACRIMAS) ordo est: lacrimas poni negantis
murmure consolatur et floribus. {€Poni€} autem significat abici
et conquiescere. Legitur et {€ponit ... negantem€} id est inuitum
et reluctantem. Expressit enim morem infantiae, quia nolunt a
nutricibus separari.

783-784. (DVM PARVVM CIRCA IVBET EXSVLTARE TONANTEM) / CVRETAS
TREPIDOS aut ad naturam rettulit Curetum, quod sint celeres ac
feroces, aut {€trepidos€} metu Saturni intellegamus uel quasi iam
deum formidantes Iouem.

784-785. (ILLI CERTANTIA) PLAVDVNT / ORGIA ad certationem
{€plaudunt€} hoc est feriunt {€orgia€} id est tympana.

785. SED MAGNIS RESONAT VAGITIBVS (IDE) postquam Op[i]s Iouem ex
Saturno peperit, <Nymphis> commendasse dicitur in Ida, ne a
Saturno interiret propter exclusionem regni quod Proteus
edixerat. Itaque cum Opem rogasset ubi esset quod pepererat, illa
lapidem ei inuolutum ueste monstrauit, quem Saturnus uorauit.
Amalthea nutrix, ne uagitus pueri audiretur, Corybantes posuit,
qui Curetes Latine 'lares familiares' appellantur.

788. (IN VVLTVM) NITENS pronus reptans.

789. RENIDENS labia contrahens.

790. (TENERIS MEDITANS) VERBA ILLVCTANTIA LABRIS quia infanti
quasi quoddam est inter uerba et labra certamen. Nam, dum conatur
uerba proferre, impeditur a labris immaturis.

795-796. (TALIS PER LITORA REPTANS / IMPROBVS) ORTYGIAE LATVS
(INCLINABAT APOLLO) Iuppiter cum Asterien, Titani filiam, amaret
et illa eum contemneret, in auem ortygiam conuersa est, quam nos
coturnicem dicimus, eamque in mare deiecit. Vnde insula Ortygia
est dicta. Postea ibi Latona enixa est Apollinem et Dianam.
Quibus natis insula 'Delos' est nominata. INCLINABAT suo scilicet
pondere.

802-805. (IBI EXSVLTANS CONCLAMAT AB AGMINE PRIMVS / SICVT ERAT
LEVIBVS TOLLENS VEXILLA MANIPLIS) / ARGVS AQVAE (LONGVSQVE VIRVM
SVPER ORA CVCVRRIT / CLAMOR AQVAE) <{€Argus€}> hic uexillum
portabat et, ut erat in primis positus, exclamauit 'aquae, aquae
sunt hic'. Cui tota multitudo respondit exercitus: 'aquae'. Vt
Vergilius:



     'Italiam primus conclamat Achates,
     Italiam laeto socii clamore salutant'.
     


805. AMBRACII (PER LITORA) PONTI <Ambracia> ciuitas Epiri de qua
mare nomen accepit. Lucanus:



     'oraque malignos
     Ambraciae portus'.
     


808. (SALVTATVS CVM) LEVCADA PANDIT (APOLLO) hoc est: facit
uideri montem ipsum id est Leucada, promuntorium Epirotici maris.

809-811. (INCVBVERE VADIS PASSIM DISCRIMINE NVLLO / TVRBA SIMVL
PRIMIQVE NEQVIT SECERNERE MIXTOS) / AEQVA SITIS ut omnibus aequa
sitis fuerat, ita omnibus aequam fecerat dignitatem.

811-812. (FRENATA SVIS) IN CVRRIBVS (INTRANT / ARMENTA) pro 'in
currus impliciti', ut biberent.

817. DIRIPITVR populatur.

<818-819>. <NVNC SORDET AQVIS EGESTVS AB IMIS / ALVEVS VNDE TOROS
RIPARVM TVRBANT a> bibentibus siccantur tori riparum.

825-826. SILVARVM NEMEE LONGE REGINA V(IRENTVM) / LECTA IOVIS
SEDES) memor sui poeta laudat Nemeam siluam, quae inter Thebas et
Argos est, quod in ea Iuppiter <colitur>, cuius sacerdos erat
Lycurgus rex, pater Archemori.

833-835. (NEQVE ENIM TIBI) CANA REPOSTAS / (BRVMA NIVES RAPTASQVE
ALIO DE FONTE REFVNDIT / ARCVS AQVAS GRAVIDIVE INDVLGENT NVBILA
CAVRI) flumina enim quae ex niuibus uel imbribus sumunt uires
possunt siccari. Vel hoc intellegendum: non interim effunduntur,
niues cum uerticibus montium solis calore liquuntur.

837. APOLLINEVS LADON siue quod lauros habea[n]t circa ripas
suas, quae in tutela sunt ipsius, <siue> propter Daphnen, cuius
hic fluuius pater est. XANTHVS VTERQVE quia Lyciae et Troiae est.

838. SPERCHIVS(QVE MINAX) Thessaliae fluuius Centauris uicinus.
(CENTAVREVSQVE) LYCORMAS qui et Euenos, quem {€Centaureum€}
dixit, quod in eo Herculis sagittis Nessus Centaurus sit
interemptus. Vt Lucanus:



     'et Meleagream maculatus sanguine Nessi
     Euenos Calydona secat'.
     


{€Centaureum€} ideo quia hunc Nessus Centaurus custodiebat.
Herculis uero fabula cunctis notissima est.

840-841. (CELEBRABERE ...) / AB IOVE PRIMVS HONOS post Iouem tu
secundus inuocabere. Sic Horatius:



     'tu secundo
     Caesare regnes'.
     


 LIBER V  

Descriptio alacris exercitus. Allocutio Adrasti ad Hypsipylen
petentis ut sibi narret quo esset genere procreata uel
quemadmodum nunc seruiat. Illius responsio, quemadmodum
coniurauerint Lemniades mulieres ira Veneris hortante Polyxo ut
omnem uirilem necarent sexum, et quomodo ipsa Thoanti pepercerit
patri eumque praeuio Libero patre, cuius filius fuerat,
imposuerit naui et ipsa acceperit regnum. Aduentus Argonautarum
et eorum labor tam contra tempestatem quam contra Lemniadas quae
eos bellis lacessebant. Pacis petitio ab Iasone. Quomodo suscepti
sint hospitio Argonautae et in consortium etiam cubilis admissi.
Quomodo ipsa ab Iasone decepta ut eius matrimonio consentiret.
Argonautarum discessio. Fama quod uiueret Thoas. Fuga Hypsipylae
et captiuitas et uenditio Lycurgo facta. Pueri Archemori
descriptio. Draconis terrigenae exsecutio occidentis Archemorum.
Ipsius draconis a Capaneo interitus. Planctus Hypsipylae supra
Archemori cadauer. Lycurgi aduentus uolentis occidere Hypsipylen.
Defensio Argiuorum. Iniuriosa militis indignatio circa Lycurgum
pro Hypsipyle. Interuentus Amphiarai pacem facientis. Aduentus
filiorum Hypsipylae de Iasone susceptorum. Amphiarai allocutio
suadentis ut consecretur Archemorus.

1. (PVLSA SITIS FLVVIO) POPVLATAQVE GVRGITIS ALVVM hunc librum
poeta extra ordinem carminis fecit, excessit enim oeconomiam
suam. In quo libro ludi funebres sanciuntur Archemoro, qui primus
in hoc bello, ut Protesilaus <in> Iliaco, expertus est mortem.
<POPVLATA> hic agentis est, non patientis.

2. (AGMINA) LINQVEBANT (RIPAS) postquam ductu Hypsipylae Argiuus
exercitus sitis ardore succensus uires liquore et haustu
recuperauit, rursus ordinatur ad bellum. AMNEMQVE MINOREM quem
per potum minorem fecit exercitus.

<3-4>. <PEDES ARMA / IMPLET> quia uacuantur, cum exuuntur, et ubi
corpus muniunt, implentur.

<4-5>. <REDIERE VIRIS ANIMIQVE MINAEQVE / VOTAQVE> Lucanus:



     'sic gurgite puro
     uita redit'.
     


<VOTA> uota belli, quae ante susceperant aqua inuenienda.

7-8. LEGEMQVE SEVERI / (ORDINIS) quem confundi militaris prohibet
disciplina.

8-9. (VT CVIQVE ANTE LOCVS DVCTORQVE) MONENTVR / (INSTAVRARE
VIAS) id est: unusquisque locum suum et dignitatem post potum
recepit.

9-10. (TELLVS IAM PVLVERE PRIMO) / CRESCIT quia dum erigitur
puluis crescit terra in altitudinem.

11. PHARIIS (... SERENIS) Aegyptiis. Pharos enim ciuitas est
Aegypti.

11-13. (QVALIA ...) / RAVCA PARAETONIO (DECEDVNT AGMINA NILO /
CVM FERA PONIT HIEMS) laetitiae congrua comparatio. Sic Argiui
post sitim laeti erant et alacres ut redeuntes grues ex Aegypto
in Thraciam quando fugiunt Notum, qui in Aegypto calorem aeri<s>
tempore auget aestatis. CVM FERA PONIT HIEMS desinit. Vt
Vergilius:

     'cum uenti posuere'.
14. VMBRA FRETIS (ARVISQVE) VOLANT ut sint umbrae fretis et
aruis, quasi ipsae grues umbra fretis sint, uolens multitudinem
designare. Omne enim spatium pennarum densitate qua praeteruolant
inumbratur. AVIVS AETHER hominibus scilicet.

16. ET NVDO (... SVB HAEMO) <{€nudo€}> sine honore siluarum.
Haemus est autem mons Thraciae. Et bene {€nudo€}: uestiuntur enim
arboribus. Vt Sallustius: 'uestitus oleastro ac myrtetis
aliisque generibus arborum'.

18. DVX TALAIONIDES <Adrastus>, Talai et Eurynomes filius.

20-21. CVI GLORIA TANTA / (VENIMVS) quasi ad gloriam Hypsipyles
pertinet quod saluti sit restitutus exercitus.

21. (INNVMERAE FATVM) DEBERE COHORTES sensus: quia nostram uitam
tibi debemus. Vt pro salute quam tot cohortibus dederat eosdem
habeat debitores.

23. QVANDO pro 'quoniam'. ut Vergilius:

     'quando haec te cura remordet'.
24. QVAE DOMVS (AVT TELLVS ANIMAM QVIBVS HAVSERIS ASTRIS) cuius
regionis esset aut unde originem duceret.

25. (DIC QVIS) ET ILLE PATER emphasis est. Vt:

     'qui tanti talem genuere parentes?'
26. TRANSIERIT FORTVNA LICET id est: quamuis a te felicitas
emigrarit. {€Fortunam€} autem dixit felicitatem.

29. LEMNIAS [ORSA] Lemniades cum diis omnibus decimas frugum
annis soluerent singulis, solam Venerem praetermittendam esse
duxerunt. Quae irata his odorem misit hircinum. Quas mariti
exsecrantes deserta Lemno odio coniugum Thracas petiuerunt
eorumque sibi filias adsciuere coniugio. Quod ubi Lemniadibus
compertum est, stimulante Venere in omne genus uirile coniurant
remeantesque ex Thracia uiros omnes interimunt. Inter quas
Hypsipyle patri Thoanti sola subuenit, ut non solum parceret,
uerum etiam fugientem prosequeretur ad litus. Tunc Thoanti Liber
occurrit eumque ad insulam Chion prospera nauigatione perduxit.
Lemnon Argonautae uenerunt, quos Lemniades suscipientes hospitio
cum his concubuerunt. Hypsipyle ex Iasone duos filios procreauit
Euneum et Thoantem. Cum plurimis diebus detenti essent, ab
Hercule obiurgati discesserunt. Lemniades autem, postquam
intellexerunt Hypsipylen patrem suum seruasse, interficere eam
conatae sunt. Illa dum fugit, a praedonibus capta Nemeam
deportata est et Lycurgo, regionis eius regi, in seruitutem
distracta.

30. INTEGRARE implere uel renouare. Vt Vergilius:



     'miserabile carmen
     integrat'.
     


31. INSERTA inducta. Vt Vergilius:



     'clipeoque sinistram
     insertabam aptans'.
     


<31-32>. <DEBELLATOSQVE PVDENDO / ENSE MARES> ita, inquit, fuimus
furore mutatae ut nostro scelere sexus omnis uirilis occumberet.

33. (O MISERAE QVIBVS HIC) FVROR ADDITVS bene {€additus€}, cum
libido iam esset in furia uel quasi naturaliter <non> haberent
furorem.

34-36. ILLA EGO NAM PVDEAT (NE FORTE BENIGNAE / HOSPITIS ILLA
DVCES RAPTVM QVAE SOLA PARENTEM / OCCVLVI) ordo: illa, quae
raptum sola parentem occului. Sensus: ne uos pudeat quod me
benignam fortuna fecerit, non uoluntas. {€Hospitem€} autem se
dixit, ne se tamquam parricidam audientes horrerent. Id est: ego
illa sum quae non fortuna suadente bene feci, sed sponte occului
patrem.

41. (PARQVE) OPERI TANTO <{€operi€}> beneficio. Quae tantum
merito seruaret exercitum. Lucanus:



     'tu nomina tanto
     inuenies operi'.
     


44. NEC FACILIS NEMEE (LATAS EVOLVERE VIRES) explicare tantam
multitudinem. Id est: angusta uia est, per quam omnes transire
non possumus. Ergo, dum mora est in transitu, narrandi spatium
habes.

53-54. (THRACES ARANT CONTRA) THRACVM FATALIA NOBIS / (LITORA ET
INDE NEFAS) id est: uicinitas Thraciae in nos suum transtulit
nefas. Nam quemadmodum illic Procne filium necauit, ita et nos in
Lemno maritos peremimus. — uel quia exemplum de caede maritorum
petitum est a crudelitate Terei, qui fuit ex Thracia.

56. (INNVMERIS QVAS SPVMIFER) ASSILIT AEGON mare Aegaeum, quod
insulas plurimas habet, dictum ab Aegeo, Thesei patre. Et
eleganter insulam insulis comparauit. {€Assilit€} insulas id est
circumfluit.

58-59. (NVLLOS VENERI SACRAVIMVS IGNES) / NVLLA DEAE SEDES quia
adulterium Veneris in honorem Vulcani damnauera<n>t, inde nulla
Veneris sedes in Lemno. Vnde iratum numen immisit odorem feminis
hircinum, ob quam causam horruisse uiri dicuntur uxores. Igitur
pergentes ad Thraciam eorum filias sortiti sunt. Quo dolore
commotae Lemniades reuersos uiros uniuersae peremerunt. Sed hanc
ueritatem poeta declinauit. Alii dicunt templum Veneris fuisse in
Lemno Graecorum opinione celebratum. Diuersa est odii causa. Nam
hoc alii asserunt, quia adulterium eius in hac insula uidetur
esse detectum. Vt ipsa Venus:

     'hoc mihi Lemniacae de te meruere catenae'.
Ideo etiam illas ineptas Solis filias acriter persecuta est.
QVONDAM interdum. Vt:

     'quondam etiam uictis redit in praecordia uirtus'.
60. LENTO(QVE INREPVNT) AGMINE (POENA) <{€agmine€}> incessu et
impetu. Id est: tarde ueniunt Poenae. Vt Horatius:



     'raro antecedentem scelestum
     deseruit pede Poena claudo'.
     


62-63. (NEC VVLTV NEC CRINE PRIOR) SOLVISSE IVGALEM / CESTON id
est sui dissimilis, omnibus deliciarum signis amotis, quoniam ira
molles abicit habitus. {€Ceston€} est uinculum ornamenti quo
circumdatur Venus, omnibus illecebris nuptiarumque cupiditatibus
elaborato quo matrimonia dicitur alligare. [CESTON subligar.]
Declinatur autem 'haec cestos' ut 'Delos, Lemnos'. Specialiter
tamen {€ceston€} zonam Veneris debemus accipere, quae non rutilo
auro gemmisque sit, sed pelle, ut probentur corporeae uoluptates.
{€Ceston€} uocatur quia copula et matrimonio uis est, quia adeo
quae pro adulterio perpetrantur 'incesta' dicuntur, quasi quod
non uinctum fuerit sit incestum.

63. IDALIAS (... VOLVCRES) epitheton de numinis sede, quod sint
Veneri consecratae columbae.

65. (DIVAM ALIOS) IGNIS (MAIORAQVE TELA GERENTEM) habet enim
Venus ignes <nunc> cupiditatis, nunc odii secundum fidem sacrorum
uel precationum Veneris Verticordiae praecipue, quae rogatur ut
amores iniciat, rursum ut auferat. Si enim potestas est dandi,
nihilo minus ius est tollendi. Et amore sublato aut naturaliter
odium residet aut immittitur. Vt Vergilius:

     'qui mihi reddat eum uel eo me soluat amantem'.
66-67. TARTAREAS (INTER THALAMIS VOLITASSE SORORES / VVLGARENT)
sunt qui dicerent Venerem se cum Furiis uidisse. Et bene,
philosophice prope, se<d> obscure, hic poeta tetigit furias amori
esse coniunctas secundum Vergilium:

     'in furias ignemque ruunt'.
Talia enim per amorem committuntur qualia per furorem solent.
Quid est enim uoluptas Veneris nisi mera insania? Ideo Venus
ignis dicitur, ideo Vulcani et Martis coniunx, ignis et furoris.
Idcirco et Furiae ignis facibus distinguuntur armatae.

69. NEC FIDI POPVLVM MISERATA MARITI ideo {€fidi€} quia et post
adulterium dilexit uxorem. Dixerat enim supra:

     'ubi ignifera fessus respirat ab Aetna'.
Dicuntur spiramina ignis in hac insula esse quae constat efflari
semper.

81-82. (NAM ME TVNC LIBERA CVRIS / VIRGINITAS) ANNIQVE TEGVNT
<{€tegunt€}> defendunt id est separabant a tali consilio. Siue
{€tegunt€}: a curis defendunt. Vt Vergilius:

     'hunc tegere et dirae ualeam subducere pugnae'.
85-86. (SOL OPERVM MEDIVS SVMMO LIBRABAT OLYMPO / LVCENTES) CEV
STARET EQVOS quia meridie cursus solis uidetur stare.

86-87. QVATER AXE SERENO / (INTONVIT) de numero tonitruum ratio
est. Nam omnis impar numerus prospera significat et uiuis
ascribitur, id uero quod par est exit infectum. Quod ergo nihil
agit, defunctorum est. Vt Vergilius:

     'numero deus impare gaudet'.
Et ubique mortuis geminum hoc est parem ascribit numerum uel
dualem: quattuor iuuencas inferis Orphei immolat, quattuor dis
tauros inferis mactat. Ideo etiam hic quattuor, quia aduersum
tonat. Et nitide obseruauit ut senae horae eo tempore
diuiderentur a sole ut par numerus, qui est uiuis contrarius,
poneretur. Dicitur autem hic impar numerus a Pythagora repertus
et masculinae uirtutis et deorum superum propter trinam regulam
diuinae rationis. Ergo huiusmodi signa contigerant ut:



     'quater ipse in limine portae
     substitit aut utero sonitum quater arma dederunt'.
     


Perocculte Vergilius de numero actus equi infernam infaustamque
rem id est mortem pronuntiari praedicebat.

87-88. (QVATER ANTRA DEI FVMANTIS ANHELOS) / EXSERVERE APICES
flammarum scilicet. Vt:



     'de uertice uisus Iuli
     fundere lumen apex'.
     


88. AEGON [promuntorium Lemni est] id est mare Aegaeum.

91. (TOLLITVR IN FVRIAS ...) INSVETA hoc est: praeter solitum
tollitur in furorem.

92. TEVMESIA THYIAS {€Teumesia€} Boeotia. Teumesus enim campus
iuxta Thebas prope Cithaeronem. {€Thysias€} Baccha ἀπὸ θυίειν,
βακχᾶν.

92-93. INSANO ... / ... DEO {€insanum€} Liberum dicit, qui
cultores suos faciat insanos.

95-96. TREMENTI / SANGVINE instabili furore.

98-99. INFELIX COMITATVS (EVNTI / HAEREBANT NATI) quia eos primum
occisura est ut fidem faciat sceleris ceteris suadere.

100-101. SVMMASQVE AD PALLADOS ARCES / (IMPETVS) opportune in
templo uirginis deae in maritorum interitum feminae uniuersae
coniurant. Haec enim dea uidetur damnasse matrimonium uirginitate
contenta.

104-106. REM SVMMAM (INSTINCTV SVPERVM MERITIQVE DOLORIS / ... /
LEMNIADES SANCIRE PARO) <{€meriti ... doloris€}> quem meritum
habemus in uiros. Instinctu enim superorum, non humano errore
paramus ista committere. Et est ordo: rem summam sancire paro.

105. O VIDVAE {€uiduas€} maritas uidetur incongrue posuisse, sed
ad explicandum dolorem muliebrem dixit. Hoc est: quae, cum
habeatis uiros, illis longe a uobis positis uiduarum uiuitis
more. Bene ergo nomen uiduitatis opposuit, quo uocabulo iam de
coniugibus desperarent et ut quasi alienos sine affectu uideantur
occidere. (FIRMATE ANIMOS ET) SEXVM (PELLITE) non dixit 'sexum
perdite' id est naturam immutate, quod fieri nulla poterat
ratione, sed pulsa feminea imbecillitate uiriles ad facinus
arripite animos.

106-108. (SI TAEDET INANES) / AETERNVM (SERVARE DOMOS TVRPEMQVE
IVVENTAE / FLORE SITVM ET LONGIS STERILES IN LVCTIBVS ANNOS) sic
ait, quasi semper desint mariti. Vt Vergilius:

     'solane perpetua maerens carpere iuuenta?'
IVVENTAE FLORE ideo posuit {€iuuentae€}, ne spes sit ulterius
neue malum sit temporale. SITVM uetustatem, quae turpis est in
iuuene. Vt Vergilius:

     'nec ego uicta situ'.
109-110. (VIAM ... / QVA) RENOVANDA VENVS {€Venerem€} hic pro
'maritis' posuit. Id est: ut inueniamus alios uiros.

112-113. CVI CONVBIALIA VINCLA / (AVT THALAMI SECRETVS HONOS)
interrogatiue, id est: cui uestrum fuit thalami honos secretus?

113-114. CVI CONIVGE (PECTVS / INTEPVIT) cuius pectus intepuit
blandimentis mariti complexum?

114. (CVIVS VIDIT) LVCINA LABORES ab inutilibus maritis
argumentatur ut doce<a>t quid habeant utilitatis, si uoluerint
mutare consilia.

115-116. (VEL IVSTOS CVIVS PVLSANTIA MENSES) / VOTA TVMENT
metaphora ab inclusis, qui pulsant ut aperiatur. Et hic partus
inclusus est. Non uota tument, sed crescentibus mensibus uterus
tumet. Propter quem, <p>artu ut detumescat, uota suscipiuntur.

117-119. (POTVITNE VLTRICIA) GRAIVS / (VIRGINIBVS DARE TELA PATER
LAETVSQVE DOLORVM / SANGVINE SECVROS IVVENVM PERFVNDERE SOMNOS)
Danaum dicit, qui quinquaginta filiabus suasit ut sponsos suos
eadem nocte qua fuerant coniugatae perimerent. Quarum omnes
sponsi filii Aegypti, fratris Danai, fuerunt. Et totum hoc ab
exemplis posuit.

120-122. QVOD SI PROPIORIBVS ACTIS / (EST OPVS ECCE ANIMOS DOCEAT
RHODOPEIA CONIVNX / VLTA MANV THALAMOS PARITERQVE EPVLATA
MARITO) <{€propioribus actis€}> [[a] recenti[s] exemplo, ut ad
tempus referatur.] recentiore [enim] exemplo id est siue quia
prope erat Thraciae, in qua Procne, Pandionis filia, Terei uxor,
in ultionem suam, quod maritus cum Philomela concubuisset, Ityn
filium, quem de Tereo susceperat, interemit; siue propter
Harpalycen, quam cum pater amasset et compressisset, illa filium
ex incesto natum patri apposuit comedendum; quam opinionem
secutus Vergilius ait:

     'patriisque epulandum apponere mensis'.
— Praeterquam quod aptum uideatur exemplum, maior necessitas
persuasionis est, cum etiam uicinum docetur. Nam Thracia, quae
Lemno uicina est, duobus maximis exemplis id est Procne uel
Harpalyce Lemniades matres ad perficiendum nefas hortatur. De
duabus ergo historiis similibus quaeuis ad rem aptari potest et
aptata hortatur ad facinus. Nam sicut bona suasio bonis debet
suscitari et asseri exemplis, sic et mala malis. Nullae enim rei
argumenta desunt. Et est in utroque pugna: bona bonis, <ut>
Vergilius:

     'si fratrem Pollux alterna morte redemit',
mala malis, ut Lucanus:



     'ne longe fatorum exempla petantur:
     fraterno primi maduerunt sanguine muri'.
     


<122>. <PARITERQVE EPVLATA MARITO> hoc historia non habet, quod
Procne pariter cum Tereo filium comedisset. Sed ut Lemniadum
animos hoc scelere magis accenderet, Procnen quoque pariter
epulatam pro loco persuasioni[s] suae necessario fuisse mentita
est.

123-124. (NEC VOS IMMVNIS SCELERVM) SECVRAVE COGO / (PLENA MIHI
DOMVS) nec uos ideo e[r]go hortor ad scelus, quod minime orbitate
plena mihi sit domus filiis. Et est figura anthypophora: ne ideo
uideatur hoc ipsa persuadere quia non habet ipsa quos perimat.

<124>. <INGENS EN CERNITE SVDOR> {€sudorem€} autem dixit filiorum
multiplicem partum, in quo dolore nimium laboratur. Siue
{€sudorem€} occidendorum quattuor posuit filiorum, siue
{€sudorem€} dixit liberos: quos parturiendo et educando sudaui.

126. (IN GREMIO LICET AMPLEXV) LACRIMISQVE (MORENTVR) ut
ostenderet grandi necessitate ad tale compelli facinus, quo
crudelior fiat, sentire se dicit affectum.

128. PATREMQVE SVPER SPIRANTIBVS ADDAM ut Vergilius:



     'natumque patremque
     cum genere exstinxem'.
     


132. FORTVNAM occasionem temporis. Vt Vergilius:

     'si fortuna permittitis uti'.
132-134. (SVPERISNE VOCANTIBVS VLTRO / DESVMVS ECCE) RATES (DEVS
HOS DEVS VLTOR IN IRAS / ADPORTAT COEPTISQVE FAVET) <{€rates€}>
reuertentium uirorum. Persuasio est: dicit enim deorum nutu
factum esse ut eo tempore coniuges aduenirent quo de eorum caede
tractatum est. <Ex> probabili argumento agendi uirtute
necessarium fecit dicendo: 'deus hos, deus ultor in iras...'
[SVPERISNE VOLENTIBVS VLTRO DESVMVS] ut Vergilius:

     'dis equidem auspicibus reor et Iunone secunda'.
134-135. NEC IMAGO QVIETIS / (VANA MEAE) confirmat audaciam suam
deos adiuuare somnii expositione. Et est ratio philosophica: cur,
quae futura sint, miseris mortalibus praesagiis somniorum
demonstrantur? Sed de multis paululum dicam. Natura rerum, ex qua
homines mixti sunt, effectus suos silere non patitur. Et cur per
ipsam essentiam corporis sentire permittit? Est animae diuina
prouidentia, quae, quamuis caeco carcere ac tenebris clausa
tenetur, quid e contrario natura factura sit, somniorum
uaticinatione denuntiet. (NEC IMAGO QVIETIS) VANA MEAE id est:
nec somnium meum uanum est, sed uerum. Ergo debet perfici,
quoniam somnium ueritatis imago est. Vt Vergilius:



     'nam mihi per somnum Cassandrae uatis imago
     ardentes dare uisa faces'
     


et alibi:

     'nec sopor illud erat'.
136. QVID PERDITIS AEVVM iuuentutem uestram quid perditis maritis
orbatae?

137-138. (AGE) AVERSIS (THALAMOS PVRGATE MARITIS / IPSA FACES
ALIAS MELIORAQVE FOEDERA IVNGAM) <{€auersis€}> animo inimicis.
Consideranda est persuasio, in qua primum est beneficium, quod
mala tollit, deinde quod optima pollicetur. {€Auersos€} autem
dicit: qui a uobis auersi sunt et qui uos neglegunt. Vt
Vergilius:

     'fontesque auertitur'.
139. DIXIT hoc loco poeta dicta factaque complexus est.

140. DVM TEMPVS AGI REM id est dum opportunitas agendae rei est.
Vt Vergilius:

     'iam tempus agi rem'.
142. BISTONIDES (VENIVNT FORTASSE MARITAE) illecebrosa sic fuit.
Dixerat enim supra mulieres omnes hoc dolere quia omnes Lemni
iuuenes odio odoris uxorum sunt in Thraciam profecti siue in
eodem loco coniugiis copulati. Et {€Bistonides€} femininum genus
posuit. Si de uiris diceret, 'Bistonii' dixisset: — {€ides€}
additum propter societatem coniugii. <FORTASSE> nam maritos earum
uenire notissimum est.

145. LVNATVM peltatum. Quod scuta Amazonarum, quas peltas
appellant, in modum lunae formata sint. Vt Vergilius:

     'feminea exsultant lunatis agmina p(eltis)'.
145-146. (VBI ARMA) / INDVLGET PATER {€pater€} aut secundum
consuetudinem poetarum dixit, qui solent deos 'patres' uocare, ut
Vergilius:

     'quidue, pater Neptune, paras?',
aut {€pater€} id est Mars, quia Penthesileae siue omnium Amazonum
proprie Gradiuus dicitur pater.

149. SOLARE DOMOS uastare id est solas facere. Compositiuum
'desolare'. Vt est: 'solorum nemorum'.

149-150. IVVENVMQVE SENVMQVE / (PRAECIPITARE COLOS) id est
indiscrete omnes occidere.

150-151. PLENISQVE AFFRANGERE PARVOS / VBERIBVS id est uiolenter
necare et ipsis uberibus appositos enecare. Et hoc incongrue
poeta posuit. Cum tanto tempore dicat earum maritos abfuisse,
unde Lemniadibus lactantes filios? Purgatur obiectio, si dicatur
etiam trimos infantes lactare posse. Ait enim superius:

     'tertia canet hiems; cui conubialia uincla ... ?'
151. (FERROQVE) OMNES EXIRE PER ANNOS id est nullam in necando
aetatem excipere. Vt Lucanus:



     'crimine quo parui caedem potuere mereri?
     Sed satis est iam posse mori'.
     


152. IVGA CELSA (MINERVAE) hoc est: quae iuga celsa templa
Mineruae sunt.

153. PROPTER OPACAT HVMVM uicini agri spatia inumbrat. NIGER
umbrosus.

154. ET GEMINA P(EREVNT) C(ALIGINE) S(OLES) {€gemina€} duplici
hoc est montis et nemoris.

155. SANXERE FIDEM fidem in scelus firmauere. (TV MARTIA TESTIS)
ENYO Bellona, soror Martis. Ideo {€Martiam€} dixit, quae a ui pro
actu ipso nomen accepit, quasi 'Bello nata'.

156. [ATQVE] INFERNA CERES Proserpina.

157-158. (SED FALLIT VBIQVE) / MIXTA VENVS quicquid agitur,
quicquid nefarie cogitatur, Venus urget infensa. Et cum hoc
poeticum uideatur, est tamen uera ratio. Cuncta enim mala quae
geruntur per Venerem fiunt, cui omnes propemodum mortales
student.

159. NEC DE MORE CRVOR non sacrificium secundum immolantium
[me]ritum factum est, pecudum aut su[ad]um cruore, sed humano
sanguine a matribus iuratur in scelus et futura crudelitas
parricidii crudelitate sancitur. Sallustius, cum Catilinam
parricidium patriae cum coniuratis sancire monstraret, ait plenum
humani sanguinis poculum circumtulisse et hinc omnes contra
salutem patriae degustasse. [NEC DE MORE CRVOR in sacris enim
Liberi consuetudo talis <est> ut occiso capro omnes sacratum
sanguinem eius bibant. Est enim animal uitibus eius infensum.
Vnde Vergilius:]



     ['non aliam ob culpam Baccho caper omnibus aris]
     [caeditur'.]
     


[Hoc sane animal contrarium est Libero, ut etiam aliis diuersis
diis. Et pecus quod hic uult deus mactari sibi alius non uult. Vt
Venus:]

     ['haud equidem tali me dignor honore'.]
160-161. ET MIRANTIA ... / (PECTORA) id est admiratione digna et
quae, nisi a talibus matribus, uiolare ferro nullus auderet.

162. IN SANGVINE VIVO recenti uel adhuc tepido aut certe quo uita
firmatur. Ergo cum adhuc non esset puer emortuus, (ostendere
uolens poeta furoris insaniam), uix passae emori filium in
sanguine semiuiui coniurant.

163. (MATREMQVE RECENS) CIRCVMVOLAT (VMBRA) <{€circumuolat€}>
nefariam matrem in uindictam sui recens mactati filii umbra. Et
hoc poetice. Vt Euripides:



     <ποτωμένην>
     ψυχὴν ὑπὲρ σοῦ.
     


Vergilius:

     'omnibus umbra locis adero. Dabis, improbe, poenas'.
165-166. QVALIS CVM CERVA (CRVENTIS) / CIRCVMVENTA LVPIS)
comparatio non secundum artem poeticam.

168. SVSPENSA sollicita, ut est:



     'sonus excitat omnis
     suspensum',
     


aut uelocitate corporis pendens, ut Vergilius:



     'uel mare per medium fluctu suspensa tumenti
     ferret iter'.
     


169. (ET ELVSOS AVDIT) CONCVRRERE MORSVS ut Vergilius:

     'increpu<it ma>lis morsuque elusus inani est'.
175-176. NIGER OMNIBVS ARIS / (IGNIS) hic enim color conuenit
morituris. Vnde Vergilius, quoniam peritura Dido erat quae
sacrificium faciebat, ait:

     'latices nigrescere sacros'.
176. (IN NVLLIS SPIRAT) DEVS INTEGER (EXTIS) est quoddam in extis
signum quod {€deus€} appellatur, quod si integrum apparuerit,
propitium numen ostendit, sin uero dimidium, iratum significat
numen aut certe non praesens.

177-178. TARDIVS HVMENTI (NOCTEM DEIECIT OLYMPO / IVPPITER)
Lucanus:

     'segnior Oceano, quam lex aeterna uocaret...'
178-179. ET VERSVM (MITI REOR) AETHERA (CVRA / SVSTINVIT) iuxta
rationem: qua antipodes feruntur. Vergilius:



     'nosque ubi primus equis Oriens afflauit anhelis,
     i(llic) s(era) r(ubens) a(ccendit) l(umina) V(esper)'.
     


Ordo ergo talis est: et uersum aethera miti cura sustinuit.
VERSVM ... AETHERA quia nox a quibusdam axis conuersione fit. Vt
Vergilius:

     'uertitur interea caelum et ruit Oceano nox'.
MITI ... CVRA id est: benigna mente diem tardauit et cursus aeris
quo solem Iuppiter retineret longiores effecit, imminentia
cupiens nefariae noctis facta tardasse.

183-184. (VNA GRAVI PENITVS) LATET OBRVTA CAELO / LEMNOS id est:
cum astris relucentibus aliae insulae cernerentur, immanitate
futuri sceleris obruta sola Lemno<s> latebat.

186. IAM DOMIBVS FVSI id est in somnum demissi. Vt Vergilius:

     'sub remis fusi per dura sedilia nautae'.
187-188. (VACVANTQVE PROFVNDO) / AVRVM IMMANE (MERO) id est
aureas pateras. Vt Vergilius:



     'grauem gemmis auroque poposcit
     impleuitque mero pateram'.
     


Dicit ergo hos grauibus poculis ebrios factos ut merito
crederentur a feminis interempti.

188-190. (DVM QVAE) PER STRYMONA (PVGNAE / QVIS RHODOPE GELIDOVE
LABOR SVDATVS IN HAEMO / ENVMERARE VACANT) <{€per Strymona€}> per
Thraciam. Strymon enim fluuius Thraciae est, {€Rhodope€} et
{€Haemus€} eiusdem prouinciae montes. <Sensus: > dum ergo [in
Rhodopen] commemorant quem laborem pertulerint apud fluuium
Strymonem uel apud montem <Rhodopen uel apud> Haemum.

192-193. (DEDERAT) MITIS CYTHEREA (SVPREMA / NOCTE VIROS) et hic
obscure illud poeta tangit, quod foetoris causa<m> hircini quem
dudum Venus Lemniadibus miserat nunc dulci odore lenisset.

194. PERITVRO non longo tempore duraturo.

196. DECRESCVNT MVRMVRA paulatim uigiliae hominum deficiunt ut ab
omnibus eatur in somnum.

200. SECERNITQVE VIROS quos ut letifero sopore perfunderet
separauit.

204. HYRCANAE (... LEAE) Hyrcania Indiae regio in qua tigrides
generantur.

204-205. (QVAS) EXIGIT ORTV / (PRIMA DIES) id est euocat
incipiente die. {€Exigit€} proprie est Graeca annotatione
signatum: quasi ἐξάγει.

207. TEMERARIA GORGE improba uel audax: quae prima coepit id
scelus.

210. RIMATVR quaerit, scrutatur.

213-215. (NEC SEGNIVS ILLA TENENTIS / PONE ADIGIT COSTAS DONEC
SVA PECTORA FERRO) / TANGERET tunc enim <non> credidit se
peremisse, si tamdiu transfigeret dormientem, donec <ad pectus>
adactum ferrum ipsa sentiret.

217. INDIGNO (NON SOLVIT BRACCHIA COLLO) non indigno collo, sed
indignae uxoris. Nam amplexus eam fuerat auxilium petens.

219. (PROPRIA LVCTVS) DE STIRPE (RECORDOR) cognationis meae
scelera referam.

220-223. QVOD TE FLAVE CYDON QVOD TE ... / CRENAEE ... (QVIBVS
VBERA MECVM / OBLICVMQVE A PATRE GENVS) ... / VIDI LAPSARE hos
sibi dicit et lactis alimentis et affinitate fuisse coniunctos.
(QVIBVS VBERA MECVM) OBLICVMQVE A PATRE GENVS qui collactanei mei
fuerant et patris mei nothi. {€Oblicum€} ergo dicit ex concubina
progenitum. Vt Lucanus:



     'obliquo maculat qui sanguine regnum
     et Numidas contingit auos'.
     


222-223. (FORTEMQVE TIMEBAM / QVEM DESPONSA) GYAN VIDI LAPSARE
quem fortem desponsata metuebam, quia uirtus pueri formidanda
puellis est.

228. FINXERAT composuerat.

233-235. (SIC ILLA IACENTI) / INCIDIT (VNDANTEMQVE SINV COLLAPSA
CRVOREM / EXCIPIT) ordo: {€incidit ... collapsa€}, id est a matre
compulsa.

236. IN MVRMVRE adhuc murmurantis.

237. EGENTEM SANGVINIS (ENSEM) quia senem occiderat et gladium
cruore non tinxerat.

239. MEVS ILLE THOAS hic Thoas, Hypsipyles pater, rex Lemnius
fuit.

241-243. (ILLE QVIDEM DVDVM QVIS MAGNA TVENTI / SOMNVS AGIT
VERSANS SECVM ETSI LATA RECESSIT / VRBE DOMVS) QVINAM STREPITVS
(QVAE MVRMVRA NOCTIS) ordo: ille quidem dudum agit uersans secum,
quinam strepitus, quae murmura noctis. Ceterum illae duae
sententiae per parenthesin interpositae sunt: una, quae
generaliter dicit non esse quietos regnantibus somnos, altera, in
qua domus remota a ciuitate fuisse monstratur. ETSI LATA
RECESSIT / (VRBE DOMVS) dicit occasionem ab urbe disiunctae domus
opportunitatem liberandi patris dedisse.

247. ET MECVM FORTASSE CADES bene de periculo suo dubitauit, quia
de sexu muliebri non coniurauerant occidendo Lemniades.
Perimenda enim haec fuerat ut proditrix coniurationis.

250-251. (QVOSQVE SACRIS) CRVDELIS VESPERA (LVCIS / STRAVERAT) eo
quod nox ueniens eos somno prostrauerat. Inter {€uesper€} et
{€uespera€} hoc interest: {€Vesper€} est stella, {€uespera€}
tempus quo ingreditur nox, quod hoc loco poeta describit.

252. HIC IMPRESSA TORIS ORA {€hic€} pro 'ibi'. IMPRESSA implicita
ora ad lectum.

261-263. GELIDA NON SAEVIVS OSSA / (LVXVRIANT LAPITHARVM EPVLAE
SI QVANDO PROFVNDO / NVBIGENAE CALVERE MERO) <{€nubigenae€}>
Centauri, Ixionis et nubis filii, quam pro se Iuno mutauit. Qui
cum in nuptiis Pirithoi ebrietate caluissent et uellent puellae
nubentis irrumpere thalamum, a Lapithis, quorum rex Pirithous
fuit, interempti sunt. (SI QVANDO PROFVNDO) NVBIGENAE (CALVERE
MERO) Herculis fabulam tangit. Qui cum in hospitio ad <D>examenum
regem uenisset, Deianiram filiam eius corrupit et fidem dedit se
eam uxorem esse ducturum. Post eius discessum Eurytion Ixionis
filius Centaurus uxorem Deianiram petiit. Quam pater uim timens
Eurytioni promisit, qui constituto die cum fratribus ad nuptias
uenit. Eo forte die quo nuptiae celebrabantur superueniens
Alcides Centauros interfecit, Deianiramque insperate suo
matrimonio copulauit. [Item aliter: Centauri, cum in matrimonium
Pirithous Hippodamiam duceret, uino pleni Lapitharum uxores
conati sunt rapere. Qui omnes a Lapithis occisi sunt. Vnde
Vergilius:]

     ['et magno Hylaeum Lapithis cratere minantem'.]
263. VIX mox.

265. THYONEVS sic {€Thyoneus€}, quomodo 'Semeleius'. Liberi enim
patris mater Thyone dicta est, quae et Semele appellatur. Et in
hoc colore Vergilium poeta secutus est. Nam ille in perturbatione
Troiani excidii dicit Aeneae Venerem subuenisse, iste Thoanti
Liberum patrem.

267. ET MVLTA SVBITVS CVM LVCE (REFVLSIT) quotienscumque se
numina mortalibus ingerunt, multo se luminis splendore
perfundunt.

270. NVBILVS tristis pro calamitate propriae ciuitatis.

275. QVAE PLVRIMA FVDI <...>

277. INFANDVM NATAE (CONCESSIT HONOREM) ex eo quod dicitur factum
intellegitur. <NATAE> id est Veneri. Nihil ergo sine Iouis nutu
numinibus conceditur facere. Vt Vergilius:



     'concessit in iram
     ipse deum antiquam genitor Calydona Dianae'.
     


Vide[n]s ergo sine iussu Iouis ne numinibus quidem licere suas
iniurias uindicare. Vt Horatius:



     'ni tuis <uictus> Venerisque gratae
     uocibus diuum pater annuisset
     rebus Aeneae potiore ductos
     alite muros'.
     


282-283. (VNDE MANVS VNDE HAEC) MAVORTIA DIVAE / P(ECTORA)
{€diuuae€} Veneri. Exclamatio cum admiratione Liberi patris, sed
iucunda et uere poetica. Cum sciamus Venerem semper lasciuam et
delicatam, mirandum unde in delicato pectore tam repentina
crudelitas.

285-286. (NOSTRVM VISVS) ARCENTIBVS VMBRIS / (MITIS ITER LONGAE
CLARAVIT LIMITE FLAMMAE) <{€arcentibus€}> id est quamquam
arcentibus. Et est anacoluthon, ut sit: quamquam arcentibus
umbris tamen iter clarauit limite longae flammae. {€Longae€}
autem dixit stellae tractu. {€Clarauit€} ergo pro 'clarum fecit'.

287. CVRVO ROBORE CLAVSVM fluuiali nauigio, quod sinu roboris
incauatur. Et ideo {€clausum€}: quasi in angusto roboris
collocatum.

288-289. (CYCLADAS AEGAEONI) / AMPLEXO (COMMENDO PATREM)
<{€amplexo€}> participium est. Hoc est: huic Aegaeoni Cycladas
amplexo — pro 'amplectenti' — patrem commendo.

296. (EXORITVR) PVDIBVNDA (DIES) <{€pudibunda€}> nomen est, non
participium. Nam tempore caret, patiendi significatione priuatur,
et indicat non pudentem, sed pudenti similem, quae erubescit
admissum facinus temporis alieni et lucet, etiamsi nollet
nocturnae caedis crudelitate foedari.

297. (AVERSVM ...) IVBAR ostendit poeta generis neutri. Et
Ouidius hoc genere declinauit:



     'per iubar hoc ...
     ... iuro'.
     


297-298. DECLINIA (TITAN / OPPOSITA IVGA NVBE REFERT)
<{€declinia€}> quae declinarent et fugerent. Opposita enim nube
ante uultus suos Lemniadum crimine declinauerat Sol. IVGA pro
'equis'. REFERT refugit. Fugit enim Sol crudelitatem. Aut
{€refert€} 'deflectit' melius intellegamus.

299-300. (LVCISQVE NOVAE FORMIDINE CVNCTIS / QVAMQVAM INTER
SIMILES) HABITVS RVBOR quamquam inter similes rubor <non>
habetur, tamen noui criminis conscientia se inuicem formidabant.

305. INSVLA DIVES (AGRIS OPIBVSQVE ARMISQVE VIRISQVE) uerba
plangentis et ideo pronuntiatione sensus est adiuuandus.

306. NOTA SITV positione nobilis. ET GETICO (NVPER DITATA
TRIVMPHO) Thracio bello, ex quo redeuntes uictores Lemniadibus
multas in triumpho contulerant opes.

307-308. NON MARIS INCVRSV (NON HOSTE NEC AETHERE LAEVO /
PERDIDIT VNA OMNES) id est: non naufragio, non bello, non
pestilentia perierunt.

309. NON ARMA VIRI (NON AEQVORA VERTVNT) officia uirorum cessasse
dicit quibus fuerat Lemnos orbata.

314. SCEPTRVM [QVE] ... ARMAQVE {€sceptrum€} ad regni ornamenta,
{€arma€} rettulit ad uirtutem.

325. SINE CONIVGE LEMNON id est sine uiris. Aut {€sine culmine€}
dignitatis.

326. VIGILES epitheton commune: {€uigil<es> ... sensus€}, aut
quia maritorum desiderio nocte fortius cogitatur.

327. INVISA POLYXO quae persuaserat scelus.

332. MASSYLO (... SVB HOSTE) sub leone Mauro.

335-337. ECCE AVTEM (AERATA DISPELLENS AEQVORA PRORA / PELIAS
INTACTI LATE SVBIT HOSPITA PONTI / PINVS) aduentum Argonautarum
describit ad Lemnon, qui missi erant a Pelia rege ad Colchos <ad>
Phrixei arietis pellem auream deferendam. PELIAS ... PINVS Argo
nauem dicit, quae in Pelio monte Thessaliae fabricata est.
Cicero:



     'utinam in nemore Pelio n<e> caesae securibus
     ad terram cecidissent abiegnae trabes'.
     


Siue Peleum, unum de numero Argonautarum, significat Pthium
(cuius ciuitas est Pthia, cuius Vergilius meminit:

     'Pthiam clarasque Mycenas')
aut certe Peliam, Neptuni filium, qui Iolci summam obtinebat. Hic
enim responsum acceperat ut ab eo spoliaretur arce qui altero ei
nudo pede occurrisset. Quapropter hoc uelocius sustinuit quo
euitare captauit. Iason quidem natus ex Aesone, fratre regis,
occursurus sacris quae Neptuno is faciebat, dum per Anaurum
flumen transit, detentum limo alterum pedis calciamentum reliquit
atque ita fato agente peruenit ad Peliam. Qui in illo timens
quicquid <ab> oraculo fuerat dictum, sub specie gloriae eum misit
ad Colchos ad auferendam auream arientis pellem. [Ergo {€Pelias
pinus€} Argo nauem dicit, quae in Pelio monte Thessaliae
fabricata est.] HOSPITA quasi prima. INTACTI ... PONTI quia ante
Argo nauem inuiolatus fuit.

337. MINYAE {€Minyae€} Thessali, a Minya rege Thessalorum, a
cuius nomine omnes Argonautae 'Minyae' nominati sunt.

337-338. (GEMINVS FRAGOR ARDVA) CANET / (PER LATERA) <{€canet€}>
spumat. Id est: dextra laeuaque reuulsi fluctus cano litore
feruebant.

340. TONSIS remis.

341-345. MITIOR ET SENIBVS CYGNIS (ET PECTINE PHOEBI / VOX MEDIA
DE PVPPE VENIT ... / ... OEAGRIVS ILLIC / ACCLINIS MALO MEDIIS
INTERSONAT ORPHEVS / REMIGIIS) Ouidius:



     'uerba sono tenui maerens fundebat, ut olim
     carmina iam moriens canit exsequialia cygnus'.
     


Orpheum, quemadmodum in naue caneret, dicit, cuius dulcedinem
morientis cygni comparat cantilenae. Dicuntur enim cygni mortis
tempore dulcius solito canere.

342-343. (MARIA IPSA CARINAE) / ACCEDVNT consentiunt ut
tranquilla subdant. Sic Terentius in Adelphis:

     'accedo, ut melius dicas'.
Aut {€accedunt€} ut audiant, quasi sensum recipientia. Sed melius
'consentiunt'.

345. (TANTOSQVE IVBET) NESCIRE LABORES id est: cantus dulcedine
laborem sentire non sinit.

346-347. ORAQVE PRIMI / (CYANEIS ARTATA MARIS) Symplegadas, ut
asserit Euripides. CYANEIS [... MARIS] Cyane Nympha in Sicilia
est. Venus indignata, quod Proserpina suum numen contemneret
coniugia spernens, <Plutoni>, qui territus uiribus Typhoei
euomentis Aetnam, cui subiectus erat, cum ab inferis emersisset,
intulit amorem, ut Proserpinam circa cacumen Aetnae flores
legentem eriperet. Qua compressa cum properaret curru fugere,
Cyane Nympha, quam dilexerat Anapus amnis, intercedente tardatus
est. At ille incensus ira morae intercedentem ut rumperet sceptro
percussit. Praecepsque in inferna demersa est et in liquorem
conuersa. Cuius lacus contiguus est Arethusae.

347-348. NOS THRACIA VISV / (BELLA RATAE) nos putamus Thraces in
ultionem uenire nauigio, qui uicti a uiris fuerant Lemniadum.

355. SOLVTO molli aut muliebri.

357. ADVERSO (RISIT GRADIVVS IN HAEMO) utrum situ {€aduersum€}
posuit id est positione loci an {€aduerso€} inimico, quippe Mars
Lemnum merito oderat quia in ea insula a Vulcano cum Venere
fuerat deprehensus?

361-362. (IAMQVE ABERANT TERRIS QVANTVM) CORTYNIA (CVRRVNT /
SPICVLA) tantum, inquit, a portu aberat nauis quantum Cretensium
sagittarum iactus exprimitur. {€Cortynia€} enim dixit Cretensia.

363. (RATIS ...) PELASGAE Graecae nauis id est Argo.

364. HORROR obscuritas.

364-365. (AB OMNI / SOLE DIES pro 'ab omni die sol', noue dictum.

367-368. (NIGRIS) REDIT VMIDA TELLVS / (VERTICIBVS) arenae
funditus auulsae impetu iactantur aquarum.

372. TRITONA nauim. Solet enim omnis nauis pictura quacumque
signari. Vt Vergilius:

     'hunc uehit immanis Triton'.
373-374. INSANA ... / ARBOR uel magna uel instabilis. Nimis
poetice dixit {€insana arbor€}. Accipimus enim mobilem, ut hi qui
insani sunt loco stare non possunt.

377. DVM LABOR ILLE VIRIS dum Argonautae tempestate iactantur.

378-380. (INVALIDIS) FLVITANTIA (TELA LACERTIS / ... / SPARGIMVS)
ordo: inualidis lacertis fluitantia tela spargimus. Et bene
{€inualidis€} utpote femineis. FLVITANTIA incerta.

379. QVID NON AVSA MANVS sensus: quod non post scelus ausae
sumus? Nam, cum occidissemus uiros, etiam semideos bello
attrectare temptauimus.

382-383. (AEQVORA) FVNDO / (EGERERE) hoc est sentinam proicere.
Ouidius:

     'egerit hic fluctus aequorque refundit in aequor'.
384. (SVSPENSAEQVE) CARENT CONAMINE VIRES Lucanus:



     'incertasque manus ictu languente per undas
     exercent'.
     


Omne enim corpus quod motu rei alterius commouetur ad iaciendum
stabilem non habet firmitatem. Sicut Sallustius: 'imbecilla est
fortitudo, dum pendet'.

385-386. FERREA NIMBIS / (CERTAT HIEMS) iaculorum pluuiam
describit. Vt Vergilius:

     'ac ferreus ingruit imber'.
387. (MVLTA) CRINITVM MISSILE (FLAMMA) lanceis per stuppam
insertum ignem demonstrat, nam, quando flammam aliquis quatit ut
iaciat, quosdam crines facit. Vt Vergilius:

     'crinemque uolantia sidera ducunt'.
388-389. (DAT OPERTA FRAGOREM / PINVS) ET AB IVNCTIS [AB ILLA]
REGEMVNT TABVLATA (CAVERNIS) {€ab iunctis€} ergo ὑφ' ἕν noli
accipere. {€Operta€} autem pinus pellibus, ut mos est.
{€Abiunctis€} quidam ὑφ' ἕν legunt: diuisis. Sic in Olympio:



     'abiungere luna
     iunices'.
     


[Cui contrarium est iungere.]

390. HYPERBOREA ... NIVE Scythica. Hyperborei enim montes trans
aquilonem sunt. Et est uocabulum Graecum. ὑπέρ enim Graece,
Latine 'ultra' dicitur. βορέας aquilo nuncupatur.

392. AMARO noxio. Vnicuique enim rei res quae nocet amara est. Vt
Vergilius:

     'tristia temptantum sensu torquebit amaro'.
397. ARMA ALIENA non maritorum suorum arma dixit, sed {€arma
aliena€} id est sexus alterius, nam, cum per timorem uisorum
Argonautarum reuocamur ad sexum, repetit uires suas natura, cum
alienas non potuisset implere.

398. AEACIDAS Telamonem et Peleum, Aeaci filios.

399. ANCAEVM Lycurgi filium a Salamina.

400-402. (ATTONITO MANIFESTVS IN AGMINE SVPRA EST /
AMPHITRYONIADES PVPPEMQVE) ALTERNVS (VTRIMQVE / INGRAVAT ET
MEDIAS ARDET DESCENDERE IN VNDAS) eleganter {€alternus€}: ne in
uno latere forte consistens mole corporis aut uirtutis uerteret
nauem. {€Alternus€} ergo nunc hic nunc illic, in neutra parte
consistens.

403. AT LEVIS (ET MISERAE NONDVM MIHI NOTVS IASON) {€leuis€}:
utrum hoc epitheton ad discretionem Herculis dicitur, quia ille
grauis, an ad animi mobilitatem, quia nullam Iason firmo amore
possedit uxorem? Deserta enim Hypsipyle Medeam duxit, relicta
Medea Glaucen sortitus est uxorem. Hoc ideo dixit quia, cum
Argonautae Lemnum fuissent ingressi, hanc Iason suo matrimonio
sociauit, quam utero grauem reliquit. Ex quo conceptu geminos
edidit Hypsipyle.

405. OENIDEN Meleagrum significat.

412. (CLAVVMQVE) AVDIRE NEGANTEM non obtemperantem dextrae.
Lucanus:



     'qua nullam melius pelago turbante carinae
     audiuere manum'.
     


{€Audire€} et nauis dicitur et currus. Vt Vergilius:

     'neque audit currus habenas'.
413. <TIPHYS> hic ergo Tiphys gubernator nauis Argo.

413-414. MVTAT / IMPERIA {€mutare imperia€} est modo huc modo
illuc nauem conuertere.

417. (PALLADIOS OLEAE) MOPSI GESTAMINA (RAMOS) quia Mopsus
tamquam uates Argonautarum olea fuerat coronatus. Huic Mopso se
Amphiaraus ab Iasone praelatum fuisse iactauit. Ait enim:



     'nec me uentura locutor
     saepius in dubiis auditus Iasone Mopsus'.
     


419. (PRAECIPITES VOCEM) INVOLVERE PROCELLAE uox enim, quae aut
in speluncam emittitur aut in antrum uel certe per litora ipsa,
respondet, quia aut caua loca sunt aut curua; quae uero in libero
aere iactatur late fusa inuoluitur.

422. (TRABIBVS) DE MORE (REVINCTIS) contrarie poeta dixit {€de
more€}, cum nemo nauigium ante temptasset. {€De more€} ergo hic
ait de propria ipsorum consuetudine.

427-428. (CAELICOLAS SI QVANDO DOMOS LITVSQVE) RVBENTVM /
(AETHIOPVM ET MENSAS AMOR EST ITERARE MINORES) <{€rubentum€}>
quia iuxta Mare Rubrum sunt, siue quia uicino solis <igne>
signati sunt. Aethiopas ergo hoc loco describit, quia cum
Gigantes <...> ab ipsis suscepti dicuntur hospitio. Aut certe
propter iustitiam a numinibus diliguntur. Hoc etiam Homerus in
primo libro signauit eo quod Iuppiter cum his propter iustitiam
et aequitatem morum deserto caelo frequenter epuletur. Dicuntur
enim iustissimi homines esse Aethiopes et ideo relicto orbe
frequenter eos reuisunt caelicolae.

430. (ET PAVLVM RESPIRAT) CAELIFER ATLAS Iuuenalis de raritate
numinum ita dixit:



     'nec turba deorum
     talis, ut est hodie, contentaque sidera paucis
     numinibus miserum urgebant Atlanta minori
     pondere'.
     


Quod hic de absentia numinum respirare dixit Atlantem.

431-432. (HIC ET) AB ADSERTO (NVPER) MARATHONE (SVPERBVM /
THESEA) Marathon ciuitas in qua Theseus nutritus est. Quam cum
Persae inuasissent, ab Atheniensibus Theseo duce caede magnorum
uirorum liberati sunt. Vnde factum est ut ita Athenienses iurent:
μὰ τοὺς ἐν Μαραθῶνι. HIC ET AB ADSERTO (NVPER MARATHONE SVPERBVM
/ THESEA) Minos, Iouis et Europae filius, cum patri
sacrificaturus ad aras accederet, orauit potentiam numinis ut
dignam aris suis hostiam ipse praeberet. Itaque subito taurus
apparuit nimio candore perfusus. Quem admiratus Minos religionis
oblitus armenti sui maluit esse ductorem. Cuius ardore Pasiphae
fertur arsisse. Igitur contemptus a filio Iuppiter indignatus
furorem tauro subiecit et Cretensium non solum agros sed etiam
moenia uniuersa uastauit. Hunc Hercules missus Eurysthei imperio
superauit uictumque Argos usque perduxit. Ibi consecratus <est>
Iunoni ab Eurystheo. Sed Iuno exosa munus, quod ad Herculis
gloriam pertinebat, taurum in Atticam regionem expulit. Ibique a
monte eius 'Marathonius' appellatus est. Quem postea Theseus,
Aegei filius, interemit. Quo facto aeternos sibi gloriae titulos
comparauit.

432. ET ISMARIOS (AQVILONIA PIGNORA) FRATRES Zethum et Calain
dicit, Ismarii Aquilonis filios, id est Thraces a monte Ismaro,
cuius etiam Vergilius meminit:

     'nec tantum Rhodope miratur et Ismarus Orphea'.
Et ideo pretiosiores dicuntur a nimietate frigoris uirides
lapides qui 'smaragdi' nuncupantur.

434-435. (HIC PHOEBO) NON INDIGNANTE PRIOREM / (ADMETVM) bene non
{€indignante€}, quia Admeti pecus pauerat et obsequiis eius
emeritus ei tamen fauebat, apud quem passus uidebatur iniuriam.
Qui[a] iuxta Amphrysum fluuium pecus pauit — unde Vergilius:



     'et te memorande canemus
     pastor ab Amphryso'
     


— quod fabricatores fulminis sagitta percusserat quia Asclepius,
Apollinis filius, fuerat fulminatus. Rogatu enim Dianae
Hippolytum ad auras superas reuocarat. Vt Vergilius:

     'Paeoniis reuocatum herbis et amore Dianae'.
436-437. GENERVMQVE PROFVNDI / (NEREOS) {€generum ... Nereos€}
Peleum significat, quia Thetidem, Nerei filiam, duxit uxorem,
Achillis matrem.

438. OEBALIDAE (GEMINI) id est Castor et Pollux, qui Spartani
fuisse dicuntur quia Oebalia urbs Spartae est.

CHLAMYS ARDET splendet. Vergilius:

     'Tyrioque ardebat murice laena'.
443. VIX CVRSV TENER AEQVAT HYLAS Vergilium imitatus hoc loco
poeta est dicentem:

     'sequiturque patrem non passibus aequis'.
Hercules cum accessisset comes Argonautis, Hylam, Thiodamantis
filium, secum duxit armigerum, admirandae pulchritudinis iuuenem.
Qui remum fregit in mari, cum pro suis remigat uiribus, cuius
reparandi gratia Mysiam petens siluam fertur ingressus. Hylas
uero cum aquatum perexisset, conspectus a Nymphis raptus est.
Quem dum Hercules quaerit, relictus ab Argonautis in Mysia est.
Vnde Vergilius:



     'nautae quo fonte relictum
     clamassent, ut litus Hyla, Hyla omne sonaret'.
     


445-446. (ERGO ITERVM VENVS) ET TACITIS CORDA ASPERA F(LAMMIS) /
(LEMNIADVM PERTEMPTAT AMOR) <{€tacitis€}> occultis. Vt Vergilius:

     'et tacitum uiuit sub pectore uulnus'.
Iterum, inquit, Lemniades coniugalia iura desiderant et
Argonautis idcirco iunguntur ut, cum abire coeperint Argonautae,
denuo suas derelictis Lemniadibus uideatur iniurias uindicare.

446-448. (TVNC) REGIA IVNO / (ARMA HABITVSQVE VIRVM PVLCHRAEQVE
INSIGNIA GENTIS / MENTIBVS INSINVAT) Iuno, inquit, iniecit nobis
mentem benignam quia Argonautis fauebat propter Iasonem — qui eam
fluuium transiecerat, cum se illa in.anum simularet — ut eorum
cupientissime thalamis iungeremur. Et ideo hic Iunonem uiros
nitidos effecisse subiunxit ut nuptiis, non adulterio, si hoc
Venus efficeret, placuissent.

453. (NOSTRAE) FATVM EXCVSABILE CVLPAE fatum nostrae culpae, quod
uiros acciperemus. Minuit ergo amoris inuidiam, cum dicit
{€culpae€}. Vt Vergilius:

     'huic uni forsan potui succumbere culpae'.
456-457. (ETSI) BLANDVS IASON / (VIRGINIBVS DARE VINCLA NOVIS)
subaudimus 'erat'. <ordo: > Iason blandus dare uincla uirginibus
nouis, id est: qui solitus sit mutare coniugia. Tum sese, postea
Medeam, tertio Glaucen et uxorem habuit et dimisit.

457-458. (CRVENTVM) / PHASIN fluuius quem ideo {€cruentum€} dicit
quod per eum Medea patrem fugiens insequentem interempti fratris
dicitur membra iactasse. Siue fluuius Scythiae Phasis est
barbarorum caedibus cruentus assidue. COLCHI ciuitas gentis
eiusdem, Medeae patria. ALIOS ... (GENERATIS) AMORES quia post
Hypsipylen Medeam duxit uxorem.

462. NON SPERATIS (CLAMATVR LEMNOS) ALVMNIS unde enim sperarent
filios habere posse, quae uiros omnes occiderant?

464. ENITOR pario. Vnde et 'enixae' dicuntur quae generant.

466. (IAM PLENA) QVATER QVINQVENNIA (PERGVNT) uiginti annos
ostendit ex quo ediderat ex Iasone filios.

469-470. (RATIS IPSA MORAM ...) / ODIT duram animauit nauem
dicendo {€moram odit€}, ut Vergilius colli oculos dedit dicendo:

     'aduersasque aspectat desuper arces'.
Mirabilis illa locutio est, quotiens dura a poetis animantur.

475. (AEQVOREI REDIERVNT) VELLERA PHRIXI Phrixus et Helle[s]
Athamantis, Aeolo geniti, et Nephelae filii fuerunt. Quos cum
nouerca persequeretur infesta, arietem aurei uelleris
conscenderunt. Mare ingressi patriam Colchos petebant. Sed enim
Helle[s] utpote puella sexu infirmior in mare delapsa nomen
'Helles ponto' tribuit. Phrixus deuenit ad Colchos ibique
immolato ariete pellem eius auream Marti dicauit, quam draco
peruigil custodiebat. Ad quam repetendam Iason a Pelia rege
missus semideos Graeciae congregauit, qui ex nauis nomine
'Argonautae' sunt dicti, quae a uelocitate 'Argo' nominata est,
quod dicente Homero datur agnosci. Ait enim: καὶ κύνας ἀργούς id
est <canes> ueloces. Quae cum praedictis prima omnium ingressa
est mare. Sed Iason ubi Colchos aduenit, adamatus a Medea, Aeetae
regis filia, anguem carminibus soporatum necauit et ablatam
pellem reuexit ad patriam.

476. VT STATA LVX PELAGO statuta die qua abscederent Argonautae.

477. TIPHYS gubernator nauis Argo. (OCCIDVI) RVBVERE CVBILIA
(PHOEBI) physici serenitatem futuram dicunt, si sole occidente
nubes rubescant.

479-480. VIX RESERATA DIES (ET IAM RATE CELSVS IASON / IRE IVBET
PRIMOQVE FERIT DVX VERBERE PONTVM) bene ostendit tota nocte
Iasonem uigilasse, siquidem ortum Luciferi primus aspexit.

484-485. (LONGVMQVE POLO) CONTEXERE (VISA EST / AEQVOR ET EXTREMI
PRESSIT FRETA MARGINE CAELI) <{€contexere€}> aequare, quia longe
prospicientibus mare uidetur caelo coniunctum. Sic enim lumina
nostra falluntur ut putemus maris fluctus usque ad caeli marginem
peruenire.

486-488. FAMA SVBIT (PORTVS VECTVM TRANS ALTA THOANTA / FRATERNA
REGNARE CHIO MIHI CRIMINA NVLLA / ET VACVOS ARSISSE ROGOS)
sensus: rumor allatus est Lemnum patrem meum Thoantem in Chio
regnare nec mihi cum ceteris Lemniadibus scelus fuisse commune.

491-492. (SOLANE FIDA SVIS NOS AVTEM IN FVNERA LAETAE) / NON DEVS
HAEC (FATVMQVE) uerba Lemniadum incusantium Hypsipylen, quod
sola in patrem scelerata non fuerit. Et acute dictum. Iam,
inquit, illa fecimus nec deorum nutu nec necessitate fatali. His
enim defensionibus facinus excusatur. Ergo cum una est innocens,
purgationem reliquae perdiderunt.

496. (SED NON ITERVM OBVIVS) EVHAN Liber pater, qui Thoanti patri
suo fuerat, cum eiceretur, auxiliatus.

<499-500>. <TALIA LERNAEIS ITERAT DVM REGIBVS EXSVL / LEMNIAS>
eleganter {€iterat€}. Ante enim quam inciperet ab origine
Lemniadum facta narrare dixit:

     'seruitium Hypsipyle uestri fero capta Lycurgi'.
500. (LONGA) SOLATVR DAMNA (QVERELA) dixit et hunc sensum poeta
superius:

     'dulce loqui miseris'.
501. IMMEMOR ABSENTIS (... ALVMNI) infantuli Opheltis, Lycurgi
scilicet fluii, quem nutriendum a patre susceperat. SIC DI
SVASISTIS interpositio. Id est: hoc diis placuit. ALVMNI non
filii, sed qui alebatur.

502-503. COMANTI / ... HVMO herbosae.

503-504. FESSVSQVE DIV PVERILIBVS ACTIS / LABITVR IN SOMNOS
PRENSA MANVS) HAERET (IN HERBA) δεικτικῶς expressit aetatem. Nam
in actu[s] ludicro[s], cum somno requiescit infantia, quicquid
tenuerit non relinquit.

505-506. (INTEREA CAMPIS NEMORIS SACER HORROR ACHAEI) / TERRIGENA
EXORITVR (SERPENS) exoritur de nemore. Et est ordo: interea
sacer serpens terrigena exoritur nemoris Achaei horror.

516-517. (SAEPE SVPER FLVVIOS GEMINAE IACET) AGGERE RIPAE /
(CONTINVVS) id est: utramque ripam longitudinis suae magnitudine
tangebat.

518-519. OGYGII (IVSSIS QVANDO OMNIS ANHELAT / TERRA DEI)
<{€Ogygii€}> Thebani hoc est Liberi patris, ab uno de terrigenis,
cuius uoluntate aruerunt cuncta flumina et amnes. NYMPHAE
torrentes.

524. INCERTVSQVE (SVI) id est de uita desperans uel quid agat
ignarus aut quo tendat.

529-530. (QVANTVS AB ARCTOIS DISCRIMINAT) AETHERA PLAVSTRIS /
(ANGVIS ET VSQVE NOTOS ALIENVMQVE EXIT IN ORBEM) Anguis illius
meminit qui creditur locatus in caelo, per Aratum celebratus.
Hunc describit diuidentem Plaustra a Cynosura usque in australem
partem pertinere, hoc est {€alienum ... in orbem€}. Poetice autem
dicit stellarum figuram quibus Plaustrum efficitur, in utroque
sidus accipiens. De quo Vergilius:

     'maximus hic flexu sinuoso elabitur anguis'.
531-533. (QVANTVS ET ILLE SACRI SPIRIS INTORTA MOVEBAT / CORNVA
PARNASSI DONEC TIBI DELIE FIXVS) / VEXIT HARVNDINEAM (CENTENO
VOLNERE SILVAM) ex monte Parnasso Pythonem dicit serpentem, qui
cum Latonam Ioue grauidam persequeretur Iunonis immissu et illa
fugiens ad mare usque peruenisset, opportune Delos insula quae
instabilis fluctibus uehebatur admota litoribus suscepit Latonam
et ingenti periculo liberauit. Ibi Apollinem Dianamque edidit.
Post Apollo in uindictam matris Pythonem sagittis occidit et
Delon insulam stabilitate donauit.

548-549. (PRATA RECENTES) / AMISERE NOTAS ut etiam miserae
ambiguitas nasceretur quia pratorum signa defecerant. Omnia enim
perierant serpentis afflatu et distinctum floribus campum
ariditas indiscreta confuderat. VIRIDI uenenoso. Horatius:

     'nec uirides metuunt colubras'.
550. (SPATIOSAQVE) IVGERA COMPLET magnitudine corporis sui terrae
iugera infinita compleuerat.

556. ARCAS EQVES Parthenopaeus.

559. VACVAS late diffusas.

561. MOLARES saxa ingentia, quibus molae fiunt.

564. DAT SONITVM TELLVS quia non resultat uox nisi aliqua sibi
soliditate opposita.

566. ET TRABE FRAXINEA CAPANEVS (SVBIT OBVIVS) parenthesis est.

567. [SEV TV] PAVIDI ... (LVCI) inter 'pauidum' et 'pauentem' hoc
interest: pauidus est qui pauorem incutit, pauens qui timet.
Ergo {€pauidi ... luci€}: summitate arborum siue religionis metu
incutientis pauorem.

568. (SIVE DEIS) VTINAMQVE DEIS (CONCESSA VOLVPTAS) optat deos
esse serpentem. Est enim contemptor numinum et quaerit inuenire
facultatem calcandae religionis.

569-570. (NON SI CONSERTVM SVPER HAEC MIHI MEMBRA) GIGANTA /
(SVBVEHERES) quia Gigantes serpentinis pedibus fuisse dicuntur,
quos 'draconipedes' uocant. Ouidius in quinto Fastorum:

     'mille manus illis dedit et pro cruribus angues'.
579. (ILLVM ET) COGNATAE (STAGNA INDIGNANTIA LERNAE) in eadem
palude Lerna et nata dicitur et perempta. Ergo {€cognatae€}. Siue
quod aliquando Lerna similem habuerit pestem siue quia iste
anguis uideatur ab Hydra morum originem ducere.

581-582. (LVCOSQVE PER OMNIS / SILVICOLAE FRACTA GEMVISTIS)
HARVNDINE FAVNI canna et ferula coronantur Fauni. [Haec ornamenta
sua] hos congemuisse mortuo serpente commemorat more lugentum.

583-585. (IPSE ETIAM E) SVMMA (IAM TELA) POPOSCERAT AETHRA /
(IVPPITER ... / NI MINOR IRA DEO) <{€e summa ... aethra€}> id est
per splendorem aetheris. Vergilius:



     'nec lucidus aethra
     siderea polus'.
     


Ergo commotus Iuppiter Capanei uoce sacrilega iam poposcerat
fulmina, nisi ira modestior sacrilegium distulisset.

585-586. NI MINOR IRA DEO (GRAVIORAQVE TELA MERERI / SERVATVS
CAPANEVS) ideo hic Capaneus fulminatus non est quia fulminandus
in bello est: quando Iouem ipsum est prouocaturus iniuriis, tunc
merito interibit. Maiore enim poena pro immanitate culpae
plectetur. Ideo {€minor ira deo€}, quia iustius, cum plus
peccauerit, punietur.

587. (SVMMAS LIBAVIT) VERTICE CRISTAS iam quasi fulmine
consecratus est.

588. PERERRATIS participium passiuum posuit, cum ratio non
admittat.

589-591. (MODICO SVPER AGGERE) LONGE / ... / (PROSPICIT) ipsa
altitudo longitudinis magnum indicat spatium quo liber plus foret
aspectus.

594. NON LACRIMAS (HABET) oculi sine lacrimis patuere.

598. TOTVMQVE IN VVLNERE CORPVS totum uulneri uix corpus
suffecit.

600. PIGER (... SERPENS) πρὸς ἀντιδιαστολήν. {€Piger€}, quantum
ad alites pertinet.

620-622. (O DVRA MEI) PRAESAGIA SOMNI / (NOCTVRNIQVE METVS ET
NVNQVAM IMPVNE PER VMBRAS / ATTONITAE MIHI VISA VENVS) superius
dixit:



     'iam certa malorum
     mentis ab augurio'.
     


625-627. (TANTANE ME TANTAE TENVERE OBLIVIA CVRAE / DVM PATRIOS
CASVS FAMAEQVE EXORSA RETRACTO) / AMBITIOSA (MEAE) tanta illius
fuit cupiditas quae tantam exstingueret religionem.

631-632. NE TRISTES DOMINOS (ORBAMQVE INIMICA REVISAM /
EVRYDICEN) Lycurgum Eurydicenque significat, parentes Archemori.
{€Dominos€} uero secundum ius gentium dixit quod uicti uel capti
seruilibus deputentur officiis.

637. (TACITE) MAERENTIBVS (IMPVTAT VNDAS) quia causa huius mali
Argiui fuerunt, quibus dum Hypsipyle aquas ostendit, oblita
puerum exposuit morti.

638. SACRIFICI (... LYCVRGI) Lycurgi, sacerdotis Iouis.

641. AVERSO (... TONANTI) {€auerso€} aduersanti. Dederat enim
numen signa contraria. PROSECTA exta, cum redduntur inspecta.
Verbo sacrificantum usus est. Particulae enim minutae membrorum
omnium {€prosecta€} dicuntur in sacris quae inferuntur aris.

643-644. (HIC SESE ARGOLICIS IMMVNEM) SERVAT AB ARMIS / (HAVD
ANIMI VACVVS SED TEMPLA ARAEQVE TENEBANT) hic, inquit, ideo a
Thebano se abstinet bello nec Polynici ferebat auxilium quia
consulenti responsum fuerat Thebanum bellum ipsius sanguine
imbuendum, quod tamen contigit morte filii.

647. PRIMA LYCVRGE (DABIS DIRCAEO FVNERA BELLO) hoc uersu tenor
oraculi continetur.

648-649. (ET MAESTVS VICINI PVLVERE MARTIS / ANGITVR AD LITVOS
PERITVRISQVE) INVIDET ARMIS quod non iret ad bellum.

<650>. <FIDES SVPERVM> hoc est, quod superius ait: 'nosco deos'.
THOANTIS Hypsipyle. πατρονυμικόν a Thoante patre. [Accentus in
fine est.]

659. GENERIS MENDACIA SACRI propter Liberum, patrem Thoantis,
cuius filia fuisse dicitur Hypsipyle.

663. INFRENDENS {€infrendere€} est dentes dentibus quatere. Vt
Vergilius:

     'dentibus infrendens'.
Infantes enim sine dentibus 'infrendes' dicuntur.

665. RECTOQVE ERYMANTHIVS ENSE quidam {€rectorque Erymanthius€}
legunt, sed male. {€Erymanthium€} ergo Parthenopaeum dicit ab
Erymantho, monte Arcadiae. RECTO ... ENSE protenso gladio.

666. (MVLTO) PRAESTRINGVNT (LVMINE) obcaecant. Lucanus:

     'obliqua praestringens lumina flamma'.
Id est: aut armorum lumine obcaecant aut toruis oculis intuentur.

668. COMMERCIA VITAE alii {€uittae€} legunt. Ergo si {€uitae€},
quia omnes Argiui erant siue quia {€commercia uitae€} communes
sunt irruentes casus excipere; si {€uittae€}, quia sacerdos erat
Apollinis.

670. VNVS AVVM SANGVIS a Perseo enim, Danaae filio, omnes Graeci
originem ducunt. INDVLGETE permittite seu operam date. Vt
Vergilius:

     'iuuat indulgere labori'.
671. SEDATO PECTORE patienti. Magna enim uirtus est quae irasci
non nouit.

673. INGRATIS non sentientibus beneficia aut praestiti minime
gratiam relaturis.

675-676. (GENITORQVE THOAS ET LVCIDVS EVHAN) / STIRPIS AVVS
Hypsipylae dicit Liberum patrem propter Thoantem auum fuisse.

681. THEBES singulariter dixit.

681-682. (EQVIDEM NON VOS AD MOENIA THEBES / REBAR) ET HOSTILES
(HVC ADVENISSE CATERVAS) [subaudis:] non rebar huc uos hostiliter
aduenisse.

683-684. (PERGITE) IN EXCIDIVM (SOCII SI TANTA VOLVPTAS /
SANGVINIS) <{€excidium€}> meum scilicet et {€socium€}, regni
communis.

684. (IMBVITE) ARMA DOMI id est domestica caede. Subaudis: mea
morte.

684-685. (HAEC INRITA DVDVM) / TEMPLA IOVIS quae coluntur frustra
aut nihil praestant. QVID ENIM HAVD LICITVM subaudis: feceram,
si uilis ancillae morte luctus meos ultus fuissem.

685-687. (TEMPLA IOVIS ... FERAT) IMPIVS IGNIS / (SI VILEM... /
IN FAMVLAM IVS ESSE RATVS DOMINOQVE DVCIQVE) incendite templa,
quia parum est, si famulorum ius domini perdiderunt.

688-689. (SED VIDET HAEC VIDET ILLE DEVM REGNATOR ET AVSIS) /
SERA QVIDEM (MANET IRA TAMEN) Tibullus:



     'a miser, et si quis primo periuria celat,
     sera tamen tacitis Poena uenit pedibus'.
     


691-692. (VOLVRES EQVITVM) PRAEVERTERAT ALAS / (FAMA RECENS)
nuntiatum Argiuis fuerat Hypsipylen ad supplicium trahi.

692. GEMINOS (ALIS AMPLEXA) TVMVLTVS quia unus in ciuitate erat
[Hypsipylen ad supplicium trahi], alter, ubi Lycurgus est.

698. VERSVSQVE DOLOR (DAT TERGA TIMORI) timore belli in metum
uersus dolor mortis Archemori.

699-701. (SVBLIMIS ADRASTVS / SECVM) ANTE ORA VIRVM (FREMIBVNDA
THOANTIDA PORTANS / IT MEDIVS TVRMIS) secum Hypsipylen ferebat,
impetum furentis exercitus Adrastus cupiens refrenare, qui eam
putabant interemptam fuisse.

704-707. SIC VBI (DIVERSIS MARIA EVERTERE PROCELLIS / HINC BOREAS
EVRVSQVE ILLINC NIGER IMBRIBVS AVSTER / ... VENIT AEQVORIS ALTI
/ REX SVBLIMIS EQVIS) Vergiliana comparatio est, sed contrarie.
Nam ille ad Neptuni comparationem uirum bonum posuit, hic <ad>
Adrasti Neptunum. [VENIT AEQVORIS ALTI] ordo: sic uenit rex
aequoris ubi maria diuersis procellis euertere uenti.

707. GEMINVS ... TRITON duobus corporibus factus. Vt:



     'utroque refringens
     pectore montano duplex Hylaeus ab antro'.
     


709. ET IAM PLANA THETIS Vergilius:

     'sic cunctus pelagi cecidit fragor'.
710-712. (QVIS SVPERVM TANTO SOLATVS FVNERA VOTO / PENSAVIT
LACRIMAS INOPINAQVE GAVDIA MAESTAE / RETTVLIT HYPSIPYLAE TV
GENTIS CONDITOR) EVHAN inuenit poeta, quod primum dubitabat.
EVHAN Liber, a quo Hypsipyle originem ducit.

713-716. QVI GEMINOS (IVVENES LEMNI DE LITORE VECTOS / INTVLERAS
NEMEAE MIRANDAQVE FATA PARABAS / CAVSA VIAE GENETRIX NEC
INHOSPITA TERGA LYCVRGI / PRAEBVERANT ADITVS) tunc enim
Hypsipylen matrem quaerentes illuc deuenerant, a quibus cognita
est. Hi tunc hospitio a Lycurgo suscepti. MIRANDAQVE FATA quae
cogant Hypsipylen de seruitio ad regnum redire.

718-719. PRO SORS (ET CAECA FVTVRI / MENS HOMINVM) eleganter more
comoediae contigit agnitio filiorum.

724. (EXPERTIS) NON AVDET CREDERE (DIVIS) incredula enim diu sunt
uota laetitiae. Tarde enim fidem adhibemus, cum quae optamus
eueniunt.

726. (VMERIS AMBORVM) INTEXTVS IASON Iason, pater iuuenum, ex quo
hos apud Lemnum ediderat Hypsipyle.

728. ATQVE ALIO (MADVERVNT LVMINA FLETV) quae paulo ante luctu
flebat, nunc gaudio. {€Alio€} ergo {€fletu€} scilicet gaudio.
Terentius:

     'lacrimo gaudio'.
[Immoderata enim laetitia et maxime parentum habet lacrimas
suas.]

729-730. (ADDITA) SIGNA POLO (LAETOQVE VLVLANTE TVMVLTV /
TERGAQVE ET AERA DEI MOTAS CREPVERE PER AVRAS) datum signum est
caelo uelut barritus. Liber dedit sonitum tympanorum.

738-739. ET PVER (HEV NOSTRI SIGNATVS NOMINE FATI / ARCHEMORVS)
Lycurgi filius, qui primo Opheltes dicebatur, sed, quoniam initia
Thebani belli eius initiata sunt morte, iure fatali postea
Archemorus nominatus est Graeca pronuntiatione sermonis. ἀρχή
enim Graece 'principium' dicitur, μόρος 'mors' sermone eodem
nuncupatur.

743-744. (ATQVE VTINAM PLVRES INNECTERE PERGAS) / PHOEBE MORAS
sciebat enim aduersa denuntiata, ne pugnarent. Ideo
{€<in>necte<re> ... moras€}.

748-749. DVM LERNAEA PALVS (ET DVM PATER INACHVS IBIT / DVM NEMEA
TREMVLAS CAMPIS IACVLABITVR VMBRAS) Vergilius:



     'in freta dum fluuii current, <dum montibus umbrae>
     <lustrabunt conuexa, polus dum sidera pascet>'.
     


751-752. PYLIAE NEC FATA SENECTAE / (MALVERIT PHRYGIIS AVT DEGERE
LONGIVS ANNIS) {€Pyliam ... senectam€} annos Nestoris dicit.
{€Phrygios€} autem {€annos€} Priami dixit, quem bis excidium
Troiae uidisse certissimum est. Vt Vergilius:



     'satis una superque
     uidimus excidia et captae superauimus urbi'.
     


Sed amborum annos dicit debere contemni. Neuter enim post mortem
est consecratus. Alii uero Tithonum dicunt, Laomedontis fratrem,
quem Aurora dicitur adamasse. Et postea, cum ille longae uitae
fata defleret, in cicadam mutatus est.

753. CAVAM (... VMBRAM) obscuram: omne enim, quod cauum, obscurum
<est>, aut {€cauam€} inanem, ut Vergilius:

     'nox atra cauam circumuolat umbram'.
 LIBER VI  

Sextus liber continet agonis causa per totam Graeciam famam
futuri certaminis cucurrisse. Secuntur exsequiae Archemori.
Descriptio planctus Eurydices matris et patris Lycurgi.
Descriptio una Archemori, altera expiationis. Descriptio
circensium cum omnium ducum nominibus et equorum et ipsius
certaminis uarietate uel euentu, in quo docetur Apollinis fauore
Amphiarao concessam esse uictoriam. Currentium puerorum
descriptio, in quo certamine uincit Parthenopaeus. Discobole, in
quo certamine uincit Hippomedon. Deinde pugiles, in quo certamine
Capaneus uincit Alcidamam. Deinde luctatio, in quo certamine
uincit Tydeus Agyllea[m]. Prohibitio monomachiae Agrei et
Polynicis. Adrasti regis sagittae iactus cum prodigio teli ad
dominum reuertentis.

1-3. (NVNTIA MVLTIVAGO DANAAS PERLABITVR VRBES / FAMA GRADV)
SANCIRE NOVO SOLLEMNIA BVSTO / (INACHIDAS LVDVMQVE SVPER) agon
Archemori apii corona celebratur idcirco quia puer hic cuius
memoriae certamen Nemeaeum dicatum est admodum paruus obierat. Ex
hoc creditum est hoc coronae genus indicium immaturae mortis
electum nam humilis herba immaturi luctus ostendit indicium.
Quidam super hanc herbam puerum reptantem a nutrice derelictum et
serpente interemptum uolunt. Nam in hoc agone etiam poetae
certantes apio coronatur. Vnde Vergilius:

     'floribus atque apio crinis ornatus amaro'.
5-7. (PRIMVS PISAEA PER ARVA) / HVNC PIVS ALCIDES (PELOPI
CERTAVIT HONOREM / PVLVEREVMQVE FERA CRINEM DETERSIT OLIVA)
primus Hercules hunc honorem manibus Pelopis exhibuit, qui[a]
erat Herculi per Alcmenam genere coniunctus hoc ordine: Pelopis
et Hippodamiae Lysidice filia, Lysidices Alcmena, Iouis et
Alcmenae Hercules. Prima ergo certaminum genera haec fuerunt,
quae per ordinem hoc loco poeta descripsit: Olympia in honorem
Pelopis, cuius uictores oleastro coronantur; Pythia in honorem
Apollinis, cuius uictores lauro coronantur; Isthmia in honorem
Palaemonis, cuius uictores pinu coronantur; Nemea in honorem
Archemori, cuius uictores apio coronantur. {€Pium€} autem dixit,
quia hoc Hercules Pelopi in honorem consanguinitatis exhibuit.
(PELOPI) CERTAVIT HONOREM in honorem ipsius consecrauit. FERA ...
OLIVA pro oleastro, quia uictores ipsius certaminis hac fronde
coronantur. Possumus et {€feram€} pro 'feraci' intellegere.

8-9. (PROXIMA) VIPEREO (CELEBRAVIT) LIBERA NEXV / (PHOCIS
APOLLINEAE BELLVM PVERILE PHARETRAE) Pythone enim interfecto
Achaei agonem Apollini instituerunt, quem 'Pythicum'
nominauerunt.

<13-14>. <PLANCTV CONCLAMAT VTERQVE / ISTHMOS> sic uocantur
Isthmia. Celebrantur apud Corinthum in honorem Palaemonis et
Leucotheae, marinorum deorum. ISTHMOS terra in longum porrecta
quae Ionium ab Aegaeo diuidit. Ouidius:



     'et spatio concreta breui, freta bina repellit
     unaque pulsatur terra duabus aquis'.
     


15-16. (EXIMII REGVM QVIBVS ARGOS ALVMNIS) / CONEXVM CAELO genus,
id est qui originem ducunt propter illam opinionem qu[i]a
dicuntur dii terrenis feminis mixti liberos procreasse.
Disputatio est quae dicit bonorum hominum animas ac uirorum
fortium a diis sumpsisse principium.

16-17. (QVORVMQVE INGENTIA TELLVS) / AONIS (ET TYRIAE SVSPIRANT
NOMINA MATRES) <{€tellus Aonis€}> Boeotiam dixit, quia ah his
uastabitur. TYRIAE [SVSPIRANT NOMINA] MATRES Thebanas significat
a Cadmo Tyrio conditore. {€Suspirant€} autem {€nomina€} quia
uirtute Graecorum orbabuntur maritis amissis aut liberis.

18. NVDAS ... VIRES sine ferro. IN PROELIA in luctamen, in
cursus, in caestus.

19. BIREMES naues duplicem ordinem remorum habentes.

27. CORNV FVGIEBAT SOMNVS INANI {€inani ... cornu€} idcirco dixit
quia illud noctis tempore totum diffuderat, quod idem poeta
superius manifestius asseruit dicens:

     'cornu perfuderat omni'.
Nam sic a pictoribus simulatur, ut liquidum somnum e cornu super
dormientes uideatur effundere. Sic Ennius

     'cum sese exsiccat somno Romana iuuentus'.
30-31. EXVTVS HONORO / (VITTARVM) NEXV lugubriter indutus.

37. ARCET ET IPSE PATER pensanda est in matre doloris acerbitas,
cum et pater prohibeat luctum.

37-43. (MOX VT MAERENTIA) DIGNIS / VVLTIBVS (INACHII PENETRARVNT
LIMINA REGES / ... ACCENSAE CLAMORE FORES) {€dignis€} dixit pro
aptis temporibus ac per hoc lacrimantibus. [39 CEV NOVA TVNC
CLADES] lacrimas orbitatis ingredientium Argiuorum <dicit>
renouare solacia. [Naturale enim est ut intermissa lamenta
repetantur, cum aliquis notus aduenerit.] Vergilius:



     'ut uero Aeneas tectis sese extulit altis,
     ingentem gemitum tunsis ad sidera tollunt
     pectoribus'.
     


RESVLTANT / (ACCENSAE CLAMORE FORES) ictae clamore aedes
resiliunt.

43-44. SENSERE PELASGI / (INVIDIAM) id est: agnouerunt Argiui
lamentationis augmento sibi imputari causam mortis Archemori.

44. ET LACRIMIS EXCVSANT (CRIMEN OBORTIS) flendo ostendunt
interitum Archemori non sua culpa, sed Fatorum ordine prouenisse.

45-46. DATVM QVOTIENS (INTERCISOQVE TVMVLTV / CONTICVIT
STVPEFACTA DOMVS) id est: quotiens ei flentum stupore permissum
est.

48. (INEXORABILE) PENSVM pro statutis Fatorum posuit.

54. TRISTIBVS [INTEREA] RAMIS non ramis tristibus, sed ipsis
tristibus qui pyram frondibus intexebant.

[55]. [FERETRVM Graece φέρτρον, unde per diaeresin {€feretrum€}
fecit. Nam Latine 'capulus' dicitur ab eo quod corpus capiat.
Vnde Plautus:]

     ['capularis']
[id est dignus feretro.]

57. AREA locus rogi ipsius {€area€} dicitur.

59. ARABVM STRVE odoribus Arabicis.

<60-61>. <EOAS COMPLEXVS OPES INCANAQVE GLEBIS / TVRA ET AB
ANTIQVO DVRANTIA CINNAMA BELLO> compositus recenti ture et
cinnamo, ut ostenderet eum poeta orientales gentes uicisse.
INCANA non longa aetate corrupta. AB ANTIQVO (DVRANTIA CINNAMA
BELLO) ueteris belli praedam istis ostentat odoribus. Liber enim
deuicta India hoc unguenti genus gentibus dedit. Et bene dixit
{€durantia€}. Constat enim cinnama <non> fugere, uel ad illud
magis dixisse uideatur quod cinnamum odorem suum longo tempore
non amittit. Vnde Lucanus:



     'quod nondum euanuit aura
     cinnamon'.
     


62. SVMMA CREPANT AVRO {€crepant€} crepitant id est sonant. Auri
enim textilis sonus talis est. Aut illud quod in flexuosas
laminas caesum est. Vergilius:

     'sic leni crepitabat brattea uento'.
63. MOLLE SVPERCILIVM {€supercilium€} pro 'fastigio' posuit.

64-66. MEDIO LINVS INTERTEXTVS ACANTHO / (LETIFERIQVE CANES OPVS
ADMIRABILE SEMPER / ODERAT ATQVE OCVLOS FLECTEBAT AB OMINE MATER)
hanc historiam in primo libro Adrasto narrante cognouimus:
Linum, filium Apollinis et Psamathes, Crotopi filiae, expositum a
matre a canibus fuisse discerptum. Haec ergo fabula, cum arte
esset intertexta, odiosa erat matri quia miserationem paruuli
commouebat. Pari enim modo etiam Archemori mors uidebatur illata.

67-68. (ARMA ETIAM ET VETERVM EXVVIAS CIRCVMDAT AVORVM) / GLORIA
MIXTA (MALIS ADFLICTAEQVE AMBITVS AVLAE) quoniam maiorum
ornamenta funeri adhibebantur.

72. (INDE INGENS LACRIMIS HONOR) ET MISERANDA VOLVPTAS fletus
scilicet, quod planctus quasi uoluptatem afferat orbatis
parentibus.

75. FESTINVS VOTI[S] (PATER) id est uotis antecedens aetatem
filii. Figuratum nomen uel a participio 'festinans' uel a uerbo
'festino'. Vergilius:

     'tibi quam noctes festina diesque'.
84-87. (PARTE ALIA) GNARI MONITIS (EXERCITVS INSTAT / AVGVRIS
AERIAM ... / ... CVMVLARE PYRAM QVAE CRIMINA CAESI / ANGVIS ET
INFAVSTI CREMET ATRA PIACVLA BELLI) {€<gnari> ... auguris€}
conscii praeceptorum. Pater pyram filio faciebat, sacerdos
serpenti, quia fuisse Martis filius credebatur.

94-96. (NEC SOLOS HOMINVM TRANSGRESSA VETERNO / FERTVR AVOS)
NYMPHAS (ETIAM MVTASSE SVPERSTES / FAVNORVMQVE GREGES) <{€Fauni
et€}> Nymphae diu uiuunt et tandem moriuntur. Istam autem siluam
dicit illis antiquiorem fuisse et post mortem illorum incolumem
ob honorem numinis perdurasse. {€Veterno€} autem dixit ad
ostentationem aetatis antiquae.

98-106. (CADIT ARDVA FAGVS / CHAONIVMQVE NEMVS BRVMAEQVE) ILLAESA
CVPRESSVS / (PROCVMBVNT ... VLMVS) <{€brumaeque illaesa
cupressus€}> quae nunquam exuitur honore foliorum. [CHAONIVMQVE
NEMVS] Ouidius hanc enumerationem arborum epithetis suis decimo
libro monstrauit:



     'umbra loco uenit. Non Chaonis abfuit arbor,
     non nemus Heliadum, non frondibus aesculus altis,
     nec tiliae molles nec fagus et innuba laurus
     et coryli fragile set fraxinus utilis hastis
     enodisque abies curuataque glandibus ilex
     et platanus genialis acerque cultoribus impar
     <amnicolaeque simul salices et aquatica lotos>
     <perpetuoque uirens buxus tenuesque myricae>
     et bicolor myrtus et bacis caerula tinus.
     Vos quoque, flexipedes hederae, uenistis et una
     pampineae uites et amicae uitibus ulmi
     ornique et piceae pomoque onerata rubenti
     arbutus et lentae, uictoris praemia, palmae
     et succincta comas hirsutaque uertice pinus,
     grata deum matri, siquidem Cybeleius Attis
     exuit hac hominem truncoque induruit illo'.
     


108. ISMARA Ismarus mons Thraciae, unde Boreas nascitur. Vt
Vergilius:

     'miratur et Ismarus Orphea'.
Hic genere neutro posuit, ut 'Maenala, Gargara'.

111. (SILVANVSQVE) ARBITER VMBRAE id est dom<in>us nemorum.

112-113. SEMIDEVMQVE PECVS (MIGRANTIBVS ADGEMIT ILLIS / SILVA NEC
AMPLEXAE DIMITTVNT ROBORA NYMPHAE) <{€semideumque pecus€}>
Panes. Tetigit hanc opinionem ut diceret Nymphas et Faunos esse
mortales. Vt Vergilius Turnum, a Venilia Nympha natum, ab Aenea
demonstrat occisum, cum ipsius auctor sanguinis immortalis esset.
Sunt qui dicunt illam auram numinis quae fontibus arboribusque
deuincta est casu aut aquae siccatae aut excisae arboris ilico
emori. Sed[es] absurdum est ut numen emoriatur, neque enim res in
aliquo potest casu accidere, cum omnia uisibilia et quae
incorporata sunt †multis uisa† mori opinentur. [Ceterum] succisa
arbore aut siccato fonte ille spiritus qui societate [illius]
tenebatur naturae astrictus fugit inuitus, †interdum† aufertur
ratione diuina. Ceterum nec ipsis corporibus contingit interitus.
Soluta enim figura ad naturam suam recidunt. Vnde et Vergilius:



     'scilicet huc reddi deinde ac resoluta referri
     omnia, nec morti esse locum'.
     


Lucanus in nono libro:



     'innocuos uita patientes aetheris imi
     fecit et aeternos animam collegit in orbes',
     


quia dicit Pythagoras animas bonorum uirorum in stellas posse
conuerti. {€Semideos€} autem Panes dixit, quia partem habent
deorum, partem hominum.

117. IMMODICI MINOR ILLE FRAGOR (QVO BELLA GEREBANT) ille fragor
immodici tumultus non erat minor eo tumultu quo gesturi erant
bella. Id est: maiore clamore diripiunt urbem, quam ante
pugnauerant.

118-119. IAMQVE PARI CVMVLO (GEMINAS HANC TRISTIBVS VMBRIS / AST
ILLAM SVPERIS AEQVVS LABOR AVXERAT ARAS) <{€pari cumulo€}>
similibus pyris: una pro filio Lycurgus, altera Amphiaraus pro
serpente.

121. TIBIA (CVI TENEROS SVETVM PRODVCERE MANES) religio enim
iubet ut maioribus mortuis tuba, minoribus tibia caneretur.
Persius: 'hinc tuba, candelae'. Homerus in funere Hectoris dicit:



     'nunc pyra construitur, quo [no]bis sex corpora Graium
     quadrupedesque adduntur equi currusque tubaeque
     cumque cauis galeis clipei[s]<que> Argiuaque tela'.
     


122-124. LEGE PHRYGVM MAESTA (PELOPEM MONSTRASSE FEREBANT /
EXSEQVIALE SACRVM CARMENQVE MINORIBVS VMBRIS / VTILE) est enim in
musicis modus Phrygius, quem dicit poeta ad euocationem animae
conuenire. Quem Pelopem Phrygium Argis asserit tradidisse. Ita et
Homerus. Ne autem esset quaestio unde hoc Argiui nouerint
subdidit facultatem ut Pelops Phrygius docuerit.

124-125. QVO GEMINIS (NIOBE CONSVMPTA) PHARETRIS / (SQVALIDA
BISSENAS SIPYLON DEDVXERAT VRNAS) {€geminis€} id est Apollinis et
Dianae. Niobe secundum Homerum duodecim filios habuit, Sophocles
autem dicit eam quattuordecim habuisse. Amborum opiniones
secutus poeta diuersis locis utrumque taxauit. In hoc loco ait:

     'bina per ingentes stipabant funera portas'.
Est autem ordo: quo carmine Niobe squalida bis senas Sipylon
deduxerat urnas. Quia occisis liberis apud Thebas ad patriam
Sipylon funera cuncta deduxerat. {€Sipylon€} uero mons est, in
quo Niobe in saxum dicitur immutata.

<128-130>. <LONGO POST TEMPORE SVRGIT / COLLA SVPER IVVENVM
NVMERO DVX LEGARAT OMNI / IPSE FERO CLAMORE TORVS> hyperbaton.
Sed ordo eius talis est: longo post tempore surgit colla super
iuuenum torus, quos iuuenes ipse dux legerat. <NVMERO DVX LEGARAT
OMNI> hoc est minatus ne triste uitarent officium.

139-140. (NEC TALIA DEMENS) / FINGEBAM VOTIS ANNORVM (ELEMENTA
TVORVM) {€elementa€} pro 'initiis' posuit. Omnia enim rerum
humanarum initia {€elementa€} sunt dicta.

149. QVIDNI EGO deest: occidi filium quem neglegenti commisi. Nam
dolori interrupta uox conuenit. (NARRABAT) SERVATVM FRAVDE
PARENTEM illi ego paruulum crederem quae a se patrem seruatum
fuisse iactabat?

150-151. (FERALE ...) / ABIVRASSE SACRVM id est facinus
exsecrandum, aut quia sacramentum fuit inter Lemniadas. ABIVRASSE
a suo animo abdicasse.

152-155. HAEC ILLA EST (CREDITIS AVSAE / HAEC PIETATE POTENS
SOLIS ABIECIT IN ARVIS / NON REGEM DOMINVMVE ALIENOS IMPIA PARTVS
/ HOC TANTVM) demonstratiue. Id est: quae fuerit {€ausa <...>
dominum€} proicere, linquere. NON REGEM (DOMINVMVE) pro
concessione. ALIENOS (IMPIA PARTVS) deest 'sed'.

155. INFAMIS periculosae. Vt Horatius:

     'infames scopulos Acroceraunia'.
TRAMITE {€trames€} est uia transuersa. Ergo in periculosae siluae
uia filium dimisit expositum. Proprie tamen {€trames€} est uia
priuata, non publica, id est quae paucis cognita unumquemque ad
agrum proprium ducit. Sallustius: 'per tramites occultos
exercitum Metelli anteuenit'.

<164-165>. <ILLA TVOS QVESTVS LACRIMOSOSQVE IMPIA RISVS / AVDIIT>
Hypsipylen dicit laetitiae blandimenta sensisse de luctu.

171-172. (QVAESO DVCES PER EGO HAEC) PRIMORDIA (BELLI / CVI
PEPERI) oro uos per primordia belli. Per mortem filii Argiuos
adiurat cuius obitu Thebanum ueluti sacro aliquo initiatum est
bellum.

186-190. (NON SECVS ... / ... / ... / NVNC VALLEM SPOLIATA
PARENS) NVNC FLVMINA (QVESTV / NVNC ARMENTA MOVET) ordo: non
secus spoliata parens nunc uallem, nunc questu flumina, nunc
armenta mouet.

188. SEV DVRAS EVEXIT PASTOR AD ARAS non {€aras duras€}, sed
pastor.

193. CVLTVSQVE T(ONANTIS) infulas dicit quibus ornatus incesserat
quia Iouis erat sacerdos.

194-196. (TERGOQVE ET PECTORE FVSAM) / CAESARIEM (FERRO MINVIT
SECTISQVE IACENTIS / OBNVBIT TENVIA ORA COMIS) nouo sermone
{€caesariem€} posuit pro 'barba'. Supra uultum filii sui et comam
misit et barbam. Datur enim sacerdoti[bus] dolor immensus.

197-198. ALIO TIBI (PERFIDE PACTO / IVPPITER HVNC CRINEM VOTI
REVS ANTE DICARAM) ut Vergilius:

     'quem non incusaui amens hominumque deumque'.
199-200. (SI PARITER VIRIDES NATI) LIBARE D(EDISSES) / (AD TVA
TEMPLA GENAS) libatio duabus rebus expeditur: lacte et sanguine.
Vnde Vergilius:

     'duo lacte nouo, duo sanguine sacro',
quod alterum eorum alimonium sit uitae retinendae, alterum uirium
continendarum, quia uita hominum his rebus iuuatur, eaque
propterea sepulturae commendari solent, ut †societate parta
curationis lucis amissae posteritas defectionis honoretur†. Vnde
et flores sparguntur in honorem mortuorum infantum. Vnde
Vergilius:

     'purpureos spargam flores animamque nepotis'.
Ergo memorat Ioui Lycurgus debuisse crinem suum cum primitiis
filii pubescentis barbae templis libare.

201. FERAT HAEC (QVAE DIGNIOR VMBRA EST) id est: quoniam preces
meae uel uota nihil ualuerunt quod seruabatur aris, mittatur
exsequiis.

203. EXCLAMAT crepitu sonat. Omnis enim clamor sonus est. INSANOS
impatienter dolentes uel dolore furiatos.

205. (PROSPECTV VISVS) INTERCLVSERE NEFASTO ne ardens filii funus
parentes aspicerent.

210. PALLENTIQVE C(ROCO) colore. Epitheton hic genus croci non
expressit. Neutro enim genere nuncupatur. Sallustius: 'in qua
crocum gignitur'. Vergilius:

     'crocumque rubentem' masculino genere dixit poetice.
211-212. ET ATRI / SANGVINIS (ET RAPTI GRATISSIMA CYMBIA LACTIS)
duas res mittit: unam quae nutrit animam, id est lac, alteram qua
constat, id est sanguis. Nec mirandum quod sanguinem ad inferos
placandos intulerit. Nam sanguis proprie uidetur animae esse
possessio, unde 'exsangues' mortuos dicimus. CYMBIA pocula
nauibus similia, ut et ipsa nominis figura indicat diminutiue a
'cumba' dicta.

213-214. TVM SEPTEM N(VMERO) T(VRMAS) (CENTENVS VBIQVE / SVRGIT
EQVES VERSIS DVCVNT INSIGNIBVS) ordo: tum septem numero turmas
uersis ducunt insignibus. SVRGIT EQVES id est equis sedentes.
<VERSIS ... INSIGNIBVS> reuersis peditibus.

215-216. (LVSTRANTQVE EX MORE) SINISTRO / (ORBE ROGVM) quia nihil
dextrum mortuis conuenit. [Vt funeribus absoluantur, dextro orbe
redeunt milites ut resoluantur. Hoc ideo finxit, ne exsequiis
implicentur, ut dextro orbe redeant.]

216. (STANTES) INCLINANT P(VLVERE) (FLAMMAS) flammarum apicem uis
pulueris equorum pedibus mota fle<cte>bat.

219. (QVATER) MOLLEM F(AMVLARVM) (BRACCHIA PLANCTVM)
<{€planctum€}> nunc percussionem manuum significat. {€Planctus€}
etenim dicitur omnis collisio. Varronis opinio est ideo mulieres
solitas in luctu ora lacerare ut sanguine ostenso inferis
satisfiat.

221-223. (HIC LVCTVS ABOLERE NOVIQVE / FVNERIS AVSPICIVM VATES)
QVAMQVAM O(MINA) (SENTIT / VERA IVBET) id est: quamuis nouerat
calamitatem imminere immutabilem, tamen <...>

<223-224>. <DEXTRI GYRO ... / HAC REDEVNT> dextro orbe redeunt
milites ut exsoluant se ne exsequiis implicentur.

224-225. RAPTVMQVE SVIS LIBAMEN AB ARMIS / (QVISQVE IACIT)
unusquisque Amphiarai iussu quodcumque ex armis raptum in ignem
iaciebant ut inde expiatio fieret occisi serpentis.

234. PVTRES molles.

235-236. MVLTOQVE SOPORANT / (IMBRE ROGVM) id est: aqua
exstinguunt.

239-241. LVCIFER (ET TOTIDEM LVNAE PRAEVENERAT IGNES / MVTATO
NOCTVRNVS EQVO NEC CONSCIA FALLIT / SIDERA ET ALTERNO DEPRENDITVR
VNVS IN ORTV) <{€Lucifer€}> et mane oritur et uespere, sed
{€equo mutato€}. Quam rem sciunt sidera, quod unum astrum sit,
nec falluntur sicut mortales, qui putant duos esse. Poetae autem
quadrigas dant Soli, bigas Lunae, equos singulos sideribus.
Eundem ergo Vesperum uult haberi. Vt Horatius Vesperum pro
Lucifero posuit:



     'nec tibi Vespero
     surgente decedunt amores
     nec rapidum fugiente Solem'.
     


247-248. EXSPECTES (MORIENTIS AB ORE CRVENTA / SIBILA MARMOREA
SIC VOLVITVR ANGVIS IN HASTA) laus operis.

253. (IN LITORE) EPHYRAEO Corinthio, ubi in honorem Palaemonis et
Leucotheae ludi funebres celebrabantur. Vt ait ipse:

     'it comes Ino<a>s Ephyren solata querelas'
255-256. COLLIBVS INCVRVIS (VIRIDIQVE OBSESSA CORONA / VALLIS IN
AMPLEXV NEMORVM SEDET) locum spectaculi describit.

261. ILLIC CONFERTI id est in cohortem densati.

268-269. (EXIN MAGNANIMVM) SERIES ANTIQVA P(ARENTVM) /
(INVEHITVR) maiorum imagines proferri significat uel<ut> ad
miraculum spectantium, quia moris fuit ut in funere
praeferrentur. Vt Horatius:



     'funus atque imagines
     ducunt triumphales'.
     


275. (EMISSAEQVE) INDVLGENS I(NACHVS) V(RNAE) ut Vergilius:

     'caelataque amnem fundens pater Inachus urna'.
279. [IVPPITER ATQVE] H(OSPES) (IAM TVNC AVRORA COLEBAT) hoc est:
hi qui in oriente sunt. Colitur autem et in Aegypto, ubi etiam
Isis uocatur. Simul notandum quod communis generis declinauit
{€hospes€}, cum legerimus: 'bellum, o terra hospita, portas'.

<280-282>. <TANTALVS INDE PARENS ... / ... / PIVS ET MAGNI
VEHITVR CONVIVA TONANTIS> hoc est regali habitu et in meliore
fortuna. Id est: qualis fuerat antequam deos offenderet.

281. (REFVGAE) STERILEM R(APIT) (AERA SILVAE) id est qui
fugientibus pomis uacuum prendit aera. Ergo hic {€siluam€} pro
'arboribus' posuit. Vt Vergilius:

     'pomaque et Alcinoi siluae'.
283-285. (VICTOR CVRRV) NEPTVNIA TENDIT / (LORA PELOPS PRENSATQVE
ROTAS AVRIGA NATANTES / MYRTILOS ET VOLVCRI IAM IAMQVE
RELINQVITVR AXE) [Vergilius:]

     ['humeroque Pelops insignis eburno'.]
a Neptuno [enim] aptatos curruli certamini equos acceperat quorum
cursu omnes anteiret. Ipse quoque Oenomaum superauit, qui a
Myrtilo supposito axe cereo superatus est [ab his]. Vnde
Horatius:

     'Myrtoum pauidus nauta secet mare'.
Dicitur enim praedictus auriga a Pelope praecipitatus in mare.

286. SPECIESQVE H(ORRENDA) (COROEBI) hic est Coroebus, qui
monstrum Apollinis interemit et pro omnibus se deuouit. Ideo
{€horrenda€} id est uenerabilis, aut {€horrenda€} specie: [et]
terribili, quasi contemptor uitae mortisque.

287. ET DANAE (CVLPATA SINVS) Danae Acrisii filia. Haec cum a
patre ob custodiendam uirginitatem artius seruaretur, dicitur
eius specie captus Iuppiter sese in imbrem aureum demutasse et
ita in modum pluuiae Danaes sinum penetrasse. Ex qua coniunctione
Iuppiter Perseum edidit. Vnde Horatius:



     'si non Acrisium, uirginis abditae
     custodem pauidum, Iuppiter et Venus
     risissent'.
     


Terentius:



     'deum sese in hominem conuertisse ac per alienas tegulas
     uenisse clanculum per inpluuium fucum factum mulieri.
     At quem deum! Qui templa caeli summa sonitu concutit'.
     


287-288. (ET IN AMNE REPERTO) / TRISTIS (AMYMONE) Belus Danai
pater, Danaus Amymones. Amymone a Neptuno compressa Nauplion
generauit, Nauplius Palameden. Vnde Vergilius:

     'Belidae nomen Palamedis'.
289. TERGEMINA (CRINEM CIRCVMDATA LVNA) quia, cum Hercules
nasceretur, continuae tres noctes dicuntur fuisse. {€Tergemina€}
autem {€nocte€} non sex, sed tribus uetuste posuit. Vt Vergilius:

     'tergemini nece Geryonis'.
290-291. (IVNGVNT DISCORDES INIMICA IN FOEDERA DEXTRAS) / BELIDAE
FRATRES ex Belo nati Danaus et Aegyptus fratres. His cum par
numerus filiorum filiarumque esset, Danaus deprehendit oraculo se
ab uno Aegypti fratris filio occidendum. Itaque simulauit se
fratris filiis natas in matrimonii consortium traditurum
armauitque occulte filias coniugali nocte ut sponsos occiderent.
Vniuersae uoluntatem patris secutae sponsos suos occiderunt.
Hypermestra sola Lynceo pepercit. A quo postea Danaus, ut oraculi
fides impleretur, occiditur. {€Inimica€} ergo {€in foedera€}
dixit, quae dextrarum coniunctio [ad] discordiam perfecit.

296. PRIMVS SVDOR EQVIS Vergilius:

     'prima citae classis ponam certamina Teucris'.
301. ARION equus Adrasti qui ex Neptuno et Cerere natus dicitur,
humano uestigio dextri pedis.

309-310. (STVPVERE RELICTA / NVBILA CERTANTES) EVRIQVE NOTIQVE
(SECVNTVR) equi uelocitate etiam nubila uincebantur, quasi et
ipsa certarent. Item {€Euri ... secuntur€} diuine dictum: dedit
illis uotum uictoriae, sed ademit effectum.

311-313. (NEC MINOR IN TERRIS ... / AMPHITRYONIADEN) ALTO PER
GRAMINA (SVLCO / DVXERAT) <{€sulco€}> id est orbita illius currus
quem ducebat. Ideo, quod sessoris pondere praegrauabatur, altius
infigebantur terrae uestigia.

322-324. ASTRA INSIDIOSA (DOCEBAT / NOLENTESQVE TERI ZONAS
MEDIAMQVE POLORVM / TEMPERIEM) <{€insidiosa€}> periculosa, ideo
quod sunt signa uisu terribilia. Monebat ergo Phaethontem Sol ut
non ageret currus per australem aut septentrionalem plagam.
Lucanus de Phaethonte in libro, qui <in>scribitur Iliacon, ita:



     'haud aliter raptum transuerso limite caeli
     flammati Phaethonta poli uidere deique,
     cum uice mutata totis in montibus ardens
     terra dedit caelo lucem naturaque uersa'.
     


326-327. OEBALIOS (... / ... EQVOS) Laconicos.

327-329. FVRTO (LAPSA PROPAGO CYLLARE DVM SCYTHICI DIVERSVS AD
OSTIA PONTI / CASTOR AMYCLAEAS REMO PERMVTAT HABENAS) <{€furto€}>
adulterio furtim commisso. CYLLARE equi Castorum Cyllarus et
Xanthus. Aliter enim Vergilius:



     'Pollucis habenis
     Cyllarus'.
     


Sed non indifferenter iunguntur uocabulo qui sunt uitae
permutatione coniuncti. Et templum Castorum dicimus, cum sit
duorum. Et legimus 'Castor uterque bonus'. Constat autem hunc
inter Argonautas Castorem fuisse et eum omisso equorum studio
remigem factum, quo tempore occasio data est ut Cyllarus
<Pollucis> uocaretur, sed potest proprie Castoris dici. Fuit enim
hoc studium huic, ut Homerus asserit:

     Κάστορά θ' ἱππόδαμον καὶ πὺξ ἀγαθὸνΠολυδεύκεα.
Horatius enim:



     'Castor gaudet equis, ouo prognatus eodem
     pugnis'.
     


332. FELIX ADMETVS aut propter amicitiam Herculis aut propter
receptam dictus uxorem.

334-335. (OMNIS) / IN VIRES ADDVCTA VENVS cupido libidinis
migrauit in uires.

337-338. (TANTVS VTERQVE COLOR CREDI NEC DEGENER ILLO) / DE GREGE
CASTALIO de Pegasi grege, qui fontem Hippocrenen Apollini et
Musis dicatum ungula sua scalpsit. Neptunus enim pater quorundam
equorum fertur: Pegasi ex Medusa, Arionis ex Cerere. Ergo equae
Admeti Pegaso concolores fuerunt.

340-343. ECCE ET IASONIDAE (IVVENES NOVA GLORIA MATRIS /
HYPSIPYLES ... / NOMEN AVO GENTILE THOAS ATQVE OMINE DICTVS /
EVNEOS ARGOO) de Iasone et Hypsipyle duo nati sunt fluii: Thoas
et Euneos, quorum Thoas maternum auum nomine refert, Euneos
uocatur alter om<i>nis causa a patre nauigaturo. Quorum nomina
opportuno tempore poeta commemorat, hi<c> uero quia certaturi
noti esse debuerant.

<344-345>. <PAR ET CONCORDIA VOTIS / VINCERE VEL SOLO CVPIVNT A
FRATRE RELINQVI> adeo fraterna contentio fuit ut nec uictus
doleat nec uictor insultet.

346-348. IT CHROMIS (... ALTER SATVS HERCVLE MAGNO / ... / ...
GETICI PECVS HIC DIOMEDIS) Chromin dicit, Herculis filium, quem
constat equos habuisse Thraces quos Hercules exstincto rege
abduxerat, humanis carnibus uesci consuetos. Cum multi uero hoc
exitio hospites interissent, hunc Hercules, ne ab eodem
circumuentus periret, equorum suorum pabulum fecit, quos filio
suo habendos concessit.

346-350. (HIPPODAMVSQVE ...) / ALTER AB OENOMAO ... / ... (AT
ILLE / PISAEI IVGA PATRIS HABET CRVDELIBVS AMBO / EXVVIIS DIROQVE
IMBVTI SANGVINE CVRRVS) Hippodamum dicit Oenomai currus
regentem. Eorum enim equorum non dissimilis fama est exitio tot
procorum. Ideo ambigit poeta quibus equis ab eo maior crudelitas
ascribatur. Ex utroque enim stabulo processit horrenda
crudelitas.

348. <PECVS> genus pro specie: equos enim significat.

356. MANVS INSERTVS insertas manus habens.

358. PHLEGRAM regio est in qua debellati Gigantes, quoniam ibi
ignitis fulminibus perierunt. φλέγειν enim Graece 'ignire'
proprie dicitur.

359. ANGVIS Pythonis. FRATRVM ... HONORES id est ea facta, quae
reliqui dii gloriae suae <as>signant.

360-361. QVIS SIDERA DVCAT / SPIRITVS secta Platonica dicit omnia
spiritu diuino gubernari. Vnde Vergilius:



     'principio caelum ac terras c(amposque) l(iquentis)
     l(ucentem)q(ue) g(lobum) l(unae) T(itania)q(ue) a(stra)
     spiritus intus alit'.
     


Etenim illa anima quae uinculum mundi nectit 'mens' et 'spiritus'
uocata est, quae dat mortalium animis cunctas species motumque
et uitam. Vt Vergilius:

     'mens agitat molem',
quae Platone attestante firmatur. Sed huius tractatus secretae
philosophiae magna laus Persis debetur, quod apud eam gentem
horum secretorum primum habita ratio est. [Vel Perse<u>s scilicet
ille magnus praeceptor huius philosophiae.]

362. VIVAT MARE ostendit poeta 'uiuum' et 'uiua[m]' posse dici ea
quae neque anima neque spiritu mouentur.

<363-364>. <IMANE TELLVS / AN MEDIA ET RVRSVS MVNDO SVCCINCTA
LATENTI> thesis philosophica: terra elementorum omnium ima sit an
suspensa, ut Lucretius? Ergo utrum uoluatur caelum, quod accidit
si media est terra, <an>, quod si in imo desinit, caelum esse
dicat<ur> immobile? Sed cum disputantium discordat opinio, uerum
non dicit, <ni>si qui rite cognouit originum causas. Vnde
Vergilius:

     'felix qui potuit rerum cognoscere causas'.
MVNDO SVCCINCTA LATENTI {€latentem mundum€} antipodas dicit.
{€Succincta€} autem pro pendenti, quia, si media est, nulla
stabilitate firmatur. Sed de his rebus, prout ingenio meo
committere potui, ex libris ineffabilis doctrinae Persei
praeceptoris seorsum libellum composui [Caelius Firmianus]
Lactantius Placidus.

366-367. DVMQVE CHELYN LAVRO (TEXTVMQVE INLVSTRE CORONAE /
SVBLIGAT) citharoedorum disciplinam expressit, quibus mos <est>
finito carmine coronam detractam capiti citharae subligare[t].

367. LIMBO zona seu fascia. {€Limbus€} enim proprie fascia picta
dicitur quae imis assuitur uestibus. Vt Vergilius:

     'Sidoniam picto chlamydem circumdata limbo'.
369-370. CERTAMINIS INSTAR / (QVADRIIVGI) speciem enim belli
quadriiugum certamen adduxerat cupido uincendi.

375. [DICERE] PELIACIS (HIC CVM FAMVLARER IN ARVIS) montem Pelion
in Thessalia esse notissimum est prope quem deus Apollo Admeti
regis pauit armenta. Constat autem huius iniuriae hanc fuisse
causam: fulminato Aesculapio quod reuocare ad uitam ausus fuisset
Hippolytum, pater Apollo, ubi se uidit orbatum, sagittis
Cyclopas occidit qui Iouis fulmina fabricare consueuerant. Ob hoc
mortalem indutus formam pecus Admeto iuxta fluuium pauit
Amphrysum.

378-379. AT HIC TRIPODVM COMES (ET PIVS ARTIS ALVMNVS /
AETHERIAE) Amphiaraus scilicet.

379. [MERITIS TAMEN] ILLE (SED HVIVS) <{€ille€}> Admetus. Et
notandum uarietatem nominum solis pronominibus separatam {€ille€}
et {€huius€}.

380-381. (DATVR ORDO SENECTAE) / ADMETO SERVMQVE MORI beneficio
enim uxoris Alcestae Admetus distulerat mortem. Cuius talis est
fabula: Alceste Admeti uxor fuit. Haec, cum agnouisset uiro suo
finem propinquare uitae, sese obtulit morti. Quam cum exstinctam
Admetus impatienter doleret, Herculis laboribus ei reducta ab
inferis dicitur. Eleganter ergo hic poeta {€serum ... mori€}
Admeto posuit, uidelicet pro quo alter<a> concessit in fata. Vnde
Iuuenalis:



     'spectant subeuntem fata mariti
     Alcestim'.
     


383. ET NOSTRAE PRIDEM (CECINERE VOLVCRES) sensus: etiam auium
nostrarum augurio moriturum te esse praeuidisti.

384. ET OS FLETV (PAENE INVIOLABILE TINCTVS) noluit dare pathos
mortale numini, philosophice potius quam poetice. Ouidius idem de
Apolline Coronide occisa:



     ['collapsamque fouet seraque ope uincere fata]
     [nititur et medicas exercet inaniter artes.]
     [Quae postquam frustra temptata rogumque parari]
     [uidit et arsuros supremis ignibus artus,]
     tum uero gemitus — neque enim caelestia tingui
     ora decet — lacrimas alto de corde petitas
     edidit'.
     


391. DECORA [AEQVA IVGALES] propter metrum 'co' syllaba breuis
accipitur.

392. DIVVM VTRVMQVE GENVS quia <et> equi et auriga diuino
oriuntur ex semine.

397-398. (SANGVINE FERRVM) / VRITVR calidum fit siue calore
atteritur.

400-401. (STARE ADEO MISERVM EST PEREVNT) VESTIGIA MILLE / (ANTE
FVGAM) quia illud uidebatur geri, quod adhuc non coeperat.
Familiare enim generosorum equorum est inquietudine pedum
anticipare cursum, quia multa stan<te>s {€uestigia muta<n>t€}.
Vergilius:

     'stare loco nescit'.
404. TYRRHENVM MVRMVR tubam significat, quam Maleus, Tyrrhenorum
imperator, primus inuenit, a qua opinione nec Vergilius discrepat
cum dicit:

     'Tyrrhenusque tubae mugire per aethera clangor'.
407-409. (AMNIBVS HIBERNIS MINOR EST MINOR IMPETVS IGNI) /
TARDIVS ASTRA CADVNT (GLOMERANTVR TARDIVS IMBRES / TARDIVS E
SVMMO DECVRRVNT FLVMINA MONTE) parabola per hyperbolen, quae tunc
adhibetur cum nec illa quidem quae comparantur ad exprimendam
similitudinem posse sufficere scriptor affirmat.

413. VIX INTER SESE (CLAMORE AVT NOMINE NOSCVNT) ordo: uix sese
internoscunt clamore aut nomine. Aut enim confundit clamore sonum
spectantium multitudo aut frequenter <ei> increpitat cuius
fautor aduenit. Vtrumque autem turbationem facit.

414. EVOLVERE GLOBVM id est: primam metam transierunt.

418. REPECTIT dispergit, dissoluit.

419. ALBENTIS ... NIMBOS spumas aut sudores.

423. (NEC) OLENIIS (MANANT TOT CORNIBVS IMBRES) Olenium Arcadiae
oppidum, unde Oleniam capram fuisse uolunt, Iouis nutricem. Haec
cum filiis suis inter sidera recepta est, cuius sidus imbriferum
dicitur. Vnde Vergilius:



     'quantus ab occasu ueniens pluuialibus Haedis
     uerberat imber humum'.
     


Est ergo signum hiemale Aquarium sequens. Dicit igitur uerberum
crebritate assiduos imbres posse superari.

430. (CAMPO DOMINVM) CIRCVMSPICIT OMNI id est: pro omni campo
circumcurrendo fugit, huc atque illuc circumspiciendo.

436. CHROMIS ASPER Herculis filius.

436-437. (ASPER) / HIPPODAMVS Oenomai filius.

437-438. SED MOLE TENE<N>TVR / (CORNIPEDVM) ut Vergilius:



     'melior remis, sed pondere pinus
     tarda tenet'.
     


439. (MVLTAQVE VMEROS) INCENDITVR AVRA id est equorum afflatu.

446. LAXO CVM TANDEM AB ORBE id est ab exteriore gyro.

447. AEQVOREVS SONIPES Arionem dicit {€aequoreum€}. Ait enim
supra:



     'Neptunus equo, si certa priorum
     fama, pater'.
     


451. LABDACIDES patronymicum significat Polynicen, cuius auus
Laius Labdaci filius fuit.

454-455. (RVRSVS PRAECIPITES IN RECTA AC) DEVIA CAMPI /
(OBLIQVANT) <{€deuia campi€}> antiptosis est: dum in directa
tendunt, in deuia obliquant.

458. (IS FVROR IN LAVDES TREPIDANT) MORTEMQVE MINANTVR Vergilius:

     'uitamque uolunt pro laude pacisci'.
459. MVLTAQVE TRANSVERSIS (PRAESTRINGITVR VNGVLA CAMPIS) multa
currentes <{€uestigia€}> faciunt per transuersa camporum.

461-462. PHOLOEN [ADMETVS] ET IRIN / (FVMANTEMQVE THOEN) equarum
nomina sunt. Supra enim sic dixit:

     'uix steriles compescit equas'.
463. (MERITVMQVE VOCABVLA) CYGNVM de colore candenti nomen
accepit.

465. IGNEVS AETHION iucunde Graeco nomini expositionem adiecit,
quia {€Aethion€} dicitur de colore, quia igneus fuit. Vnde et
Hyperion, quamuis alii ἀπὸ τοῦ ὑπὲρ αἰῶνας accipiant, utrumque
tamen recte.

481-482. (AXE TENET PRENSO LVCTANTVR ABIRE IVGALES / NEQVIQVAM
FRENOSQVE ET COLLA) RIGENTIA TENDVNT quia prensum axem reuocauit
et continuit illorum cursum. {€Rigentia€} autem dixit conatu
tensa.

483-484. (VT SICVLAS SI QVANDO RATES) TENET AESTVS (ET INGENS /
AVSTER AGIT MEDIO STANT VELA TVMENTIA PONTO) licet uentus
inflaret, tamen aestu cogente ire non poterant.

486-487. SED THRACES EQVI (VT VIDERE IACENTEM / HIPPODAMVM REDIT
ILLA FAMES) dixerat enim supra Chromin, Herculis filium, equis
<usum> Diomedis Thracis — non illius, qui in Troiae excidio
militauit — qui humanis carnibus uescebantur.

490. VICTVSQVE ET COLLAVDATVS ABISSET quia praeposuit humanitatem
gloriae ne cruentam uictoriam sortiretur, et uictus est cum
fauore.

505-506. (NEXVSQVE DIV) PER TERGA VOLVTVS / (EXVIT) habenarum
nexum, qui diu uolutus per terga fuerat, liberauit, ne curru
loris implicitus traheretur.

506. (ABRIPITVR LONGE) MODERAMINE LIBER / (CVRRVS) id est a
rectore, qui excussus curru uoluebatur in puluere.

507. PVTRI ... TELLVRE definitio pulueris.

508. TAENARII CVRRVS Amphiarai scilicet. THESSALVS AXIS Admeti.
Aurigas modo demonstrauit a locis siue ab equis. Sic Vergilius
duces non suis nominibus, sed nauium, intellegendos fecit
dicendo:



     'et nunc Pistris habet, nunc uictam praeterit ingens
     Centaurus',
     


Sergestum significare uolens et Mnestheum.

508-509. HEROS / LEMNIVS unum de geminis Hypsipylae dicit, quorum
alter, Thoas, iam ruerat, dum Admetum praeterire festinat.

513-514. QVIS MORTIS THEBANE LOCVS (NISI DVRA NEGASSET /
TISIPHONE) apostropha cum ecphonesi id est cum exclamatione,
quasi crudelitate funerea ad parricidium seruaretur.

527. (DAT GEMITVM TELLVS ET IAM TVNC) SAEVA MINATVR Amphiarao
scilicet, qui hiatu terrae recipiendus erat.

528. [ARIONE] CYGNVS equus Amphiarai.

529. HINC VICE IVSTA id est quomodo iustus ordo dictabat.

534. (VICTOR) SEV MARTE SOLEBAT multa enim bella Hercules per
exercitum gessit, ut contra Eurystheum, contra Oechaliam, contra
Troiam — unde Vergilius:

     'Troiamque Oechaliamque'
— nec non etiam [et] in Africa teste Sallustio qui ait: 'postquam
Hercules in Africa, sicut putant, interiit, exercitus eius
uariis gentibus permixtus est'.

535-536. (AVRVMQVE FIGVRIS) / TERRIBILE declamatio e contrario
propter emphasin, quia aurum naturaliter delectare solet. Vt ipse
alibi:



     'armaque in auro
     tristia'.
     


536-537. (HIC MIXTA LAPITHARVM CAEDE ROTANTVR) / SAXA FACES
(ALIIQVE ITERVM CRATERES) pugna Centaurorum et Lapitharum in
cratere picta erat, qui in conuiuio efferati furore nec poculis
pepercerunt. Vnde Vergilius:

     'et magno Hylaeum Lapithis cratere minantem'.
[ET TORTA MOLITVR] hoc declamationis genus etiam alibi poeta
seruauit id est laudando Adrasti pateram, qua dicit impressum
fuisse Perseum Gorgonae caput tenentem, et, ut morientis Gorgonae
expressius describeret uultum, ait:



     'illa graues oculos languentiaque ora
     [petentem] paene mouet uiuoque etiam pallescit in auro'.
     


541. REPETITA iterum picta. Vnde Lucanus:



     'cuius pars maxima suco
     cocta diu uirus non uno duxit aeno'.
     


542-543. PHRIXEI (NATAT HIC CONTEMPTOR EPHEBVS) / AEQVORIS
Hellesponti, ubi Helle[s], Phrixi soror, in mare cecidit. Dicit
ergo Leandrum in chlamyde pictum fuisse natantem.

543. (PICTA) TRANSLVCET (CAERVLVS VNDA) bene {€translucet€}, quia
a perfectis ita pinguntur natantes ut inter undas eorum membra
perluceant. Leandri autem fabula est Ouidio referente notissima.

547. SESTIAS IN SPECVLIS id est Hero, cuius poeta ex loci
uocabulo nomen adiecit. Sestos enim in Propontide litore locus
est, de quo Lucanus:

     'coniungere Seston Abydo'.
MORITVR exstinguitur. CONSCIVS IGNIS lumen amoris, quod Hero
solabatur lucendo.

549. AT GENERVM (FAMVLA SOLATVR ACHAEA) secutus Vergilium
perditorum praemia poeta seruauit. Ad consolandum enim generum
Polynicen Adrastus famulam dedit, sicut ille Sergesto seruam. Vt:

     'olli serua datur'.
550-551. SOLLICITAT (TVNC AMPLA VIROS AD PRAEMIA CVRSV /
PRAECELERES) transacto curruli certamine eos poeta describit
quibus cursu certandum est.

551-553. (AGILE STVDIVM) ET TENVISSIMA VIRTVS / (PACIS OPVS CVM
SACRA VOCANT NEC INVTILE BELLIS / SVBSIDIVM SI DEXTRA NEGET)
<{€tenuissima uirtus€}> definitio, quid sit cursus, id est pars
non satis admiranda uirtutis. Et cum plenissime rem quam coeperat
definiret, adiecit {€pacis opus€}. Sunt etiam {€sacra€} quae
cursu celebrantur. Et ut agones declararet poeta non satis esse
uirtuti, adiecit {€nec inutile bellis€} id est necessarium fugae,
si uincere non cedatur.

554. (OLYMPIACIS) VMBRATVS TEMPORA RAMIS id est umbrata habens
tempora ciuica corona. Sicut Vergilius:

     'atque umbrata tegens ciuili tempora quercu'.
[556]. [SICYONIVS ALCON Vergilius:]

     ['teritur Sicyonia baca trapetis'.]
557. IN ISTHMIACA (... ARENA) id est in agone qui [in] Isthmia
uocatur, in honorem Leucotheae et Palaemonis apud Corinthum
consecratus.

563-565. QVIS MAENALIAE (ATALANTES / NESCIAT EGREGIVM DECVS ET
VESTIGIA CVNCTIS / INDEPRENSA PROCIS) Atalantes confudit
historiam. Hanc enim Atalanten diximus filiam <Iasii> fuisse,
illam autem quae cum procis cursu contendit [Oenomai filiam,
uxorem Pelopis, <Hippodamiam>], Hippomenis uxorem<, filiam
Schoenei>. Sed parem historiam posuit secutus Vergilium. Ille
enim ait:

     'et manibus Procne pectus signata cruentis',
cum hoc constet Philomelam fecisse. Sed mutauit historiam.

570. DIFFIBVLAT noue dixit.

572. LAETITIA id est pulchritudo seu uenustas.

572-573. (NEC PECTORA NVDIS) / DETERIORA GENIS (LATVITQVE IN
CORPORE VVLTVS) uestitus pulcher uidebatur, sed pulchrior factus
est nudus. LATVIT ... VVLTVS comparatione membrorum. Nudato enim
corpore membrorum pulchritudo uenustatem uultus obnubit.

575. PALLADIOS (... HAVSTVS) id est oleum.

583. <PROXIMVS> aut talis aut iuxta. SEGNIOR deterior.

584-585. (ATTAMEN ILLI / IAM TENVEM PINGVES FLOREM) INDVXERE
PALAESTRAE rem naturalem expressit. Cito enim genae barbae
lanugine uestiuntur [et] ex calore palaestrae et exercitatio ipsa
urget corpora.

586. DESERPITQVE GENIS incipit a coma discedere. Siue
{€deserpit€}: 'de' abundat. Haec enim praepositio aut addit aut
minuit aut mutat.

586-587. (NEC SE LANVGO) FATETVR / (INTONSAE SVB NVBE COMAE) id
est: non apparet, quasi sub intonsa corna lateat genarum lanugo.

587. CITATOS ueloces.

589. DOCTO non fortuito, sed per artem meditato.

592. BREVEMQVE FVGAM (NECOPINO FINE REPONVNT) breui fuga fiduciam
uelocitatis explorant. NECOPINO FINE quia incerta meta est, immo
nulla, cum crebro saltu excurritur. Incertus enim modus currendi
est, cum unusquisque saltus habita uoluntate praeludunt. Id est:
currebant cito redeuntes, quod solent cursui se praeparantes
efficere. Vt ipse de equis superius ait:



     'pereunt uestigia mille
     ante fugam'.
     


596. CYDONVM Cretensium.

600. SIVE PVTANT ad <im>maturitatem ceruorum rettulit.

601. CONGREGAT sic Vergilius:

     'conferto<que> agmine cerui'.
602-603. (PVER ... ) / MAENALIVS Parthenopaeus Arcas, quia
Maenalus mons Arcadiae est. Vt ipse inferius:



     'crinis
     Arcados'
     


id est [ipsius] Parthenopaei.

610. NEQVIQVAM quia moriturus.

611. LIBER NEXV id est crinis, quia solutus est. [Crinis:
subaudis: Parthenopaei.]

618. ARMA FREMVNT id est minantur.

622. OCVLOSQVE MADENTES id est lacrimis plenos. Vt Vergilius:

     'tutatur fauor Euryalum lacrimaeque decorae'.
625. MERITAMQVE COMAM id est male sibi meritam qua causam morae
excepit. Retentione enim crinis sui Parthenopaei tardata uictoria
est.

632. (IVVENIS) TEGEAEVS Arcadicus.

633. (DIVA) POTENS NEMORVM Dianam potentem nemorum dicit.

634. (EQVE TVO VENIT HAEC) INIVRIA VOTO quia crinem tibi seruabam
consecratum intonsum.

639. EXILIS PLANTIS INTERVENIT AER id est: paene uolat et inter
plantas ipsius et terram aer medius calcabatur.

640. NON FRACTO hoc est: non depresso. PENDENT id est: non
signant uestigiis terram.

642. (PRENSAQVE FOVET) SVSPIRIA PALMA id est: anhelum laborem
uictrici consolatus est palma.

644. IMPROBVS IDAS propter fraudem retenti crinis.

648. PTERELAS discum attulit ad quem certarent. Non tamen unus ex
certantibus fuit.

650. EXPENDVNT aestimant.

651. TVRBA RVVNT festinant.

653. CAVEA STIMVLANTE id est hortantibus sociis qui prope ipsum
spectabant.

656. ORBEM discum.

658. HVNC RAPITE raptim mittite.

658-659. (AST ILLVD) CVI NON IACVLABILE (DEXTRAE / PONDVS)
interrogatiue cum despectu.

659. NVLLO CONAMINE facile et sine labore.

661-663. VIX VNVS (PHLEGYAS ACERQVE MENESTHEVS / ... / PROMISERE
MANVS) ordo: uix promisere manus. Et notandum quare {€unum€}
dixerit, cum alterius etiam nomen adiecisset. Sed hoc secutus
Vergilium fecit. Ille enim ait:



     'uix unus Helenor et Lycus
     elapsi'.
     


662. (HOS ETIAM PVDOR ET) MAGNI TENVERE PARENTES ne parentum
suorum uiderentur minuisse uirtutem.

666. LVCE MALA PANGAEA FERIT terribilis splendoris ictu ferit.
PANGAEA mons est Thraciae. Vnde Lucanus:



     'uideo Pangaea niuosis
     cana iugis'.
     


667. MVGIT clipeus scilicet.

668-669. (OMNES / ABSTVLIT) IN SE OCVLOS populi uidelicet.

670-671. (TERRA DISCVMQVE MANVMQVE) / ASPERAT ne dum iaceret
laberetur.

671-673. (EXCVSSO MOX CIRCVM PVLVERE) VERSAT / (QVOD LATVS IN
DIGITOS MEDIAE QVOD CERTIVS VLNAE / CONVENIAT) <{€uersat€}>
considerat. Circumuersabat enim Phlegyas discum ut colligeret
quam partem lateris eius haberet in digitis, quam bracchio
retentans alae subderet.

674-677. (PATRIAE NON TANTVM VBI LAVDIS OBIRET) / SACRA (SED
ALTERNIS ALPHEON VTRVMQVE SOLEBAT / METARI RIPIS ET QVA LATISSIMA
DISTANT / NON VMQVAM MERSO TRANSMITTERE FLVMINA DISCO)
<{€patriae ... sacra€}> id est agonem Iouis Olympici qui circa
Alpheum fluuium Pisarum celebratur, cuius ripas solitus erat
Phlegyas disco transi<ce>re. Secundum Alpheum autem Olympicum
exerceri certamen etiam Vergilio teste cognouimus. Ait enim:



     'cuncta mihi Alpheum linquens lucosque M(olorchi)
     c(ursibus) e(t) c(rudo) d(ecernet) G(raecia) c(aestu)'.
     


679. SED CAELO DEXTRAM (METITVR) Phlegyas discum iaculatus est
modo ostentationis gratia, non causa certaminis, et in altum
uoluit potius quam in latitudinem iaculari.

680. COLLECTO SANGVINE collecta uirtute.

682. SIMILISQVE CADENTI ad uisum rettulit.

683. CRESCIT IN ADVERSVM id est in altitudinem, quae ascendenti
aduersa est disco, quia necesse est ut omnes res ascendentes
altitudinis nimietate lentescant. EXHAVSTVS AB ALTO id est
consumpto impetu quo missus fuerat.

684. IMMERGITVR ARVIS de grauitate casus altitudinis mensura
monstratur.

685-688. (SIC CADIT ATTONITIS QVOTIENS AVELLITVR ASTRIS) / SOLIS
OPACA SOROR (PROCVL AVXILIANTIA GENTES / AERA CREPANT FRVSTRAQVE
TIMENT AT THESSALA VICTRIX / RIDET ANHELANTES AVDITO CARMINE
BIGAS) sic sibi insana hominum et stulta persuasio uindicat quod
carminibus caelo luna eripiatur. Quam opinionem Vergilius secutus
ait:

     'carmina uel caelo possunt deducere lunam'
et alibi significauit eam inductam esse uelleribus dicendo:



     'munere sic niueo lanae, si credere dignum est,
     Pan deus Arcadiae captam te, Luna, fefellit',
     


si credi fas est de tanti numinis maiestate ad amorem Endymionis
descendisse, quod lex sphaerae et cursus astrorum motusque non
patitur. PROCVL AVXILIANTIA (GENTES / AERA CREPANT) ad opinionem
hominum rettulit quod arbitrentur auxiliari lunae deficienti si
aera percutiant.

689. MOLLE TVENTI despicienti, contemnenti. Id est quasi [cum]
facile esset Phlegyam iactu superare.

690. MAIORQVE MANVS SPERATVR IN AEQVO id est maiore uirtute opus
esse in longitudinem quam in altitudinem iaculaturo.

691-692. ATQVE ILLI EXTEMPLO (CVI SPES INFRINGERE DVLCE /
IMMODICAS FORTVNA VENIT) ordo: atque illi subito uenit Fortuna,
cui dulce est fiduciam immodicae uirtutis auferre. FORTVNA VENIT
nunc 'aduersa' intellegendum.

694. (ET IAM) LATVS OMNE REDIBAT iaculantem describit. Mos enim
est disco certantibus ut nisi flexo toto corpore nequeant
iaculari.

697. RARISQVE EA VISA VOLVPTAS pauci risu ceperunt de elusi
casibus uoluptatem quod discum Phlegyas muliebriter laudatus
amiserat. Sed quoniam in rebus quoque seriis risus emittitur,
ideo paucos exstitisse dicit quibus Phlegyae casus laetitiam
suscitaret.

698. TIMIDA ... ARTE {€hypallage€} pro 'ipse timidus'.

700. CASTIGAT PVLVERE LAPSVS corrigit, hoc est: aspersione
pulueris ne [ei] laberetur effecit.

703. ET FIXA SIGNATVR (TERRA SAGITTA) quousque discus M<e>nesthei
uirtute fuerat missus. Moris enim fuerat ut locus cadentis disci
fixa signaretur sagitta.

706. (ET CASVS PHLEGYAE MONET) ET FORTVNA MENESTHEI id est timor
alterius uel imitatio fortunati.

707. (ERIGIT ADSVETVM) DEXTRAE GESTAMEN hoc est: quod consueuerat
etiam aliis certaminibus iaculari.

<709-710>. <ET IPSE / PROSEQVITVR> ut iactum uigor corporis
adiuuaret.

<711>. <IAMQVE PROCVL MEMINIT DEXTRAE> manus a qua fuerat missus.

712-713. (NEC DVBIA IVNCTAVE) MENESTHEA VICTVM / (TRANSABIIT
META) solet enim hoc certamine de uictoria dubitari.

714. (VIRIDES ...) HVMEROS extremos colles qui spatium theatri
cingebant.

714-715. OPACA THEATRI / (CVLMINA) {€theatrum€} dicit [d]eductam
utrimque uallium pronae et supinae ascensu[s] clementi <uel>
arduo lenitatem. {€Opaca€} autem {€culmina€} quia siluae summis
montibus imminebant.

716-718. (QVALE VAPORIFERA SAXVM) POLYPHEMVS (AB AETNA / LVCIS
EGENTE MANV TAMEN IN VESTIGIA PVPPIS / AVDITAE IVXTAQVE INIMICVM
EXEGIT VLIXEN) Homerum secutus, qui dicit Cyclopem <{€saxum€}>
iecisse in Vlixis nauem quia impediente caecitate eam tenere non
poterat. EXEGIT transmisit.

722. [VICTORI] TI<G>RIN (INANEM) simili modo etiam in primo libro
de pelle dixit:



     'tergo uidet huius inanem
     impexis utrimque iubis horrere leonem'.
     


Et notandum quia metri necessitate {€tigrin€} accusatiuum Graecum
posuit pro 'tigrem'.

724. (EXTREMOS AVRO) MANSVEVERAT VNGVES praecisa summitate
unguium extremitas, quae nocere poterat, fuerat auro uestiente
mollita.

727. (QVONDAM NOSTRI DECVS) AVXILIVMQVE PELASGI regis Graecorum,
quia gladius hic ualidus et aureus fuit.

730. (HAEC BELLIS) ET FERRO PROXIMA VIRTVS quia et caestu homines
occiduntur.

733-734. (TEGMINA CRVDA BOVM) NON MOLLIOR (IPSE LACERTIS /
INDVITVR) <{€non mollior ipse€}> aeque durissimus, cuius cutis
hominis erat durata in boum pelles.

737. NEC MEA CRVDELIS (CIVILI SANGVINE VIRTVS) subaudimus
'esset'. Minatur enim se illum occisurum qui contra steterit, et
ideo <ut> ueniret hostis optabat.

739. NVDA DE PLEBE LACONVM siue a more ceromatis ad certamina
praeparata uel forti.

741. SED SOCII [FRETVM] id est Lacones. (FRETVM) POLLVCE MAGISTRO
deus enim Pollux hoc exercitio, dum inter mortales esset,
delectabatur et hunc Alcidama<m> indu<x>it.

744. MATERIAE SVADEBAT AMOR ut doceret quo[d] delectabatur.

746. NVDVMQVE (AD PECTORA PRESSIT) id est: complexus est fouendo.
Poeta morem ceromatis exsecutus est describendo. {€Nudum€} hic
alii 'fortem' intellegi uolunt.

747. [RIDETQVE] VOCANTEM prouocantem.

749. (ET STIMVLIS IAM) LANGVIDA COLLA (TVMESCVNT) quae languida
habebat quando dedignabatur certamen.

751. (TVTO PROCVL) ORA RECESSV 'habent' subaudimus.

<752>. <ADITVSQVE AD VVLNERA CLVSI> manibus implicatis.

756-757. (HIC) PAVLO ANTE PVER (SED ENIM MATVRIVS AEVO / ROBVR)
Alcidamas adolescens, qui aetatem corporis mole uincebat. Id est
cuius uirtus aetatem uirilem praecesserat.

757. (INGENTES SPONDET) TENER IMPETVS ANNOS id est: magna in eo
ex impetu aetatis tenerae uirtutis futurae indoles cernebatur.

758-759. QVEM VINCI (HAVD QVISQVAM SAEVO NEQVE SANGVINE TINGVI /
MALIT) populus enim iunioribus solet fauere. <QVEM> aliquem.
<QVISQVAM> ipsorum. Ordo ergo talis est: neque quisquam malit
aliquem uinci aut tingui saeuo sanguine.

759. ERECTO ... VOTO suspenso fauore propter incertum uictoriae
exitum.

760-761. (VT SESE PERMENSI OCVLIS ET) VTERQVE PRIOREM /
(SPERAVERE LOCVM NON PROTINVS IRA NEC ICTVS) id est: utrique
sperabant quod [ab] alterius manus certamen inciperet. Vnde
Lucanus:



     'inde manum spectant: tempus quo noscere possint
     facturi, quae monstra ferant'.
     


764. HEBETANTQVE TERENDO uanis ictibus caestuum acumen obtundunt.

765. DOCTIOR HIC Alcidamas. DIFFERT ANIMVM spiritum seruat.

766. (CVNCTATVS) VIRES DISPENSAT id est: paulatim erogat.

766-767. AT ILLE NOCENDI / (PRODIGVS) Capaneus in aduersarii nece
profusior.

767-768. (AMBAS / CONSVMIT) SINE LEGE (MANVS) sine artis lege.
Artis ipsius lex est ut, una manu[s] reuersa, altera[m] feriat.
Consumpsit ergo ambarum manuum ictum et perdidit.

769. PROVIDVS ASTV sagacitate.

770. (HOS) REICIT ICTVS refundit.

<771>. <HOS CAVET> eludit, euitat. NVTV (CAPITIS ... CITATI)
ueloci[s] capitis motu.

773. INSTAT GRESSV (VVLTVQVE RECEDIT) ut caueret ictus
certaminis, anteibat pede, facie recedebat. Quod ipse ait supra:

     'tuto procul ora recessu'.
774-777. (SAEPE ETIAM) INIVSTIS (COLLATVM VIRIBVS HOSTEM / ... /
VLTRO AVDAX ANIMIS INTRATQVE ET OBVMBRAT ET ALTE / ADSILIT)
<{€iniustis€}> non aequis, quia Capaneus erat fortior. Ergo
frequenter, quamuis eum pateretur, tamen aliquando commotus
attemptat.

775. EXPERIENTIA ars experimento collecta.

778. FRACTA diuisa.

784. NESCIT quia ictum furore non senserat.

786. ET SVMMO (MACVLAS IN VELLERE VIDIT) quia laneos
pentadactylos habent sub caestibus, qui eminent supra bracchia.
Alii autem uolunt poetam de barba dixisse.

789. PRAECIPITATQVE RETRO uerso gradu cogit aufugere.

791. RAPIVNT (CONAMINA VENTI) excipiunt siue frustrantur. Id est:
in uacuum minarum eius impetus perierunt.

793. (MILLE CAVET LAPSAS CIRCVM CAVA TEMPORA) MORTES quasi
singuli ictus Capanei singulas mortes afferrent.

794-795. (SED NON TAMEN IMMEMOR ARTIS) / ADVERSVS FVGIT (ET
FVGIENS TAMEN ICTIBVS OBSTAT) ita Alcidama<s> aduersus cedebat
furori ut nunquam fugiens uideretur. Graue enim uiro forti crimen
est terga dedisse certamini.

800-801. (SIGNVM) DE PVPPE (DATVM POSVERE PARVMPER / BRACCHIA)
<{€de puppe€}> a gubernatore. Nam pertica est quaedam in naui
quam hortator remig[i]um tenet. Quam si incusserit, remiges non
desinunt; si deposuerit, quiescunt a labore. Hanc Plautus
'casteri[n]am' nominauit in Asinaria:

     'quin pol si reposui remum, sola ego in casteria'.
801. (VIX REQVIES IAM) VOX CITAT ALTERA REMOS quia primo signo
cessatum fuerat a labore, uox sequens denuo remiges excitauit.

802. ECCE ITERVM postquam paululum quieuerunt, rursus ineunt
pugnam. IMMODICE uiolenter, quasi qui excesserit modum.
<VENIENTEM ELVDIT> uenientem Capaneum eludit Alcidamas. EXIT
euitat, declinat.

803. EFFVNDITVR ILLE Capaneus.

804. ALIO PVER (IMPROBVS ICTV) <{€puer€}> Alcidamas. IMPROBVS
{€magnus€}. ALIO ... ICTV quia iam illum supra percusserat.

805. (EVENTVQVE) IMPALLVIT IPSE SECVNDO etiam ipse est felici
euentu perterritus ne post secundum uulnus iratum Capaneum ferre
non posset.

818. RAMVM palmam. THORACA qui erat palmae praemium.

819. LICEAT exclamatio irascentis indignatione permixta.

823. (ET VICISSE) NEGANTEM ne ab intentione occidendi Alcidamam
tardaretur, negat se uicisse Capaneus.

827. (STIMVLIS VRGENTIBVS) ANGVNT stimulant.

829. LABORES artis peritiam.

830. VNCTA PALE[S] palaestrae studium. Bene {€uncta€} ad
discretionem pastoralium certaminum et luctationum naturalium.
Vergilius de pale rusticorum:

     'corporaque agresti nudant praedura palaestra',
alibi de artis palaestra:



     'exercent patrias oleo labente palaestras
     nudati socii'.
     


833. FELICESQVE DEO (MONSTRANTE PALAESTRAS) quia semper uictor
exstitit. DEO MONSTRANTE 'Mercurio' intellegimus. Ipse enim deus
huius artis inuentor est. Vt Horatius:



     'et decorae
     more palaestrae'.
     


{€Felices ... palaestras€} peritas dixit, ut Vergilius:



     'quo non felicior alter
     unguere tela manu'
     id est peritior.
     


836. PATRIVMQVE SVEM Calydonii apri pellem. LEVAT spoliat.

837. CLEONAEVS (... AGYLLEVS) Cleonae ciuitas Corintho uicina.

838. NEC MOLE MINOR magnitudine corporis non inferior.

838-839. (SIC GRANDIBVS ALTE / INSVRGENS VMERIS HOMINEM SVPER
IMPROBVS) EXIT proceritate corporis humanam formam uidebatur
excedere.

840. SED NON ILLE RIGOR (PATRIVMQVE IN CORPORE ROBVR) Herculis
scilicet.

841-842. EFFVSAQVE ... / MEMBRA plana, non torosa. SANGVINE LAXO
cutem enim fluentem mollior sanguis effecit.

842. INDE HAEC AVDAX FIDVCIA quia proceritati Agyllei nullum
animi neque membrorum inerat robur.

845. DIFFICILES duri, asperi.

849. MADIDOS (ARTVS) infusos oleo, non sudore.

851. VARA inflexa paululum crura seu foris extensa. Vt Horatius:

     'hunc uarum distortis cruribus'.
Quos uulgo 'uascos' uocant. ASTV per artis fiduciam. DEDVCIT IN
AEQVVM deflectit ut sibi aequet.

853. SVMMISSVS TERGO inclinans dorsum suum ut se Agylleus
inflecteret.

855. VRGENTES prementes.

857. (IAMDVDVM AETHERIAS EADEM) REDITVRA SVB AVRAS si uentorum
flatus admitterent.

860. FRONTEMQVE HVMEROSQVE LATVSQVE polysyndeta sunt.

872. CASTIGATA composita seu potius musculis asperata. NON
INTEGER ILLE Agylleus. Et subaudiendum 'uiribus [non integer]'.

873. EFFETVS uiribus fatigatus.

874. HARENAS quas in eum Tydeus ingesserat.

877-880. (COEPTIS) NON <E>VALVERE (POTIRI / FRVSTRATAE BREVITATE
MANVS VENIT ARDVVS ILLE / DESVPER OPPRESSVMQVE INGENTIS MOLE
RVINAE / CONDIDIT) id est: neuter ualuit incepta perficere.
CONDIDIT celauit, quia sub ingenti Agyllei corpore exiguitas
Tydei celata est.

882. SVSPENSVS AGER definitio est speluncae. Siue ad naturam
terrae rettulit quae dicitur in medio aere suspensa, siue quod
intrinsecus uacuant terrae uenas qui metallum aliquod quaerunt.

885. INDIGNANTEM ANIMAM dicunt philosophi indignari animas quae
inuitae de hac luce discedant. Vnde Vergilius:

     'uitaque cum gemitu fugit indignata sub umbras'.
PROPRIIS NON REDDIDIT ASTRIS ingens expositio est quomodo uel
quare animae ad astra redeant postquam exutae fuerint nefando
corpusculo. Et non solum bene meritorum sed etiam sontium illuc
feruntur, ut aut pro uitae pretio optima mercede aeternae lucis
donentur aut pro male commissis ab ipsis astris stellisque
puniantur atque consumantur, non quidem ut pereant, sed ut
affligantur. Et ideo ab his puniuntur secundum Pythagoram, qui
ait animas bonorum uirorum in stellas posse reuerti. Vergilius:



     'scilicet huc reddi deinde ac resoluta referri
     omnia, nec morti esse locum, sed uiua uolare
     sideris in numerum atque alto succedere caelo'.
     


Lucanus in nono:



     'innocuos uita patientes aetheris imi
     fecit et aeternos animam collegit in orbes'.
     


886. (ANIMISQVE) ET PECTORE SVPRA EST licet infra sit corpore.

887. [CVM] VINCLIS ONERIQVE illius scilicet qui eum bracchiis
alligarat. (ONERIQVE) ELAPSVS INIQVO subductus graui ponderi.
{€Iniquum€} enim 'graue' dicimus. Vergilius:

     'et iniquo pondere rastri'.
889-890. (MOX LATVS) ET FIRMO (CELER IMPLICAT ILIA NEXV /
POPLITIBVS GENVA INDE PREMENS) ordo: mox latus firmo nexu
implicat genua premens ad ilia.

892. IMPROBVS magnus.

<892-893>. <HORRENDVM VISV AC MIRABILE PONDVS / SVSTVLIT> quia,
cum esset parua statura, magni ponderis alte sustulerat uirum,
siue quod se maiorem nexibus implicasset.

893-896. (HERCVLEIS PRESSVM SIC FAMA LACERTIS) / TERRIGENAM
SVDASSE (LIBYN CVM FRAVDE REPERTA / RAPTVS IN EXCELSVM NEC IAM
SPES VLLA CADENDI / NEC LICET EXTREMA MATREM CONTINGERE PLANTA)
Antaeum dicit, quem Hercules apud Simitthum, Africae ciuitatem,
palaestrico certamine superauit, quem, cum nequiret elidere,
medium corripiens bracchiorum suorum nexu confregit, quia Terrae
beneficio fortior cadendo surgebat.

906-908. QVOD SI NON SANGVINIS HVIVS / (PARTEM HAVD EXIGVAM
SCITIS DIRCAEVS HABERET / CAMPVS) si non exhaustus fuisset
uiribus in Thebano campo in quo quinquaginta insidiantes uno
relicto superstite occidit.

908. (VBI HAE NVPER) THEBARVM (FOEDERA PLAGAE) ἐπεξήγησις: quid
sunt hae plagae? Thebana foedera.

909. HAEC SIMVL subaudiendum 'cum diceret'. PRAEMIA LAVDVM
uirtutis insignia.

910. NEGLECTVS ... THORAX uetus.

911-912. (SVNT ET QVI NVDO SVBEANT CONCVRRERE FERRO / IAMQVE
ADERANT) INSTRVCTI ARMIS modo sagittariorum uult monstrare
certamina id est iactum uelocium sagittarum, sed iaculatores non
exhiberi permisit. Commemorationem istius spectaculi dixit, sed
ipsam non exhibuit uoluptatem. <EPIDAVRIVS AGREVS> Epidaurus
ciuitas Peloponnensis equis nobilis. Vt ipse in catalogo:

     'qui rura domant Epidauria'.
916. (SANGVINIS) ADVERSI hostilis uel Thebani.

917. (DILECTAS) CVI DESOLAVIMVS VRBES propter quem reliquimus
patriam.

919. ABIGANT HOC NVMINA ut antequam proelium committatur
moriaris.

921. NE LAVDIS EGENS ne inhonoratus abiret.

931. LEVES ... PHARETRAS non inanes, sed in quibus sagittae
essent haud pinnatae.

934. FLVERE uenire aut procedere. (QVIS FLVERE OCCVLTIS RERVM)
NEGET OMINA CAVSIS incusat poeta eos qui dicunt futura non
portendi mortalibus.

935-936. (FATA PATENT HOMINI PIGET) INSERVARE (PERITQVE / VENTVRI
PROMISSA FIDES) <{€inseruare€}> attendere auspicia. Alii
'inseruire' legunt et est uerbum augurum de caelo seruato. Dicit
ergo: piget nos insistere, <id est non> quaerimus futura, et ideo
perit uenturi fides promissa.

936-937. SIC OMINA CASVM / (FECIMVS) {€omina€} sunt rerum
futurarum signa siue bonarum siue malarum. {€Casus€} autem sunt
subiti prouentus. Cum enim non quaerimus quae futura sint nec
procuramus aduersa cum neglectu nostro improuisa proueniunt, mala
quae accidunt casui deputamus.

938-940. FATALIS (.../.../... HARVNDO) harundinem {€fatalem€}
dixit quae futura monstraret.

940. TENOREM cursum, impetum.

941. (ET NOTAE IVXTA RVIT) [ANTE] ORA PHARETRAE ante ora eius
cecidit qui pharetram tenebat. Vt Ouidius de telo:

     'reuolat nullo referente cruentum'.
942. [ERRORE] SERVNT disserunt, disputant.

945-946. (VNI REMEABILE BELLVM / ET TRISTES DOMINO SPONDEBAT
HARVNDO) RECVRSVS soli Adrasto sagitta suum reditum pollicetur.

 LIBER VII  

Hic liber habet indignationem Iouis contra Martem quod bella
Thebana lentius gererentur, missionem Mercurii ab Ioue ad eum
incitandum, descriptionem domus Martis in Thracia cum omnibus
eius ministris, allocutionem Martis ad Mercurium, allocutionem
Adrasti regis ad tumulum Archemori, immissionem timoris et nimiam
augurii formidinem pariterque cupiditatem ad bellum ocius
properandi, conquestionem Liberi apud Iouem pro Thebanis Iouisque
responsionem uindictam promittentis. Sequitur descriptio
catalogi exercitus Thebanorum, interrogatio Antigones, responsio
Phorbantis, allocutio Eteoclis animantis exercitum, instantis
belli prodigia, aduentus Argiuorum ad Thebas collocatioque
castrorum, egressus cum filiabus Iocastae ad Argiuorum castra,
admissio et conquestio de bello, Tydei relatio, occisio tigrium
mansuetarum, deinde ingruentis belli timoris descriptio, et hinc
atque illinc singularia uel confusa certamina diuerso casu
uariaque uictoria cum descriptione et allocutionibus exsultantium
ducum. Amphiarai praecipue pugna describitur, circa quem
Apollinis fauor et postea confessio cum dolore monstratur.
responsum Amphiarai commendantis filium et petentis per eum de
uxore uindictam, hiatus terrae et Amphiarai cum armis et curru ad
inferna descensio.

1-2. ATQVE EA CVNCTANTES (TYRII PRIMORDIA BELLI / IVPPITER HAVD
AEQVO RESPEXIT CORDE PELASGOS) describitur Iouis iracundia.
Allocutio apud Mercurium ut minas nuntiet Marti et accuset eum
quod patiatur Graecos apud tumulum Archemori uoluptatibus
occupari et ut eos furoris stimulis Mars armet ad bellum.
CVNCTANTES morantes siue manentes.

3-4. (CONCVSSITQVE CAPVT MOTV QVO CELSA LABORANT / SIDERA
PROCLAMATQVE ADICI) CERVICIBVS (ATLAS) dicit iracundia Iouis
caelo pondus augeri et hoc Atlantem queri.

8-9. (OCEANO VETITVM) QVA PARRHASIS (IGNEM / NVBIBVS HIBERNIS ET
NOSTRO PASCITVR IMBRI) <{€Parrhasis€}> Arcas, a gente dicta unde
fuit Callisto Lycaonis filia, quae in Vrsam hoc est in
Septentrionem dicitur uersa. Lucanus:

     'Parrhasis obliquos Helice cum uerteret axes'.
Callisto ergo ipsa est [quae Arctophylax dicitur] Vrsa, quae
nunquam oceano tinguitur. ET NOSTRO PASCITVR IMBRI id est
caelesti liquore, non marino ut cetera sidera. Nam et sol et
astra cetera aquis pascuntur oceani. Nam ut ostenderet Lucanus
ignes solis aquis nutriri, ait:

     'non pabula flammis'.
15-16. (OMNE QVOD) ISTHMIVS VMBO / (DISTINET ET RAVCAE
CIRCVMTONAT IRA MALEAE) <{€isthmius€}> 'isthmus' est terra inter
duo maria in longum porrecta. Haec enim duo maria orientem
occidentemque discriminant: Ionium <ab> oriente, Aegaeum <ab>
occidente diuiditur. {€Omne€} ergo {€quod Isthmius umbo
distinet€} id est [quod] Achaiam, in cuius parte Pelops regnauit,
et quicquid intra se Peloponnesos includit ac tenet. Duo maria
circumdant adeo ut insulam facerent nisi utrumque pelagus
interiecta terra diuideret. Ideo autem {€umbonem€} montis dixit
quia eius pars erectior imminet mari. MALEAE Malea promuntorium
est Graeciae quod intrat mare et per quinquaginta milia introrsus
extenditur, ubi unda ita saeua est ut nauigantes persequi
uideatur. Vnde Vergilius:

     'Maleaeque sequacibus undis'.
Hoc autem promuntorium a Maleo, Graeciae rege, nomen accepit.

17-18. ILLI VIX MVROS (LIMENQVE EGRESSA IVVENTVS / SACRA COLVNT)
<{€muros limenque€}> id est fines patriae. Figura <ἐπεξήγησις>:
qui sunt {€illi€}? [Id est] {€iuuentus€} Argiua. Graeci, inquit,
sic litant quasi iam uictores reuertantur ad patriam.

19. OFFENSI[QVE SEDENT] irati quod eorum gratia perisset
Archemorus. Siue {€offensi€} 'occupati' nouo sermone dixit.
SEPVLCRI Archemori, cui ludos funebres celebrant.

20-21. (HICNE TVVS GRADIVE FVROR) SONAT ORBE RECVSSO / (DISCVS ET
OEBALII COEVNT IN PROELIA CAESTVS) furore tuo haec, Gradiue,
fecisti certamina ut aut disco certarent aut caestibus? OEBALII
Pollucis. Vt supra:

     'Oebalio donem lugere magistro?'
22. (AT SI IPSI RABIES FERRIQVE) INSANA VOLVPTAS deest 'fuerit'.

26. NVNC LENIS (BELLI NOSTRAQVE REMITTITVR IRA) quasi ideo nunc
Mars lenis sit, nec nostra iracundia flectitur.

29-30. NIL EQVIDEM CRVDELE MINOR (SIT MITE BONVMQVE / NVMEN ET
EFFRENI LAXENTVR IN OTIA MORES) nil illi minor quod crudele sit,
id est Marti, sed bonum <et> mite numen efficiam. Minatur
Iuppiter se mitem Martem efficere quod scit cruento numini esse
contrarium ut mores illi qui infreni esse consueuerant otii
languore torpescant et sit numen eius mite. Graue enim est malum
faciendo bonum a suo instituto traducere.

31-32. (NEC SANGVINIS VLTRA) / IVS ERIT (AVSPICIVM) humani
sanguinis aut ius aut auspicium non erit: {€ius€} potestas,
{€auspicium€} frequentia.

33. OGYGIO (... BELLO) Thebano. Vna enim porta e septem 'Ogygia'
nuncupatur. (OGYGIO) SAT ERIT (TRITONIA BELLO) ad exscindendas
Thebas.

35. (ARCTOAE) LABENTEM (CARDINE PORTAE) intrantem portas
septentrionis.

36. PRAETENTA circumfusa, adiacentia.

37. AGMINA NIMBORVM infinitus numerus nubium. (PRIMIQVE
AQVILONIS) HIATVS principium flatus, quia uenti pinguntur
hiantes.

39. PROTEGIT praetegit, tuetur. GALERI pillei.

40. HIC STERILES (DELVBRA MAVORTIA NOTAT SILVAS) ἐπεξήγησις: quid
sunt {€steriles siluae€}? {€Delubra Mauortia€}. NOTAT aspicit
auium more, quae uolando aspiciunt uel notant quibus insid[e]ant
locis.

41. MILLE FVRORIBVS mille ministeriis Martis.

42. CINGITVR muratur. IMMANSVETA inrequieta [ac sine quiete.]

<43>. <FERREA COMPAGO> [id est] ab ea materia qua murata est.
LATERVM parietum.

44. (FERRATIS INCVMBVNT) TECTA (COLVMNIS) <{€tecta€}> domus. Ad
descriptionem cruentae domus adiecit omnia ferro fuisse
constructa ut ubicumque aspiceres Martialem domum ex ipsius
aedificii fabricatione cognosceres. Cuius terroris speciem ut
Vergilius explicaret, ait:

     'porta aduersa ingens solidoque adamante columnae'.
45. LAEDITVR ADVERSVM (PHOEBI IVBAR) offuscatur. {€Phoebi iubar€}
id est solis splendor {€laeditur€}: splendor ferro <non>
repercutitur.

47-48. (DIGNA LOCO STATIO PRIMIS SALIT) IMPETVS AMENS / (E
FORIBVS) singulis ministeriis Martis epitheta [nomina aptando]
coniunxit et finxit officiorum diuersitates ut omnia Martis
ministeriis conuenirent.

50. GEMINVMQVE TENENS DISCORDIA FERRVM mire {€geminum€} dixit
{€ferrum€} tenere Discordiam quae semper solet duorum inimicitia
uel mortibus gratulari, siue propter fratres, quia in hoc bello
maxime fratrum discordia proeliatur.

51. INNVMERIS (STREPIT AVLA MINIS) mire numerum infinitum finxit,
quippe pro peccatorum genere. <STREPIT ... MINIS> iam minatur
supplicia diuersorum. TRISTISSIMA VIRTVS non religionis aut
pietatis causa commota. Sed ideo in hoc bello {€tristem€} dixit
esse Virtutem quia parricidiis militauit.

52-53. (VVLTVQVE CRVENTO) / MORS ARMATA SEDET quia semper eripit
uitam.

56. INSIGNIBANT ornabant siue insignia faciebant.

59. PAENE ETIAM GEMITVS egregie, ut in cruenta domo omnia
ingemiscentia cernerentur.

60-61. VBIQVE IPSVM (SED NON VSQVAM ORE REMISSO / CERNERE ERAT)
subaudis 'Martem putares ubique simulatum', nusquam tamen
hilariore uultu conspicitur.

62-63. NONDVM RADIIS (MONSTRATVR ADVLTER / FOEDA CATENATO LVERAT
CONVBIA LECTO) quaestionem quae poterat commoueri, quare adultero
Marti Vulcanus habitaculum fundauisset, argutissime diuinus hoc
loco poeta dissoluit. Dicit enim ante domum Marti aedificasse
Vulcanum quam iniuriam pateretur. <RADIIS> quia Sol radiis suis
magnifici flagitii detector fuisse narratur. Sed si ideo res male
commissa displicuit, superest ut inueniatur carissimum numen.
FOEDA CATENATO (LVERAT CONVBIA LECTO) haec, inquit, limina prius
Vulcanus exstruxit quam Martis et Veneris de Solis indicio
adulterium cognouisset. Quo comperto utrumque subtilissimis
deuinxit catenis atque in conuentum numinum adulteros adduxit.

65. TREMIT ECCE SOLVM adueniente Marte terra concussa est.

66. QVOD PECVS VTILE BELLIS equi Martis.

70. SVBIT CVRRV ingreditur seu aduenit. ASPERGINE {€aspergo€}
gutta est terrae cruore permixta.

71. MVTAT AGROS sanguine inficit, maculat, uariat siue
distinguit. FLENTESQVE CATERVAE scilicet captiuorum.

72. (DANT SILVAE) NIX(QVE) ALTA LOCVM adueniente deo omnia quae
in medio sunt locum dare necesse est.

75-76. (IPSI REVERENTIA PATRI / SI PROPE SIT DEMATQVE MINAS) NEC
TALIA MANDET si aduentum Martis talem iuxta Iouem casus afferret,
multa de ira sua et mandatorum acerbitate minuisset.

77. QVOD IOVIS IMPERIVM allocutio Martis interrogantis Mercurium
qualia ad se Iouis mandata portaret.

78. OCCVPAT ARMIPOTENS interrogando Mars praeuenit.

79-80. (CVI ROSCIDA IVXTA) / MAENALA (ET AESTIVI CLEMENTIOR AVRA
LYCAEI) Maenalus et Lycaeus montes Arcadiae amoenissimi.

81. (NEC LONGA) MORATVS nulla mora discit patris praecepta.

82. (SICVT) ANHELABANT de bello Scythico remeantes. IVNCTO SVDORE
iterato: prioris et sequentis laboris.

86. RVIT cadit uel desinit flare.

87. PAX IPSA TVMET ipsa tranquillitas inquieta.

87-88. (PONTVMQVE IACENTEM) / EXANIMIS (IAM VOLVIT HIEMS)
<{€exanimis€}> sine uento. Id est: reliquiae tempestatis, licet
sine flatu uentorum, tamen adhuc exagitant mare.

90. INERMES ut supra 'ludicras':



     'pugnas uisendi uulgus inermes
     fama uocat'.
     


<92>. <VINA SOLO FVNDENS> dis enim inferis et manibus.

<93-94>. <DA PARVE TVVM TRIETERIDE MVLTA / INSTAVRARE DIEM d a>
hoc, ut inter triennium haec tibi sacra celebrentur frequentius.
TRIETERIDE MVLTA trieterica sacra sunt quae intermisso triennio
redeunt et celebrantur.

94-95. [NEC] SAVCIVS [ARCADAS] ... / ... (PELOPS) Pelops
scilicet, qui a patre Tantalo numinibus est epulandus appositus.

95-96. ELEA[QVE PVLSET] ... / (TEMPLA) Elea <Elis> [id est
Graeciae], ubi ludi funebres et Olympicus institutus est agon, in
quo certamine oleastro uictores coronari consueuerunt. EBVRNA
... / MANV ut:

     'humeroque Pelops insignis eburno'.
96. NEC CASTALIIS (ALTARIBVS ANGVIS) <{€Castaliis€}> Pythii
agonis. Apollinem <dicit>, in cuius honorem exstincto serpente
agon Pythius celebratur, cuius uictores lauro coronantur.

97. (NEC SVA PINIGERO MAGIS ADNATET) VMBRA LECHAEO licet alibi
{€undam€} legamus, tamen melius {€umbram€} accipimus propter
Melicerten, qui se de Lechaeo monte praecipitauit in mare, in
cuius honorem agon celebratur Isthmiacus, cuius uictores pinu
coronantur.

98. (NOS TE LVGENTI PVER) INFITIAMVR AVERNO id est: cum deum
colimus, infitiamur te mortuum id est mentimur uel negamus.
{€Auerno€} inferis, {€lugenti€} inferiali.

99. (MAESTAQVE PERPETVIS SOLLEMNIA) IVNGIMVS (ASTRIS) ludos tuos
caelestium agonibus conferimus.

101-103. (MAGNIS TVNC DIGNIOR ARIS / TVNC DEVS INACHIAS NEC
TANTVM CVLTA) PER VRBES / NVMINA (CAPTIVIS ETIAM IVRABERE THEBIS)
promittit Adrastus se numen Archemori omnibus Graeciae
ciuitatibus indicaturum, non solum liberis, uerum etiam bello
uictis.

106-107. (QVA SVMMAS CAPVT) ACROCORINTHVS (IN AVRAS / TOLLIT ET
ALTERNA GEMINVM MARE PROTEGIT VMBRA) <{€Acrocorinthus€}> mons est
circa Corinthum immensae altitudinis, cuius umbra utrumque mare
tegi poeta describit.

112-113. BONVS OMNIA CREDI / (AVCTOR) ad omnia credenda idoneus
auctor est timor. Quo faciente interdum etiam impossibilia
credimus. Nihil est enim quod credere homines non suadeat timor.

113. LYMPHARE furiare.

116. VIDISSE PVTANT ad augendam credulitatem nouarum rerum ita
dicta confirmant ut quae timore mentiuntur se uidisse confirment.

116-117. TVNC ACRE NOVABAT / (INGENIVM) si deorum aliquis
mentiatur, facile potest falsa suadere mortalibus.

123-124. (VBI ISTE FRAGOR) NI FALLIMVR AVRE SED VNDE / (PVLVEREO
STANT ASTRA GLOBO) {€aure€} hic pro 'auditu' posuit et est oratio
populi se inuicem interrogantis. NI FALLIMVR AVRE hoc est: nisi
decipimur auditu. Et uidentur interposita uerba Pauoris esse
quasi respondentis, ut docet ipsa commatica pronuntiatio. Denique
conclusit:

     'haec Pauor attonitis'.
126. (AN DVBITENT AGE DVM INFERIAS) ET BVSTA COLAMVS ironia,
quasi propter remissionem animi et occupationem ludorum sint ab
hoste contempti.

127-128. VARIOSQVE PER AGMINA (VVLTVS / INDVITVR) ut manifestius
quae uelit timor affirmet, diuersarum gentium indutus uultibus se
exercitibus miscet.

[129]. [PYLIVS Horatius primo:]

     ['Nestora Pylium'.]
130. ADIVRAT iure iurando confirmat.

131. NIL FALSVM (TREPIDIS) Argiuis nil falSum omnia credentibus
uidebatur.

132. (SACRAE ...) FASTIGIA VALLIS in qua sacra fuerant celebrata
in honorem Archemori.

135. INSANI fortes.

135-136. NVLLO / MORE RAPIT raptim facit inuadere praeter
consuetudinem.

139. PRAECIPITANT (REDIMVNTQVE MORAS) festinanter accelerant ut
tarditatis moras celeritate compensent.

139-140. (SIC LITORA VENTO) / INCIPIENTE FREMVNT uociferatione
praeparantium nauigium perstrepunt litora.

141. VELA FLVVNT sol<ut>a descendunt.

145-146 . (RAPIDVM) GLOMERARE (... / ...ITER) praeter ordinem
festinanter impingere.

147. (PATRIOS) REMINISCITVR IGNES in mentem ueniunt patris
fulmina quibus se utero matris excussit.

148. PVRPVREVM pulchrum.

150. THYRSVS hasta. (ET INTACTAE CECIDERVNT) CORNIBVS VVAE dicit
maestitia Liberum ornatum capitis posuisse. Vbique enim uuis
decoratus ostenditur. Ouidius fastorum libro sexto:



     'Bacche racemiferos hedera distincte capillos'
     ['si domus illa tua est, dirige uatis opus.]
     [Arserat obsequio Semele Iouis. Accipit Ino]
     [te, puer, et summa sedula nutrit ope.]
     [Intumuit Iuno, rapta quod paelice natum]
     [educet. At sanguis ille sororis erat.]
     [Hinc igitur Furiis Athamas in imagine falsus,]
     [tuque cadens patria, parue Learche, manu'.]
     


152. ET TVNC FORTE (POLVM SECVRVS HABEBAT) interpositio.
{€Securus€} [habebat] aut cura laxatus aut {€secretus€} tunc erat
Iouis.

155. EXSCINDISNE TVAS (DIVVM SATOR OPTIME THEBAS) cum
exprobratione affectum maeroris et cum dolore mouet inuidiam.

157. DECEPTIQVE LARIS dolo Iunonis dicit morte[m] matris suae
Semeles uiduatos penates.

158-160. (ESTO) OLIM INVITVS (IACVLATVS NVBIBVS IGNEM / CREDIMVS
EN ITERVM ATRA REFERS INCENDIA TERRIS / NEC STYGE IVRATA NEC
PAELICIS ARTE ROGATVS) <{€esto olim inuitus€}> συγχώρησις: ut hoc
enim Semele pateretur, extorsit. Petiit ut ad se fulminibus
armatus intraret. Dicit enim nunc Liber: si ante inuitus, dum
amatae nihil negas, in Thebas fulmen iecisti, nunc, inquit, quis
compulit ut bellum eis iuberes inferri?

162. (NON) DANAEIA (LIMINA TALIS) id est: quando ad Danaen
uenisti.

163. PARRHASIVMQVE NEMVS silua ubi Callisto a bue compressa est,
quae postea 'Helice' nomen accepit. LEDAEAS(QVE IBIS AMYCLAS) cum
ad Ledam uenisti.

164-165. (SCILICET) E CVNCTIS EGO (NEGLECTISSIMA NATIS /
PROGENIES) dicit se Liber a multis saepe mortalibus fuisse
neglectum ut Lycurgo atque Pentheo. Nam Ouidius quodam loco uerba
Penthei iniuriantis Liberum ita descripsit:



     'quis furor, anguigenae, proles Mauortia, uestras
     attonuit mentes?' Pentheus ait. 'aera<ne> tantum
     aere repulsa ualent et adunco tibia cornu
     et magicae fraudes, ut, quos non bellicus ensis,
     non tuba terruerit, non strictis agmina telis,
     femineae uoces et mota insania uino
     obscenique greges et inania tympana uincant?
     Vosne, senes miseri, quo longa per aequora uecti
     hac Tyron, hac profugos posuistis sede penates,
     nunc sinitis sine Marte capi?'
     


165-167. (EGO NEMPE TAMEN QVI DVLCE FERENTI) / PONDVS ERAM (CVI
TV DIGNATVS LIMINA VITAE / PRAEREPTVMQVE ITER ET MATERNOS REDDERE
MENSES) quoniam fulminata matre femini Iouis insutus est. Vnde
Liber 'Bimater' appellatus est quod duas ueluti matres habuerit,
et 'Dithyrambus' dictus est quod uelut per duas portas exierit.
Sed hoc fabulosum intellegitur. Sub hac autem figura mysticum
philosophiae secretum est. Nam et illud falsissimum est, quod
Tiresias subiit <...>

171. BVXA tibia uel scabellum quod in sacris tibicines pede
sonare consuerunt. TIMENT THYRSOS (NVPTARVM ET PROELIA MATRVM)
quomodo Thebani bella non timeant, qui bacchantium matrum thyrsos
horrescunt? Et ut bellandi inter illos monstraret speciem, ait:
{€thyrsos nuptarum <et> proelia matrum€}.

174. PELTIS lunatis scutis quibus utuntur Amazones.

175. SIC HOSTIS DEFVIT interpositio narrationis.

177. (NOVERCALES LVIMVS) DITARE MYCENAS id est: inimicos Argos
Thebanorum spoliis ditare. Sensus: melius iratus alios hostes
eligeres, ne nos inimicorum faceres praedam.

180. (THRACEN) SILVASQVE LYCVRGI Lycurgus Thracum rex qui Liberum
deum esse negabat.

181. ANNE TRIVMPHATOS (FVGIAM CAPTIVOS AD INDOS) Liber enim
dicitur de Indis egisse triumphum. Vnde Vergilius:



     'nec qui pampineis uictor iuga flectit habenis
     Liber, agens celso Nysae de uertice tigres'.
     


182-183. (POTVIT) LATONIA FRATER / (SAXA NEC INVIDEO DEFIGERE
DELON) Apollinem dicit, qui Delon insulam in honorem materni
partus stabilem fecit.

183-184. (ET IMIS) / COMMENDARE FRETIS id est duabus insulis
alligare. {€Freta€} enim proprie maria dicuntur quae aestu rapido
uicinas terras interfluunt. De qua insula ait Vergilius:

     'Mycono e celsa Gyaroque reuinxit'.
184-185. (CARA SVBMOVIT AB ARCE) / HOSTILES (TRITONIS AQVAS)
Athenas dicit, quas cum inundasset Neptunus, Minerua eas diluuio
liberauit. Pro qua urbe contendisse dicitur cum Neptuno inuentis
muneribus. Quam fabulam Vergilius tetigit dicens:



     'cui prima frementem
     fudit equum'.
     


Item:



     'oleaeque Minerua
     inuentrix'.
     


185-186. (POTENTEM / GENTIBVS EOIS) EPAPHVM Iouis et Ius filium,
qui regnauit in Aegypto, cuius mater uersa est in iuuencam. Vnde
Vergilius:

     'at leuem clipeum sublatis cornibus Io'.
187. CYLLENE Arcadia, in qua Mercurius dicitur natus.

187-188. MINOIAVE CVRAT / (IDA) Minos et Rhadamanthus Iouis et
Europae filii, Cretensium reges.

189-190. HIC TIBI QVANDO MINOR (IAM NOSTRA POTENTIA NOCTES /
HERCVLEAE PLACITVSQVE VAGAE NYCTEIDOS ARDOR) [sed] ut conciliet
Iouem in amorem Thebarum, commemorat quas mortalium amare
dignatus fuerit feminarum, id est Alcmenam, Antiopam Nycteidem,
postremo Europam, cuius frater Cadmus condidit Thebas. QVANDO
quoniam. Ordo: hic tibi noctes Herculeae et ardor Nyctei<dos
placitus. NYCTEIDOS Nyctei> filiae Antiopae, quae a Lyco expulsa
per Dircen a Ioue in Satyrum uerso compressa est, unde Zethus et
Amphion feruntur progeniti. [NYCTEIDOS ARDOR amor Antiopae,
Nyctei filiae.]

191. HIC TYRIVM GENVS propter Europam et Cadmum, quod Cadmus
Tyrii Agenoris filius fuit, qui Thebas condidit, frater Europae.
Cuius rei necessitudine Thebanis uult conciliare Iouem.

191-192. (NOSTRO) FELICIOR IGNE / (TAVRVS) <{€felicior€}> amore.
Felicior ergo Europa Semele, quippe quae fulmen pro amore
perpessa est. Ideo {€nostro igne felicior€}.

193. INVIDIAM RISIT PATER inuidiosam orationem ridendo Iuppiter
mitiorem effecit. Vt Vergilius:

     'olli subridens hominum sator atque deorum'.
POPLITE FLEXVM genibus inclinatum.

195-198. (NON CONIVGIS ISTA / CONSILIIS VT RERE PVER NEC SAEVA
ROGANTI) / SIC EXPOSTVS EGO (IMMOTO DEDVCIMVR ORBE / FATORVM
VETERES SERAEQVE IN PROELIA CAVSAE) sic sum subditus Fatis ut
imminentia mutare non possim. Dicit ergo: non Iunonis gratia
Thebanis indicimus bellum, o puer, ut putas. Neque enim mutabilis
potest esse Iuppiter qui immoto Fatorum ordine ea quae semel
decreta sunt compiere non differt. Isti uero populi id est Argiui
siue Thebani ad hoc fataliter nati sunt ut bellis intereant.

201. REPONAM reuocem, reprimam, siue cohibeam.

204-205. (AVT LAPITHAS MARTI AVT VETEREM CALYDONA DIANAE) /
EXPVGNARE DEDI Mars Lapithas immissis furorum stimulis perdidit,
Calydona[m] Diana missu saeuissimi apri uastauit.

207-208. (LABDACIOS VERO PELOPISQVE A STIRPE NEPOTES) / TARDVM
ABOLERE (MIHI) id est: sero illis irrogo digna supplicia.

208-209. CRIMINA ... / DORICA Graeca. Propter iniurias Tantali,
qui ei exstincto filio Pelope humanos artus apposuit epulandos.

<210>. <TE QVOQVE> in Thebas uindicem uel seuerum.

211-214. (NON TAMEN AVT PATRIO RESPERSVS) SANGVINE PENTHEVS /
(AVT MATREM SCELERASSE TORIS AVE CRIMINE FRATRES / PROGENVISSE
REVS LACERO TVA LVSTRA REPLEVIT / FVNERE VBI HI FLETVS VBI TVNC
ARS TANTA PRECANDI) commemorando quod Pentheus innocens
crudeliter sit punitus — comparando enim Oedipi Pentheique
facinora, qui nec parricidium fecit nec cum matre concubuit, cum
Pentheus ista non fecerit, tamen lacero funere tua lustra
compleuit — ergo tu, qui tam saeuissime paruae culpae reos punire
consueuisti, non debes tam flebiliter pro nefandissimis
supplicare. (AVT MATREM SCELERASSE TORIS AVT CRIMINE) FRATRES /
PROGENVISSE REVS quia Oedipus maritus et filius, patris filii
fratres sunt. Nullus igitur ibi pietatis ordo seruatus est ubi
fuit Iocasta et uxor et mater.

219-220. NON HOC STATVI (SVB TEMPORE REBVS / OCCASVM AONIIS)
ordo: non hoc tempore statui Thebas euertere. Et hoc dicendo spes
aliqua ueniae postulanti promittitur. Dicit enim Iuppiter se ut
cetera numina imminentia mala posse differre, in totum uero
immutare non posse.

220-221. (VENIET SVSPECTIOR AETAS) / VLTORESQVE ALII Theseum
dicit, qui secundo bello Thebas euertet. NVNC REGIA IVNO QVERETVR
nunc Iuno tristabitur quoniam in primo bello omnes excepto
Adrasto Argiuorum duces peribunt.

222. (HIS ILLE AVDITIS) MENTEMQVE (HABITVMQVE RECEPIT) dixerat
poeta superius:

     'lapsoque inhonorus amictu'
et:

     'purpureum tristi turbatus pectore uultum'.
Ergo audita <o>ratione Iouis uno Liber tempore ornatum
laetitiamque recepit.

223. (SOLE) MALO torrido seu igneo.

223-224. TRISTI ... / ... NOTO nubilo Austro. Est autem floribus
inimicus. Vnde Vergilius:



     'floribus austrum
     perditus'.
     


224-225. (SI CLARA DIES ZEPHYRIQVE REFECIT / AVRA POLVM) REDIT
OMNIS HONOS sic, inquit, laetitia Liberi immutatus est uultus ex
grandi tristitia quemadmodum flores flante Austro et solis nimio
calore pallescunt perduntque gratiam aspectus sui ac rursus, si
placidi Fauonii spirauerit flatus et uirentes herbas frigidior
uentus erexerit, et odorem recipiunt et colorem.

228. EXPLORATA certa. LONGO ... AGMINE ordinibus compositis.

229. IRE pro 'uenire'. Vt Vergilius:

     'a nauibus itis'.
230-231. (QVACVMQVE INGRESSI) TREMERE AC MISERESCERE (CVNCTOS /
THEBARVM) tremebant cuncti et terrebantur aduentu Argiuorum, qui
Thebanis consanguinitate coniuncti fuerant. Qui uero erant
extranei miserebantur, cum in memoriam reducerent perituras
Thebas.

231. NOMINE ET ARMIS subaudiendum 'ceteros anteibat'.

232. ILLE METVM CONDENS Eteocles timorem dissimulans.

237. TESSERA bellorum signum est, ut hospitalem tesseram dicimus.
Veteres enim, quoniam non poterant omnes hospites suos nosse,
tesseram illis dabant quam illi ad hospitia reuersi ostendebant
praeposito hospiti unde intellegebantur hospites. Hic tamen
proprie {€teceram€} signum bellicum posuit.

238-239. (SVBEVNT) CAMPO QVI PROXIMVS VRBI / (DAMNATVS BELLIS
PATET EXSPECTATQVE FVRORES) campum subeunt qui patet ante urbem,
qui est ad sistenda bella damnatus id est destinatus.

243. NONDVM CONCESSA VIDERI pudicarum uirginum morem descripsit,
quia nunquam uirgines facile uidentur a populo.

244. ANTIGONE Oedipi filia, Polynicis soror. DEFENDITVR
occultatur.

245-246. (IVXTAQVE COMES QVO LAIVS IBAT) / ARMIGERO qui Laii ante
armiger fuit, eo nunc Antigone utebatur custode.

247-250. SPESNE (OBSTATVRA PELASGIS / HAEC VEXILLA PATER PELOPIS
DESCENDERE TOTAS / AVDIMVS GENTES DIC O PRECOR EXTERA REGVM /
AGMINA) hanc oeconomiam transtulit iuxta Homerum, qui per
inquisitionem narrationem catalogi inducit. Hic per Antigonen ut
illic per inquisitionem Priami et relationem Helenae. (SPESNE
OBSTATVRA PELASGIS) / HAEC VEXILLA hoc est: Thebanorum militum
manus poterit tam immensum Argiuorum exercitum superare? Et parua
multitudo contra hostium copias haec ualebit? PATER non patrem
genuinum Oedipum dicit, sed ut blandiretur nutritoribus
Phorbantem patrem uocauit. <DIC O PRECOR EXTERA REGVM / AGMINA>
de auxiliaribus quaerit cateruis, nam suos ciues agnoscit.

250. MENOECEVS hic se pro patria ex responso de muro praecipitem
dedit, filius Creontis, qui Eteoclis post fratrum interitum
accepit imperium.

251-252. AENA / SPHINGE casside cuius altitudinem in summitate
adiecta auxerat Sphinge. Siue signa Thebanomm Sphingas esse
monstrauit, ut enim apud Romanos aquilae habebantur signis
appositae, sic Thebanorum signa Sphingos uultus ornabat.

252. HOMOLOIDAS {€Homoloidae€} portae Thebanae sunt appellatae,
quae erant septem. Vnde Thebana ciuitas ἑπτάπυλος dicta est.

254. TANAGRAE ciuitas Boeotiae quae nunc Poemandria nuncupatur.

255. DRYAS hic est quem Diana sagittis propter interfectum
Parthenopaeum occidit.

255-257. (HIC CVI NIVEA ARMA) TRIDENTEM / (ATQVE AVRO RVDE FVLMEN
HABENT ORIONIS ALTI / NON FALSVS VIRTVTE NEPOS) ut declararet se
nepotem Orionis in scuto tridentem <et fulmen> pinxerat. ORIONIS
ALTI huius talis est fabula: Pelargus quidam deorum cultor Iouem
Neptunum Mercuriumque honorifice suscepit hospitio. A quibus
huic est facultas oblata, ut, quia in deos religiosus exstiterat,
ab his quod uellet optaret. Is cum adhuc aetatis nullum filium
suscepisset, postulauit ut beneficio numinum proles sibi
contingeret. Minxerunt ergo numina in bouis corium quem Pelargus
diis immolauerat, et hoc defodi iusserunt exactisque nouem
mensibus tolli. Ex quo natus est Orion, qui ex urina nomen
accepit. οὖρον enim Graece 'urina' dicitur. Hic de stupro
compellauit Dianam. Illa irata Terrae implorauit auxilium. Ictu
scorpionis interiit quem Terra in ultionem Dianae exsilire
compulerat. Alii uero dicunt Orionem ipsius Dianae sagittis
fuisse prostratum. Vt Horatius:

     'uirginea domitus sagitta'.
261. NISA DIONAEISQVE AVIBVS CIRCVMSONA (THISBE) Nisam hanc
quidam uolunt esse regionem, in qua Nisus regnauit, cuius crinem
purpureum Scylla filia dicitur amputasse. <T>HISBE ciuitas
eiusdem in qua Venus colitur. <CIRCVMSONA> quod Iouis per
columbas aliquando dabantur oracula.

263. PINVQVE IVBAS (IMITATVR EQVINAS) quia quasi equinae saetae
sunt pini folia.

264. TERRIBILIS SILVIS uenationibus.

265. ERYTHRAE ciuitas numeri tantum pluralis.

266. <S>COLON ... ETEONON ciuitates sunt Graeciae quae Thebanis
auxilia miserunt. IVGIS ... INIQVIS arduis siue excelsis.

267-268. ATALANTEAM ... / (SCHOENON) duas Atalantas fuisse
certissimum est: unam Arcadem, cuius Parthenopaeus est filius;
aliam de Schoeno, nobilem cursu. NOTI ... (VESTIGIA) CAMPI in
quibus solebat Atalante cum procis cursu contendere. COLVNT non
uenerantur, sed habitant.

269. (MACETVM ...) SARISAS Macedonum lanceas. Hoc enim nomine
tela sua ipsius gentis homines uocant. Vnde Lucanus:

     'primi Pellaeas arcu fregere sarisas'.
270. (SAEVAQVE) DIFFICILES EXCLVDERE (VVLNERA PELTAS) causa
scilicet breuitatis.

271-272. (NEPTVNIA PLEBES) / ONCHESTI Onchestus Neptuni filius
fuit qui ex suo nomine hanc condidit ciuitatem. MYCALESSOS
promuntorium est ciuitatis eiusdem.

273. PALLADIVSQVE MELAS Boeotiae fluuius Mineruae consecratus.
Alii uolunt hunc Athenarum fluuium esse, quem {€Palladium€} ad
discretionem posuit. {€Palladius€} ergo Atticus. Est enim alter
Melas in Sicyoniorum finibus. Siue Melam montem dixit oliuetis
consitum.

273-274. (HECATAEA ... GVRGITE ...) / GARGAPHIE fons [Dianae]
Hecatae consecratus.

275. ET NIMIA (SATA LAETA SVPERVENIT HERBA) cuius satis nimietas
herbarum inhabitat quae nascentes opprimat messes.

279. [VIRGO] LYRA GALEAM (TAVROQVE INSIGNIS AVITO) in cono galeae
lyram habeba[n]t propter musicam qua Thebani dicuntur muri
fuisse constructi. TAVRO propter Iouem et Europam uel propter
Cadmum qui bouem secutus est ut Thebanam conderet ciuitatem, uel,
quod manifestius, propter Dircen nouercam quam ab his tauro
constat esse religatam.

280. MACTE ANIMO (IVVENIS) ut si diceret: perfectae indolis
<esto>, iuuenis. 'Mactare' enim dictum est sacrificium
perfecisse. Vnde Vergilius:

     'macte noua uirtute, puer'
id est 'perfice te'.

280-281. (MEDIOS PARTE IRE PER ENSES / NVDAQVE PRO CARIS)
OPPONERE PECTORA (MVRIS) bene {€opponere€} dixit ad defensionem
murorum.

282-285. (VOS ETIAM NOSTRIS) HELICONIA TVRBA (VENITIS / ADDERE
REBVS OPEM TVQVE O PERMESSE CANORIS / ET FELIX OLMIE VADIS
ARMASTIS ALVMNOS / BELLORVM RESIDES) per {€Heliconia€} intellegi
uult poetas etiam ad auxilia conuenisse et commemorat fluuios
Musis dicatos: Heliconium, Permessum, Olmium. <CANORIS / ...
FELIX OLMIE VADIS> quia apud Olmium fluuium multi sunt cygni et
hi qui ab hoc fluuio ueniebant cygnorum more cantabant.

287. RENIDENTEM splendentem niue deposita[m].

296-297. SED AEVI / CONFVDERE MODOS aetatis suae, dum paene
aequales sunt, spatia confuderunt. NYMPHE ad ornamentum carminis
sui Graecum nomen accepit. νύμφη enim Graece dicitur sponsa.

298-299. MARITI / IGNIBVS uiriles amores concubitus uoluptatem
dicit.

300. NEC LONGVM deest 'tempus transiit'.

300-302. ET PVLCHER ALATREVS / (EDITVS AC PRIMAE GENITOREM IN
FLORE IVVENTAE / CONSEQVITVR) natus est filius qui patri puero
crescendi celeritate paene aequaeuus est.

302. TRAXITQVE NOTAS similitudinem patris in suo uultu signauit.

303-304. (ET NVNC SIC FRATRES MENTITO NOMINE GAVDENT) / PLVS
PATER (HVNC OLIM IVVAT ET VENTVRA SENECTVS) <{€mentito nomine€}>
est nomen 'frater'. Hoc est: gaudet aetate antecedenti desiderio
[VENTVRA SENECTVS] uno tempore senescentium patris et filii.

307. EXILEM (GLISANTA) sterilem agrum habentem. CORONIAM nomen a
Coro Centauro tractum, a quo et ciuitas dicta, quem reliqui
Centauri uelut palum caedentes terrae affixerunt.

307-308. (FERACEM / MESSE CORONIAM) BACCHO GLISANTA (COLENTES)
duae ciuitates duorum numinum <im>pari gaudent munere: Coronia
Baccho <in>fertilis est, Glisas Cerere infecunda tristatur. Nec
euenit ut prouentu suo utraque ciuitas frumenti et uini bono
gauderet.

310. HYPSEA [QVADRIIVGOS] fratrem Aeaci dicit, cui Iuppiter
[pater] ex formicis socios fecit armatos exsistere. Ex Aeaco
Peleus natus <est>, ex Peleo Achilles, cuius milites 'Myrmidones'
nuncupati sunt a formicarum origine. μύρμηκες enim Graece
formicae dicuntur. — hunc Hypseum in nono libro Capaneus occidit.

312. NAM TERGO NVNQVAM METVS siue quia hic — uirtutis suae
praerogatiua — nunquam fugiebat, siue quia uetus consuetudo
fuerat ut lorica nusquam nisi pectus tegeret ut spem fugae
eriperet pugnaturis. Quod Sallustius apertissime dicendo
monstrauit: 'et in maximo metu nudum et caecum corpus ad hostem
uertere' id est: quod nec oculi nec lorica muniebat.

314. (NVNQVAM MANVS) IRRITA VOTO quae in percutiendo nunquam
auctoris sui uota decepit.

315. ASOPOS fluuius. Hic cum raptam a Ioue filiam Aeginam aequo
animo ferre non posset, omni aquarum agmine concitatus caelum
petebat infestus. Hunc Iuppiter fulminauit. Vnde hodieque dicitur
eo tempore quo fulmen excepit prunis uiuentibus fluere. Ideo
dixit:

     'adhuc ripis animosus gurges anhelis'.
Hunc Asopum breue[m esse] Lucanus describit dicendo:

     'accipit Asopus cursus'.
321-322. (NONDVM ISTA) LICEBANT / (ETIAM SVPERIS) uitiare
uirgines alienas.

323. CONSERVIT(QVE) MANVS contra nubes et fulmina. NEC QVEM
IMPLORARET HABEBAT quia huic bella commouerat a quo omnia numina
auxilium postulare consueuerant.

327. AETNAEOS (IN CAELVM EFFLARE VAPORES) <Aetnaeos> fulmineos,
in similitudinem Aetnae. Fulminatus est Asopus et ipsa aqua
efflat adhuc fulminis minas.

330-331. (DVCIT) ITONAEOS (ET ALALCOMENAEA MINERVAE / AGMINA)
<{€Itonaeos€}> ut ipse supra:

     'Aonia diuertis Itone'.
In qua Itonus regnauit, Herculis filius. Haec ciuitas Boeotiae
est. Hinc Bacchylides Mineruam 'Itoniam' dixit et 'Alalcomenen'
ipsam significauit. Hic Bacchylides Graecus poeta est, quem
imitatus est Horatius in illa ode in qua Proteus Troiae futurum
narrauit excidium.

331. [QVOS] MIDIE Boeotiae ciuitas in qua Alcmena nata est,
Herculis mater.

332. AVLIDA {€Aulis€} dicta est ex eo quod illic omnes Graeciae
reges in excidium Troiae coniuraturi conuenerant. Vnde Vergilius:



     'non ego cum Danais Troianam exscindere gentem
     Aulide iuraui'.
     


PLATAEAS Boeotiae ciuitas. Vt supra:

     'nuntiat excubiis uigiles arsisse Plataeas'.
333-334. REFLVVMQVE (MEATV / EVRIPVM) quia septies in die fluit
et refluit quemadmodum Siciliense fretum, quod certis horis fluit
ac refluit. Vnde Lucanus:

     'Euripusque trahit cursum mutantibus undis'.
334. (QVA) NOSTER [HABET] bene {€noster€}, quia est Boeotiae et
Euboeae.

334-335. (TEQVE VLTIMA TRACTV) / ANTHEDON ciuitas Boeotiae inter
Euboeam et Boeotiam constituta.

335-337. (VBI GRAMINEO DE LITORE) GLAVCVS / (POSCENTES IRRVPIT
AQVAS IAM CRINE GENISQVE / CAERVLVS ET MIXTOS EXPAVIT AB INGVINE
PISCES) hic piscator fuit de Anthedone ciuitate, qui extractam
mari praedam proiecit in litore. Pisces herbarum tactu
reuixerunt. Intellexit Glaucus hanc illorum graminum naturam esse
ut immortales efficerentur qui ea gustassent. Itaque <ea>
auellit et assumpsit. Quo facto ilico deposito humano corpore in
marinum uersus est deum. POSCENTIS ... AQVAS quasi eum
desiderarent maria deum sibi fieri. (ET MIXTOS) EXPAVIT (AB
INGVINE PISCES) postquam se uidit Glaucus deformem uel biformem
factum, expauit. Ita enim marina numina Vergilius formauit
dicendo:



     'cui laterum tenus hispida nanti
     frons hominem praefert, in pistrin desinit aluus'.
     


338. [ET] TORTA circum caput rotata.

339. GAESA hastae Gallorum. Vergilius:



     'duo quisque Alpina coruscant
     gaesa manu'.
     


340-342. (TV QVOQVE PRAECLARVM FORMA) CEPHISE (DEDISSES /
NARCISSVM SED THESPIACIS IAM PALLET IN AGRIS / O TRVX PVER ORBATA
FLOREM PATER ALLVIS VNDA) Cephisus fluuius, Narcissi pater, cum
caede Zephyri prostratus esset, Apollinis miseratione sanatus
est. Cuius etiam Lucanus meminit dicendo:



     'quos impiger <ambit>
     fatidica Cephisos aqua'.
     


Hoc ergo dicit: ad auxilium tu quoque filium destinasses, nisi
iam palleret in flore. <THESPIACIS ... IN AGRIS> Thespius enim
fuit Narcissus, Cephisi fluuii <filius>. NARCISSVM Narcissus
uenandi studiosus fuit. Quo labore fatigatus uenit ad fontem ut
restingueret sitim. In fontis speculo imaginem suam uidit et
amauit, cum putaret alienam, et, cum coepisset eius desiderio
cottidie intabescere, in florem sui nominis est mutatus. ALLVIS
irrigas, ne marcescat.

344. PHOCIDA a Phoco, Aeaci filio, quem Peleus et Telamon
occidisse dicuntur. A cuius nomine ciuitas nuncupata est in qua
Oedipus Laium, dum patrem quaerit, occidit. Quae ciuitas tres
habet uias quae se post multa spatia in unam iungunt plateam, ut
ipse in primo:



     'trifidaeque in Phocidos arto
     longaeuum implicui regem'.
     


[QVI] PANOPEN (... DAVLIDA ... CYPARISSON) tres omnes ciuitates
sunt Phocidos.

345. LEBADIA ciuitas Apollini sacrata in qua Trophonius et
Agamedes Tauropolitae fratres fuerunt, filii <Ergini ...>
Aug<i>ae famosissimi.

346-347. (PARNASSON VTRVMQVE) / AVT CIRRHAM Parnassos mons est
Phocidos qui in duo iuga diuiditur id est in Cirrham et Nysam.
Cirrha ergo etiam ciuitas dicitur circa montem Parnassum posita.
Haec habet stagnum Apollini consecratum, de quo ipse ait
superius:

     'si stagna peti Cirrhaea bicorni'.
348. CORYCIVMQVE NEMVS quidam 'Ogygium' legunt, quo uocabulo
antiqui Thebanos intellegi uolebant, quia post Cadmum Ogygius
Thebas rexit. Post etiam nemori est hoc nomen impositum. Etiam
tumulus circa Thebas ita uocatur.

351-353. (OMNIBVS IMMIXTAS CONO SVPER) ASPICE LAVRVS / (ARMAQVE
VEL TITYON VEL DELON HABENTIA VEL QVAS / HIC DEVS INNVMERA
LAXAVIT CAEDE PHARETRAS) ita se deuotos Apollini demonstrabant ut
et lauro coronati incederent et maximos eius actus scutorum
aptarent insignibus. (VEL QVAS / HIC DEVS INNVMERA LAXAVIT) CAEDE
PHARETRAS Niobe, uxor Amphionis, cum quattuordecim procreasset
filios — septem uirilis sexus, septem feminei — fecunditatem
partuum suorum Latonae praeposuit. Qua re commota filios suos
Apollinem et Dianam in ultionem suae instigauit iniuriae. Cuius
Niobae filios quattuordecim uterque deus sagittis exstinxit,
Apollo pueros, puellas Diana.

355. NAVBOLVS hic Laii fuit auriga.

356-358. (ADHVC CVRRVS) SECVRA(QVE LORA TENEBAT / CVM TVA SVBTER
EQVOS IACVIT CONVVLSA CRVENTIS / ICTIBVS O VTINAM NOSTRO CVM
SANGVINE CERVIX) <{€secura€}> sine metu futuri parricidii. (O
VTINAM) NOSTRO CVM SANGVINE [CERVIX] ostendit eo tempore quo
Naubolus Laii auriga fuit se Phorbas armigerum fuisse et optat ut
eo errore, quo occisus est Laius, ille pariter interisset ne ad
uidendum fratrum scelera seruaretur.

360-361. (VOCISQVE) REPENS (SINGVLTVS APERTVM / INTERCEPIT ITER)
<{€repens€}> et aduerbium potest esse temporis et nomen
participiale. Ostendit Phorbantem loqui intercepta singultibus
uoce minime potuisse.

363. (O MIRI) SOLLICTVM DECVS quia illi cura est Antigones
uirginitatis custodia.

364. (SERAS) TIBI DEMOROR (IMPROBVS VMBRAS) propter te seniles
annos in uita demoror.

365. FORS EADEM (SCELERA ET CAEDES VISVRVS AVITAS) ut quomodo
Laium sic eius nepotes aspiciam.

366. (DONEC TE THALAMIS HABILEM INTEGRAMQVE) RESIGNEM sicut
accepi seruandam, integra nuptiis uirginitate restituam.

369. TRANSABIERE DVCES narratione elapsi sunt.

370. (SAXOSA) CARYSTE insula est iuxta Euboeum fretum, quam
{€saxosam€} ideo ait quoniam ibi marmora nascuntur quae a loci
uocabulo 'Carystea' dicuntur. Vnde Lucanus:

     'qua maris angustat fauces saxosa Carystos'.
371. NON HVMILES AEGAS ualde [omnibus notas] <...> (ALTVMQVE)
CAPHEREA mons est altissimus naufragiis Graecorum omnibus notus
in finibus Euboeae.

378. VLTRO non coacti. IVRASTIS {€iurare€} proprie est
quotienscumque sacramento exercitus in aliquo bello conspirat
siue quia legiones cum scribuntur ante in sacramenta militiae
compelluntur iurare.

386. HIC ERAT ET FRATER hostili animo, quasi iam non est, dixit.

388. (NEC SVM TIBI SAEVE) RELICTVS ut inuenias me carentem
auxiliis et occidas.

393. (PERSPECVAS SIC) LVCE FORES siue adueniente die perspicuas
siue ex cratibus factas quae raritate uirgarum conexae lucem
admittunt.

394. DVM TERRA RECENS dum adhuc ros in gramine est, quo tempore
gratiora sunt pecoribus pascua.

396-397. HVMVM TRACTVRA (PARENTVM / VBERA) lactis pondere
praegrauata.

397. SVCCIDVAS tardantes a succidendo, siue, ut feturae
succedentem subolem demonstraret, {€succiduas€} dixit id est
uicarias.

401-402. (PROPERATVR IN HOSTEM) / MORE FVGAE fecit enim formido
ueloces.

403. PRODIGIALE CANENS nescio quid prodigiale denuntians. (CERTI
SORS) PRAEVIA FATI certa enim bellantibus sors est mortem
sperare.

404. (QVIPPE SERVNT DIROS MONITVS) VOLVCRESQVE FERAEQVE hoc loco
prodigiales res poeta describit.

405-406. SIDERAQVE ... / (INFESTVMQVE TONAT PATER ET MALA FVLGVRA
LVCENT) ignota sidera apparere tempore belli certissimum est et
frequentia fulmina fieri. (AVERSIQVE SVIS DECVRSIBVS) AMNES inter
cetera prodigiorum genera fluuiorum etiam incrementa ponuntur
tempore incerto.

<410>. <TVNC ET APOLLINEAE TACVERE ORACVLA CIRRHAE> in Cirrha
tantum prospera deorum dabantur oracula. Nam cui exitium
imminebat taciturnitate templi penitus damnabatur.

411 ELEVSIN. ciuitas est Atticae regionis haud longe ab Athenis
in qua regnauit Celeus, qui Cererem dum filiam quaereret
liberalissime suscepit hospitio. In qua ciuitate Cereris sacra
consueuerant uirginum ululatibus et saltationibus celebrari.

412-413. (ET TEMPLIS) SPARTE (PRAESAGA RECLVSIS / VIDIT AMYCLAEOS
FACINVS CONCVRRERE FRATRES) apud Spartam aperto templo eodem
tempore Castor et Pollux dimicare inter se uisi sunt. Ex quo
omine colligebant Eteoclen et Polynicen impia inter se bella
gesturos. <SPARTE PRAESAGA> quia Apollinis oraculum est illic et
Hyacinthi Amyclaei. AMYCLAEOS ... (FRATRES) {€Amyclaei fratres€}
sunt Castor et Pollux.

414-415. (ARCADES INSANAS LATRARE) LYCAONIS VMBRAS / (NOCTE
FERVNT TACITA) Lycaon pater Helicae ursae fuisse dicitur, qui
dolore stupratae a Ioue filiae deos humanarum carnium cibis
uiolauit. Ob quam rem in formam lupi dicitur esse conuersus.

415. SAEVO ... CAMPO in quo uictor filiae sponsos solitus erat
necare.

[416]. [ OENOMAVM Atalantes patrem.]

416-417. (ACHELOON VTROQVE) / DEFORMEM CORNV cum uno cornu ante
fuerit ab Hercule uiduatus. Quare eum nunc poeta ambo amisisse
describit ut omen diri belli tradi possit quod utroque cornu
Achelous truncatus uideretur, quod signum periturorum germanorum
manifestissimum fuit.

419. (CONFVSVM) IVNONIS EBVR {€confusum€} dolore siue turbatum
siue pudore uerecundatum.

420. GEMINI MARIS (INCOLA) Corinthios dicit, qui Euripi incolunt
partem. Vt Horatius:



     'bimarisque Corinthi
     moenia'.
     


[421]. [PALAEMONA [PONTO] Palaemon deus marinus est qui portubus
praeest. Cuius nota est fabula. Athamas post furorem a Iunone
immissum cum occiso Learcho Melicertam, alterum filium suum, cum
uxore sua Ino persequeretur et se illi in mare praecipitassent,
uoluntate numinum in deos uersi sunt: Melicerta in Portunum, qui
Graece Palaemon dicitur, Ino in Matrem Matutam, quae Graece
dicitur Leucothea.]

422-423. (HAEC AVDIT PELOPEA PHALANX SED BELLICVS ARDOR /
CONSILIIS OBSTAT DIVVM) PROHIBETQVE TIMERI quamuis imminentia
mala etiam prodigiis nuntientur, ne caueant homines, numina credi
uetant.

424-425. (IAM RIPAS) ASOPE TVAS (BOEOTAQVE VENTVM / FLVMINA)
<{€Asope€}> Thebarum fluuius, cuius Aeginam filiam in aquilam
mutatus Iuppiter uitiauit. [FLVMINIS] aduentus describitur
Argiuorum.

427. ANIMOS incrementa.

428. SEV MONTANA (DEDIT NVBES) frequenter loca altiora abundant
niuibus quae, cum aduentu ueris liquefiunt, addunt fluminibus
incrementa.

437. ALTERA TELLVS ulterior ripa.

438-440. (AST VBI DVCTOR / TAVRVS INIT FECITQVE VADVM TVNC
MOLLIOR VNDA / TVNC FACILES SALTVS VISAEQVE) ACCEDERE RIPAE ad
opinionem rettulit armentorum quibus transeunte tauro fluuii
altitudo minor et latitudo breuior uidetur effecta.

441-442. (HAVD PROCVL INDE IVGVM TVTISQVE) ACCOMMODA CASTRIS /
(ARVA NOTANT) positio castrorum describitur.

445-446. (NVLLIQVE ALIIS A MONTIBVS) INSTANT / (DESPECTVS) id
est: nullus erat tam excelsus prope collis cuius altitudo uel
despectus castris esse posset incommodus.

446-447. NEC LONGA LABOR (MVNIMINA DVRVS / ADDIDIT) nec multo
labore dicit castra munienda.

448. (IN VALLVM) ELATAE RVPES in murorum uices rupes naturae
beneficio uidebantur aequatae.

449. PINNAE castrorum excelsa munimina.

450. CETERA DANT IPSI quae deerant munitioni castrorum, manu
opere claudebantur.

451. EREPSIT egressus est et sine sensu transiit.

456. (INVALIDAEQVE) AMPHIONIS ARCES prae timore [arces prae
timore] somniantibus muri Thebani, quos Amphion exstruxerat,
uidebantur inualidi.

457-458. (RVMOR VBIQVE ALIOS PLVRESQVE ADNVNTIAT HOSTES) /
MAIORESQVE TIMOR maiora enim nobis uidentur omnia quae timemus.

462-463. (MISERIQVE ROGOS ET CRASTINA) MANDANT / FVNERA
commendant ut, si mortui fuerint, eorum sepulturas procurent.

463-464. SI TENVIS DIMISIT LVMINA SOMNVS / (BELLA GERVNT) id est:
ad soporem laxauit a rigore uigiliarum. Si leuis ergo somnus eos
oppresserit, uidentur sibi bellare.

468. AVT VTRIQVE PATREM quia ambobus fuerat inimicus. ILLE
Oedipus pater.

470. [IAM] GELIDAM PHOEBEN noctem. Lunam enim pro nocte posuit.

471. HAVSERAT attenuauerat, absconderat.

471-472. TVMET (IGNE FVTVRO / OCEANVS) feruet, quia ipsum
parturit Solem.

472-473. (LATEQVE NOVO TITANE) RECLVSVM / (AEQVOR ANHELANTVM
RADIIS SVBSIDIT EQVORVM) <{€reclusum€}> <...> siue sedatum.
Oriente enim sole tempestas quiescit.

<475-476>. <BRACCHIA PLANCTV / NIGRA FERENS> nigro amictu tecta.

477. (EVMENIDVM VELVT) ANTIQVISSIMA Furiae addit insaniam, eam
potissimum nominando quam crudeliorem omnibus esse constabat.
Etenim Allecto {€antiquissimam€} quasi natu maiorem dixit. De qua
Vergilius:

     'odere sorores'.
485-486. (TREPIDI VISAM) EXPAVERE MANIPLI / (AVDITAMQVE MAGIS)
expauerunt armati Furiae habitum qui, matrem si eminus
cognouissent, poterant reuereri.

490. MONSTRAVERIT HOSTEM pro 'monstret'.

494-495. MATREM / MATREM ἀναδίπλωσις.

498. REX ARGIVE inuidiose dicit, quod deserta patria Argiuis
imperare maluerit.

501. QVEM NON PERMOVEAS interrogatiue. Hoc est: quem non
permoueas [aut] formidine tanti exercitus? Aut: cui non
misericordiam incutias, cum post exilium reuertaris ad patriam?

506. (GENETRIX) IVBEOQVE ROGOQVE et personam seruat et tempus:
{€iubet€} filio, exsulem {€rogat€} iure uenientem.

508. QVID AVFERS LVMINA interpositio est.

512. FAS OMNE aequitas siue iustitia seu consanguinitatis
affectio.

513. (VIX OEDIPODE) DVCENTE TIMERES quasi de scelerato patre
dicit potuisse mali aliquid merito filium suspicari, qui occiso
patre postremo matrem duxit uxorem.

515. (ET VESTROS ETIAMNVM) EXCVSO FVRORES defendo quasi iustos in
nocentia<m> mea<m>.

522-524. (SI VOBIS HIC PARVO IN TEMPORE CARVS / SITQVE PRECOR)
QVID ME ORO DECET (QVIDVE ISTA PELASGI / VBERA) id est: multo
plus uobis ego illum diligere debeo quem peperi.

524-525. (AB) HYRCANIS (HOC ODRYSIISVE TVLISSEM / REGIBVS ET SI
QVI NOSTROS VICERE FVRORES) <{€Hyrcanis€}> Armeniis. Hoc dicit:
si hoc a ferissimis gentibus postulassem, potuissem mereri, ut,
me media, fratrum discordia sopiretur. (SI QVI NOSTROS) VICERE
FVRORES qui sunt nostris sceleribus saeuiores.

528. NVTANTES (... GALEAS) capitum motu trementes.

529-531. (QVALES VBI TELA VIROSQVE / PECTORIS IMPVLSV RABIDI
STRAVERE LEONES / PROTINVS) IRA MINOR uictis enim comminus
uenabulis leonum ira <quiescit>.

540. NEC FRATER ERAM quasi Eteocles in fratrem, si potestas
detur, crudelior sit futurus.

542. (FIDEI) PACISQVE SEQVESTRA {€sequester€} dicitur qui
certantibus medius interuenit, apud quem cuiuscumque futuri
certaminis pignora deponuntur. Hoc uocabulum ab '[ob]sequendo'
factum est, quod eius qui electus fuerit utraque pars fidem
sequatur.

544. (NEMPE HAEC TRAHIS) AD COMMERCIA NATVM nudando uulnera quae
in insidiis nocte susceperat et ostendendo perfidiam Eteoclis
crudelitatemque fecit cunctis inuisam.

547. (HEV) NIMIVM MITIS (NIMIVMQVE OBLITE TVORVM) apostropha ad
Polynicen.

550. TENE ILLE interrogatiue.

552. ANTE HAEC EXCVSSO (FRONDESCET LANCEA FERRO) comparatio ab
impossibili. Ante, inquit, potest fieri ut haec hasta quam gero
excusso ferro frondescat quam Eteocles sit germano mitissimus.

555. (HAEC QVOQVE) CASTRA PATENT (NECDVM MERVERE TIMERI) dicit
Tydeus etiam Argiua castra Eteocli patere. Quare ad uisendum
fratrem non ipse potissimum ueniat? Nec aliquid quod in nostris
castris timendum sit exstitit. Necdum enim aliquid hostile
commisimus.

564. AD FLVMINA iuxta.

566. ERYTHRAEIS (... ORIS) Indicis. Graece dixit. A colore
mar[mor]is rubri ἐρυθρὰν θάλασσαν uocant mare quod est inter
Aegyptum et Indiam.

567. MERITAS solutas iugo.

569. SANGVINIS OBLITAS mansuetudine feritate carentes. Vt
Lucanus:

     'atque hominem didicere pati'.
574. (QVIPPE NIHIL) GRASSATA (FAMES) quae nihil depraedando
uastauit. MANVS OBVIA (PASCIT) unde mansuetae dictae sunt ferae,
id est: quae manu pasci consueuerunt.

576-577. VAGA RVRE (QVIES SI QVANDO ... / ... INIERE) zeu<g>ma
est: siquando uaga<ri> rur<e et rur>a inire quies est. Aut certe
{€uaga€} [{€rure€}] pro 'ipsae uagae'.

585. IMPETE VASTO antithesin fecit. Et Lucretius dixit 'impete'
pro 'impetu' libro quinto:



     'aut hominem tanto membrorum esse impete natum,
     trans maria alta pedum nisus ut ponere posset
     et manibus totum circum se uertere caelum'.
     


[Item libro primo:]



     ['quamlibet in partem, trudunt res ante ruuntque]
     [impetibus crebris'.]
     


586. (NEC DEFVIT) OMEN quod ab auriga incipit.

<587>. <IS PRIMVS> qui cito moriturus.

589. PREMVNT insecuntur.

593. (MVLTVMQVE) HASTILE (RESVMENS) hoc est: multa simul sumpsit
hastilia.

603-605. (CVLTOR BACCHEVS) ACONTEA (PHEGEVS / ... / COMMINVS ENSE
PETIT) hunc Acontea, qui tigres occidit, Phegeus ense percussit.

604. GEMINOQVE (IN SANGVINE OVANTEM) hoc est: duarum tigrium
morte gaudentem.

605. TEGEAEA (IVVENTVS) Arcadica.

606. (AVXILIO) TARDI quia iam mortuo Aconteo auxilium ferebatur.

612. ITE AGE (NVNC PACEM SPERATE FIDEMQVE) increpans Tydeus. Vt
Turnus in Vergilio:



     'immo, ait, o iuuenes, arrepto tempore Turnus,
     cogite consilium et pacem laudate sedentes;
     illi armis in tecta ruunt'.
     


622-623. RETRO VEXILLA (TVBAEQVE / POST TERGVM ET LITVI BELLVM
INVENERE SECVTI) ut ostenderet tumultuarie pugnari, peruersum
ordinem exercitus monstrat. Dicit {€retro€} post aciem esse
uexilla, quae solent militum cuneos anteire.

631. [HORRENT] TYRRHENOS (... TVMVLTVS) tubarum cantus.

632-633. SIDONIVM (PTERELAN SONIPES MALE FIDVS IN ARMIS /
RVMPENTEM FRENOS DIVERSA PER AGMINA RAPTAT) <{€Sidonium€}>
Thebanum. Nunc ergo poeta diuersorum mortes ueluti Musa monente
describit. MALE FIDVS infrenis, qui timore armorum teneri non
poterat. RVMPENTEM retro trahentem ut nimio conamine frena
rumpere crederetur.

634. (VENIT HASTA) PER ARMOS equi scilicet. Possumus enim
scapulas hominum 'armos' dicere. Vt Vergilius:



     'latos huic hasta per armos
     acta tremit duplicatque uirum transfixa dolore'.
     


639. IN TERGA equina. <RECVMBIT> quasi dominus.

640-642. (STERNVNT ALTERNA FVRENTES / HIPPOMEDON SYBARIN PYLIVM
PERIPHANTA MENOECEVS) / PARTHENOPAEVS (ITYN) diuersorum mortes
Vergiliane poeta describit. MENOECEVS iste Thebanus est quem in
catalogo Phorbas Antigonae monstrauit euntem inter duces. Dixit
enim:

     'quae noster signa Menoeceus'.
645. [DIVIDVVM a diuisione, dimidium a dimensione dicimus.] [hic
ergo] DIVIDVVM in duas partes diuisum [posuit].

647. (IAM RAPIEBAT) ABAS hic Thebanus est qui uictor rapere
spolia cupiebat. CORNV ... (ACHIVA) hasta Graeca. Vt Vergilius:

     'uolat Itala cornus'.
650. EMANSISSE pro 'emanere'.

651. (ADSVETVM BROMIO) MVTARE (FVROREM) ut sacrorum furorem
bellorum insania commutares.

654. INSTITA [PILO] fasciola est quae imam uestem suo pingit
ornatu. Vt Horatius:

     'quarum subsuta talos tegit instita ueste'.
655. (CRESCVNT) LANVGINE (MALAE) ad opinionem rettulit quia per
pilos uidentur malae crescere.

656. (ET RVBET IMBELLIS) TYRIO SVB TEGMINE (THORAX) id est: sub
ueste purpurea uidebatur splendor loricae.

657. VINCVLA PLANTAE calciamenta. Vt illud:

     'et Tyrrhena pedum circumdat <uincula> plantis'.
658. CARBASEIQVE SINVS {€carbasus€}, qua fluxi amiciuntur uel
diuites, sericum est aut certe linum tenue. Vergilius:



     'tunc croceam chlamydem<que> sinusque crepantes
     carbaseos fuluo in nodum collegerat auro'.
     


(ET FIBVLA) RASILIS AVRO ad luxuriam rettulit pulchritudinem
fibulae. Erat enim foraminibus multis exornata, quas uulgo
'interrasas' appellant.

660. VELOX CORYTOS hypallage pro sagittis uelocibus.

661. (PENDENTESQVE SONANT) AVRATA LYNCE (PHARETRAE) hoc est:
lyncis pelle aurata tectam habuit pharetram.

662. LYMPHANTE DEO hoc est: furiis incitante.

663-664. (HAEC OMINE DEXTRO / MOENIA CIRRHAEA MONSTRAVIT) APOLLO
IVVENCA quia Cadmus Apollinis oraculo bouem secutus est et, ubi
procubuit, illic condidit Thebas et ex bouis uocabulo regionem
ipsam 'Boeotiam' nominauit.

665. (IN HAEC VLTRO SCOPVLI VENERE) VOLENTES ab Amphione factum,
qui summa dulcedine testudinis Cadmo Thebas condenti in eo loco
auxiliatus est ut saxa ultro per se applicarentur ad muros.

667. GRADIVVSQVE SOCER per draconem, Martis filium, qui a Cadmo
dicitur interemptus. Ex cuius sanguine multitudo nata est
armatorum.

674. (PRAEDAM VIDET ET SVA) VVLNERA NESCIT maior cupiditas est
praedae quam timor mortis. Nec cauet ut uitet exitium sed
festinat ut rapiat.

675. (CONGRESSV ... GAVISVS) INIQVO pedestri certamine urgetur.
<Vt>:

     'pugna congressus iniqua'.
676. LIBRA<BA>T considerando ubi percutiat. CVPRESSVM hastam
significauit.

678-679. (VTINAM IPSE VENIRET) / CVI FVRIS id est Liber, in cuius
honorem furibundus aduenis.

681. RELIQVIT id est penetrauit.

682. CREPAT sonat. Vt Vergilius:

     'sinusque crepantes'.
683. ERVPTVS (... CRVOR) nimius sanguis siue multum fluens.

685. MARCIDA uino plena siue squalida. PLANXERVNT praeteritum pro
futuro. ISMARA {€Ismarus€} mons Thraciae uitibus consitus.

686. TMOLVS mons Lydiae. (THESEA) NAXOS insula est in qua Theseus
Ariadnen dormientem reliquit.

687. (ET THEBANA METV IVRATVS IN) ORGIA GANGES {€orgia€}
triennalia Liberi sacra sunt quae dicit modo etiam Indos colere,
postquam a Libero patre uicti esse noscuntur.

689. AD CIVES contra ciues.

691-692. AC MVLTO PVLVERE VERTIT / CAMPVM INDIGNANTEM quia
excitus puluis notitiam loci commutat.

694. [CLIPEVM (GALEAM)QVE] INCENDIT illuminat.

695. SIDERE splendore uel gratia.

699-700. CERTVS ET IPSE NECIS (VIRES FIDVCIA LETI / SVGGERIT)
quia augurio suam praeuiderat mortem. Desperatione ergo uitae
fortius dimicat.

[701]. [LAETIOR] aiunt enim futura sentire morituros. Vt
Vergilius:



     'te quoque fata
     prospectant paria atque e(a)d(em) m(ox) a(rua) t(enebis)'.
     


701. EXPERIENTIA CAELI doctrina et scientia auguriorum.

702. SI VACET liceat. Vergilius:

     'hactenus indulsisse uacat'.
(MORTI) CONTERMINA uicina morti.

704. SVPERBIT uictoriae felicitate fit laetior.

706. DIVERSVS dissimilis.

[710-711]. [IMMOLAT VMBRIS / (IPSE SVIS) quasi uictimam, ut in
sacris ipse consueuerat. Nam hoc uerbo poeta ad sacerdotis nomen
allusit. Aptum est enim occidenti sacerdoti tale uerbum.
Vergilius de occiso sacerdote dixit:]



     ['lapsumque superstans]
     [immolat'.]
     


[Hic de occidente sacerdote ita dixit.]

712-713. (FALCATO CLONIN ET CHREMETAONA) CVRRV / COMMINVS (HVNC
STANTEM METIT) solent enim in axibus curruum falces exstare quae
incurrentes hostilem populum caedant.

715. SACRVM consecratum.

716-717. INVITVS (IAM FRAXINEVM DIMISERAT HASTAE / ROBVR ET
EXCVSSIS APPARVIT INFVLA CRISTIS) ostendit quomodo {€inuitus€}.
Dicit enim: ante dimiserat telum quam Lycorea agnouisset Apollini
consecratum.

720. SCRVTATOR AQVARVM piscator.

724. AVERTERE ad se conuertere.

725. HAVD IPSE MINVS non minus Hypseus Amphiarao.

725-726. TIRYNTHIA (FVNDENS) / ROBORA <{€robora€}> agmina. Id
est: Nemeaeos iuuenes et Graecam uastabat aciem.

726-727. (SED VISO PRAESENS MINOR) AVGVRE SANGVIS / (ILLVM ARMIS
ANIMISQVE CVPIT) id est: cupiens cum Amphiarao confligere ceteros
quasi ignauos contemnebat occidere.

727-728. PROHIBEBAT INIQVO / (AGMINE CONSERTVM CVNEI LATVS) id
est: prohibebat Hypseum multitudo quae stipauerat Amphiaraum.

728. INDE de ipso cuneo.

730-732. (AONIDVM DIVES LARGITOR AQVARVM / CLARE GIGANTEIS
ETIAMNVM) ASOPE FAVILLIS / (DA NVMEN DEXTRAE) fluuium inuocat
quem dudum a Ioue diximus fulminatum, qui indignatione ereptae
filiae Ioui intulit bellum. Quo facto igni diuino percussus est
et, ut infamia eius excepti fulminis in aeternum maneret, dicitur
hodieque illo tempore quo ictus est prunis ardentibus fluere.

734. COLLATVS bello comparatus.

736. INDVLGERE VOLENTEM concedere cupientem.

741-742. VVLNERA CITRA / (MORS TREPIDIS IGNAVA VENIT) sine
uulneribus solo terrore Amphiarai moriebantur. IGNAVA sine ferro.

742-743. DVBIVMQVE TVENTI / (PRESSERIT INFESTOS ONVS IMPVLERITNE
IVGALES) dubium erat uidentibus utrum onere tardatus esset
Amphiarai an uelocior factus.

746. (DESILIT HORRENDVS) CAMPO TIMOR montis ruina quae de alto
saltibus cadit.

752-753. (IPSE SEDENS) TELIS PARITER(QVE MINISTRAT HABENIS /
DELIVS) armigeri et aurigae Apollo implebat officium.

753-754. (ADVERSAQVE FLECTIT / SPICVLA) FORTVNAM(QVE HASTIS
VENIENTIBVS AVFERT) casum felicem siue euentum feriendi hastis
contra Amphiaraum uenientibus detorquebat.

757. INFAMIS malae famae siue notus parricidio.

759. DEDIT immisit.

761. RIMANTVR TERRAS rimas agunt id est scrutantur. {€Rimari€}
enim proprie dicuntur sues, cum pascentes cibi gratia terram
uertunt.

761-762. (OMNISQVE) PER ARTVS / (SVLCVS ET INCISIS ALTVM RVBET
ORBITA MEMBRIS) <{€per artus€}> cadauerum membra. Haec omnia
signa erant hiatus futuri.

766-767. NEC INSISTI MADIDVS (DAT TEMO ROTAEQVE / SANGVINE
DIFFICILES) abundantia sanguinis maiorem Amphiarao currendi
lapsum faciebat.

<767-768>. <TARDIOR VNGVLA FOSSIS / VISCERIBVS> graues nimietate
sanguinis equorum gressus.

771. SVMMVM ad ultimum aut {€summum€} deum.

773. (MORS) INREVOCATA quae reuocari non potest. Futurorum
epitheton diligenter seruauit poeta.

780. (QVIS TANTVS) MISERIS HONOR parenthesis. Humiliter enim
dixit se non fuisse dignum tanto honore numinis.

784-785. (ACCIPE COMMISSVM CAPITI DECVS ACCIPE LAVRVS / QVAS
EREBO) DEFERRE NEFAS scelus esse dicit ornamenta infularum et
sacras laurus secum ad inferos ferre.

788. (PVLCHRVM NATI) COMMENDO FVROREM quia in occidenda matre pro
pietate peccabit.

791-793. (NON ALITER CAECO NOCTVRNI TVRBINE CAVRI) / SCIT
PERITVRA RATIS (CVM IAM DAMNATA SORORIS / IGNE THERAPNAE FVGERVNT
CARBASA FRATRES) parenthesis est: non aliter scit peritura
ratis. Sic et Apollo sciebat periturum Amphiaraum et se subuenire
non posse. (DAMNATA) SORORIS / IGNE quia nautae, cum stellam
Helenae uiderint — quae Vrania dicitur, cuius tanta uis est
incendii ut malum cauet et nauis ima pertundat ut, etiam si aes
fuerit, hoc calore soluatur — ergo si haec stella naui insederit,
sciunt se nautae sine dubio perituros. Econtra Castorum sidera
sunt nauigantibus salutaria. THERAPNAEI Therapnae Laconicae
ciuitas est.

795. (TERRAE / SVMMAQVE) TERGA [QVATI] superficies terrae.

799-800. (IAM) FRONDEA NVTANT / (CVLMINA IAM MVRI) iam siluis et
cacuminibus arborum et muris dabatur cum hiatu ipsius terrae
confusio.

801. EXCIDERVNT IRAE transitum est a causa bellorum.

805-806. BENIGNA / (TEMPESTAS) {€benignam€} tempestatem dixit
quia naualia certamina prohibentur.

808. (TALIS ERAT CAMPO) BELLI FLVITANTIS (IMAGO) naualis
certaminis speciem titubantibus militibus fecerat terrae motus.

809-816. SIVE LABORANTES (CONCEPTO ... FRATRIBVS) dubitabant quae
causa esset tremoris illius, credentes terram mole et ui
uentorum fuisse laxatam, qui per cauernas terrae discurrunt,
<uel> hiulca<m> uetustate soluisse uel situ aquae in solutionem
uertisse, aut certe elemento oppressa<m> maris undarum cessisse
uirtutibus aut ipsam terram fratribus perituris tremores ad omen
fecisse.

811-812. (FERENDO) / VNDA LATENS dicunt enim quidam terram aqua
fulciri uel ferri.

817. (INQVE VICEM TIMVERVNT) SIDERA ET VMBRAE aduersitate sua
terrentur. Sidera timuerunt ne erumperent manes, umbrae ne
admissa luce proderentur. Vt Vergilius:

     'trepidant immisso lumine manes'.
821. RESPEXITQVE CADENS (CAELVM) uel dolore morientis uel ut
Apollinem quaereret utpote uates.

822-823. DONEC LEVIOR (DISTANTIA RVRSVS / MISCVIT ARVA TREMOR
LVCEMQVE EXCLVSIT AVERNO) quia graui sonitu solida disiunguntur
nec tamen eodem fragore hiulca iunguntur.

 LIBER VIII  

Hic liber continet indignationem Plutonis apud inferos quod rupta
terra uenisset Amphiaraus eiusque de Ioue conquestio<nem> eo
quod contra ius legitimi foederis descendisset, mittentisque
Furiam eique praecipien<ti>s diuersas regum Argiuorum mortes.
Responsio Amphiarai ueniam postulantis uxoremque deuouentis.
Nuntius Palaemon narrans Adrasto de hiatu terrae et morte
Amphiarai. Desperatio omnium post mortem Amphiarai cum eius
laudibus. Insultatio per noctem Thebanorum in excubiis. Epulatio,
deinde electio Thiodamantis in locum Amphiarai eiusque placatio
Terrae cum exsequiis Amphiarai et precibus. Eruptio in bellum.
Hinc atque hinc diuersae mortes. Tydei maxima proelia. <...> eius
uerba et satisfactio apud Mineruam de aduerso fauore. Mors
Atyos, sponsi Ismenes. <Conquestio Ismenes> de morte sponsi Atyos
et eius cadaueris in urbem relatio. Tydei insultatio Thebanis
fugientibus et impetus contra Eteoclen. Melanippi ex insidiis
iaculatio. Tydei debilitas et conquestio de fragilitate corporis
humani et quemadmodum exedit caput Melanippi.

1. (PALLENTIBVS) INCIDIT VMBRIS uetus elocutio est per datiuum
casum: {€incidit umbris pallentibus€}. Claudius:

     'herius recedens uesperi Numantinis incidit'.
At Terentius per accusatiuum protulit:

     'ergo in eum incidit'
tamquam in rem periculosam.

5. CORPVSQVE NOVVM id est uiuum, siue non deposita apud superos
carne.

5-6. (NEC ENIM IGNIBVS ARTVS / CONDITVS AVT MAESTA NIGER
ADVENTABAT) AB VRNA Plato inducit scelera hominum in urna
uersari. Et urna dicitur in qua mortuorum hominum ossa conduntur.
Hic ergo {€ab urna€} dixit in qua mortuus ponebatur. Et hoc isto
sensu expediuit poeta: non Amphiaraus mortuus ab urna in qua
eius condita fuerant membra ueniebat.

9-10. (NECDVM ILLVM AVT TRVNCA LVSTRAVERAT) OBVIA TAXO / EVMENIS
quia taxus uenenosa est, propterea ad perfectionem feritatis ex
hoc ligno faces Furiae dicuntur <gerere>.

10-11. (AVT FVRVO PROSERPINA) POSTE NOTARAT / (COETIBVS ASSVMPTVM
FVNCTIS) asserunt enim poetae mortuorum capita et Furiarum
lampade lustrari et eorum nomina a Proserpina in inferorum poste
conscribi.

14-15. [ET] SECVRI ... / (ELYSII) id est qui Elysium inhabitant
manes. {€Securi€} idcirco, quia sunt ab sceleratorum suppliciis
alieni. {€Elysii€} ergo pro his qui in Elysio habitant posuit.

16. ALTERA NOX id est caligo deterior.

17. VSTAEQVE PALVDES nigrae aut calentes.

18. SVLCATOR PALLIDVS Charon, qui subuectando corpora Stygem
consueuit cumba sulcare.

24. VARIAEQVE EX ORDINE MORTES una quidem communisque omnibus
mors est, sed uarietate poenarum dissimilis.

<26>. <FERVNT> absoluunt.

27. VINCIT OPVS Parcarum stamina mortium multitudine superantur.
Vt Lucanus:

     'lassant rumpentes stamina Parcas'.
31. ARGVIT prodit siue probat. (SVPERA) COMPAGE [SOLVTA] terrae
superficie.

33. (IVCVNDAQVE) OFFENSVS LVCE {€iucunda€} superis, indebita
manibus. Et ideo {€luce€} Plutonem dixit {€offensum€}.

34. QVAE SVPERVM LABES uiolentia siue ruina. {€Labes€} a
'labendo' dicta.

36. (VTER HAEC MIHI) PROELIA (FRATRVM) utrum Iuppiter an
Neptunus? Conuenienter proposito carmini a Thebanorum odio
germanorum inducit de regno et fratres caelestes dissensisse.

37-38. (PEREANT AGEDVM DISCRIMINA RERVM) / NAM CVI DVLCE MAGIS
quam mihi ut superi misceantur? Id est: expedit minori per sortem
confundere quae fuerint separata.

40-41. NEC ISTE MEVS (DIRISQVE EN PERVIVS ASTRIS / INSPICITVR)
meus, inquit, mundus hic non est, si hunc rector perrumpit
astrorum.

44. MISERVMQVE PATREM {€miserum€}, siue quia amisit imperium,
siue quia a poetis apud inferos Saturnus fingitur, quem unum
uolunt esse de numero Titanum.

47. (STYGIO PRAETEXAM) HYPERIONA (CAELO) {€Hyperion€} Soli[s]
aequus est. Dicit enim immissis tenebris Solis se Pluton numina
turbaturum.

49-50. VTRVMQVE (TENEBO / TYNDARIDEN) Castoris et Pollucis talis
est fabula: cum esset immortalis Pollux et e diuerso Castor morti
teneretur obnoxius, pietatis intuitu Pollux morte uicaria
fratrem redemit. Vnde Vergilius:

     'si fratrem Pollux alterna morte redemit'.
Dicit ergo nunc Pluton retento Polluce, qui immortalis fuerat,
cum Castore germano mortali in utroque se [mundo] posse regnare.

50-51. (CVR AVTEM AVIDIS IXIONA FRANGO / VERTICIBVS CVR NON
EXSPECTANT) TANTALON VNDAE si poenarum culpas inspectes
utrius<que> id est Tantali Ixionisque, utrorumque supplicia
uindictae Iouis a Plutone praestantur. Ixion quippe Iunonem ausus
est stupri iniuria compellare, Tantalus uero Iouis consilia
mortalibus prodidit in eorum audita conuiuio.

52-55. (ANNE PROFANATVM TOTIENS CHAOS HOSPITE VIVO / PERPETIAR
ME) PIRITHOI (TEMERARIVS ARDOR / TEMPTAT ET AVDACI THESEVS
IVRATVS AMICO / ME FERVS ALCIDES) conqueritur his inferos
patuisse qui infanda cupiebant ut ad se aut amator aut raptor
intraret. Haec Pirithoi fabula talis est: Pirithous cum
Proserpinam rapere suo matrimonio induxisset in animum, huius tam
scelerati consilii Theseum participem fecit. Quem cum
amicitiarum intuitu Theseus ad inferos Proserpinam pariter
rapturus secutus fuisset, graui sunt utrique damnati supplicio.
Vnde Vergilius:



     'sedet aeternumque sedebit
     infelix Theseus'.
     


58-59. (VIDI EGOMET BLANDA INTER CARMINA TVRPES) / EVMENIDVM
LACRIMAS Orpheus Thrax peritissimus citharae fuit. Is Eurydicen
coniugem unico dilexit affectu. Quae cum Aristaeum, Cyrenes
Nymphae filium, pudicitiam suam attrectare cupientem fugeret,
calcato serpente perempta est. Hoc cum immoderate doleret
Orpheus, confisus peritia citharae inferorum secreta perrupit.
Cuius capti dulcedine ac miseratione lugentis manes feritate
deposita Orpheo coniugem reddiderunt. Dicit ergo nunc Pluton
turpes uidisse <se> lacrimas Eumenidum. {€Turpes€} ideo quia
contra inferorum legem misericordiae lacrimae fundebantur.
ITERATAQVE PENSA (SORORVM) propter reditum Eurydices quem
concesserant ut denuo uiuentis [pensa] fata pensis traderent.

60. (ME QVOQVE SED DVRAE MELIOR) VIOLENTIA LEGIS quae iubebat
Orpheum non respicere uxorem. Melior ergo lex me: scilicet ego
dulcedine cantus uictus sum ut Orpheo coniugem redderem, ut
concessam perderet inclementia legis obtinuit. Hinc Vergilius:

     'ignoscenda quidem, scirent si ignoscere manes'.
63. (INIVSTAEQVE) AB IOVE LEGES quia partiri annum Proserpinae
iussit et sex mensibus esse cum matre, totidem cum marito. Ita
Ouidius:



     'at medius fratrisque sui maestaeque sorori<s>
     Iuppiter ex aequo uoluentem diuidit annum.
     Nunc dea, regnorum numen commune <duorum>,
     cum matre est totidem, <totidem> cum coniuge menses'.
     


Per lunam fieri manifestum <est>, quae a ueteribus Proserpina
nominatur.

64. ET SECTVM GENETRIX (MIHI COMPVTAT ANNVM) uidetur enim
dimidium annum matrimonio eius Iuppiter abrogasse. Penes matrem
ergo est, ut eius cura statuto tempore filia ab inferis
reuertatur ad caelum.

69-71. ATQVE ADEO FRATRES ... / ... (FRATRES ALTERNA IN VVLNERA
LAETO / MARTE RVANT) Eteocles et Polynices, qui mallent hoc nefas
se potius implere quam Furiam.

69-70. (NOSTRIQVE HAEC) OMINA SVNTO / (PRIMA ODII) Eteoclis et
Polynicis interitus omen sit inter me et Iouem futuri certaminis.

72-74. (QVIQVE IGNE SVPREMO / ARCEAT EXANIMES ET MANIBVS AETHERA
NVDIS) / COMMACVLET ut tabe soluantur corpora, non flamma
pyrarum. Nec interpositis urantur ignibus, sed in solo terrae
intemperie aeris membra depereant. Sit mortuis de sepultura
negata supplicium bello crudelius, ut solius caeli rogum possint
habere communem.

82-83. (NON FORTIVS ... / ... ASTRIFEROS INCLINAT) IVPPITER AXES
hoc est: oratione Plutonis tremefacti sunt poli.

84. (AT TIBI) QVOS [INQVIT] (MANES) {€manes€} pro 'poenis'
posuit. Id est: quos cruciatus patieris? Vt Vergilius:

     'quisque suos patimur manes'.
{€Manes€} ergo ideo dicti sunt quia damnati aeterna apud inferos
poena permanent.

85. SVBIT ILLE sequitur, ut

     'pone subit coniunx',
aut certe finita praecedenti oratione subiungit.

86. VANESCENTIBVS in umbram desinentibus.

87. IAM PEDES quia currus et equi cum quibus raptus fuerat
uanuerunt.

91-93. (O) CVNCTIS FINITOR (MAXIME RERVM / AT MIHI QVI QVONDAM
CAVSAS ELEMENTAQVE NORAM / ET SATOR) Ouidius:



     'omnia debemus uobis paulumque morati[s]
     serius aut citius sedem properamus ad unam.
     Tendimus huc omnes, haec est domus ultima cunctis'.
     


Ordo ergo talis est: cunctis finitor rerum putaris, mihi uero
etiam sator. (Nam cum Plutoni constet terram consecratam, dicit
omnia membra resolui et de terra cuncta procreari. Iuste ergo
creator dicitur, a quo uniuersa gignuntur.) At ego, quia uates
fui, noram uitae <te> esse creatorem ex eo quod animas iterum
mittis in corpora. Vt Vergilius:

     'et incipient in corpora uelle reuerti'
et idem supra:

     'Fata serunt animas'.
96-97. NEC VENEREM (ILLICITAM CREDE HIS INSIGNIBVS AVSI /
INTRAMVS LETHEN) nec Proserpinam rapiam. Thesei et Pirithoi hoc
loco audaciam commemorat et ad testimonium pudicitiae ostendit
infulas et insignia sacerdotis.

98. PROSERPINA dicta ab eo quod porro serpat.

106. ET NOSTRAE VENIVNT (QVOQVE FVNERA DEXTRAE) propter sui
misericordiam dicit se pugnando multas inferis animas addidisse,
pro quo beneficio petit sibi esse parcendum.

109-110. (DVM PER CAVA VISCERA TERRAE / VADO DIV PENDENS ET IN)
AERE VOLVOR OPERTO id est: dum per illa spatia uado quae sunt sub
terra inferorum.

112. VEL CAPTVM (THEBIS) optabilius fuit etiam capi me a
Thebanis.

113. PARENTI Oecleo patri.

116-117. NEC DEPRECOR VMBRAM / ACCIPERE id est: nec refuto umbra
esse. {€Deprecor€} autem est 'refuto'. Vergilius:

     'equidem merui nec deprecor, inquit'.
Lucanus:



     'non deprecor hosti
     seruari, dum me seruet ceruice recisa'.
     


118-119. NAM TIBI PRAESAGI) QVIS IAM SVPER AVGVRIS VSVS / (CVM
PARCAE TVA IVSSA TRAHANT) id est: possem rogare te ut apud
inferos augur essem, si scirem et hoc mihi apud inferos
profuturum. Verum cum uideam ipsa quoque fata ad tuum arbitrium
fila disponere, intellego augurio tibi nil opus omnino.

121-122. ILLI FVNESTA RESERVA / (SVPPLICIA) hoc est: coniugi meae
quae mihi minaris reserua supplicia, quae salutem uiri prodidit
monili corrupta.

123. INDIGNATVRQVE MOVERI irascitur se in misericordiam flecti.

124. VT LEO MASSYLI (CVM LVX STETIT OBVIA FERRI) Massylia gens
Africae mediterranea, leonibus plena.

125. TVNC ARMA CITAT {€citat€} incitat. ARMA dentes et ungues,
quibus se tuetur et uindicat. Vergilius:

     'tum demum mouet arma leo'.
132-133. (ATQVE AVIDAE TRISTIS LOCVS ILLE RVINAE / CESSAT ET
INFERNI VITATVR) HONORE SEPVLCRI ad laudem Amphiarai omne spatium
campi sepulturae uatis concessum est, quia huic sepulcrum
praeter morem hiatus praestitit terrae, quod {€infernum ...
sepulcrum€} dixit.

141. STRINGIMVS educimus.

145. HEV [PRAESAGIS heu] interpositio est dolentis. PRAESAGIS ...
ASTRIS futura denuntiantibus stellis.

146. (FRVSTRAQVE MANVS) CVM VOCE TETENDI petentum auxilia
affectum expressit poeta, qui iactatione uel extensione manuum
sibi supplicant subueniri. Hoc Vergilius, ut raptae Cassandrae
negatum fuisse monstraret, ait:



     'ad caelum tendens ardentia lumina frustra,
     lumina, nam teneras arcebant uincula palmas'.
     


153-155. (SPONTE AGMINA RETRO) / NON EXSPECTATO REVOCANTVM (MORE
TVBARVM / PRAECIPITANT) nemo enim militaris legis sacramenta
seruauit, ne ante pedem e proelio retraheret quam receptui
caneretur. Sed tali legiones turbatae nuntio neglectis, dicit,
praeceptis et re<li>gione militiae uertebantur in fugam.

155-156. (FALLVNTQVE RVENTES) / GENVA VIROS solutione pedum nimio
timore genua languebant et negabant cursum. Vt Vergilius:

     'genua aegra <trahentem' et 'genua> labant'.
158. NEC TOLLERE LVMINA TERRA id est: tanto erant inclinati
terrore ut oculos a terra leuare non possent.

160. FOEDERE PARVO interpositione pacis modicae.

162-163. QVAE TIBI (NVNC FACIES POSTQVAM PERMISSA GEMENDI / COPIA
QVI FLETVS GALEIS CECIDERE SOLVTIS) admiratiue.

168. [ET] EFFLANTES expirantes animam. (INTERNECTERE) PLAGAS
insuere. Metaphoram a medicis traxit, qui solent letalia uulnera
suturis adnectere.

169-170. (MENSAS) ALIMENTAQVE BELLO / (DEBITA NEC PVGNAE SVASIT
TIMOR) ut cibo reficerent uires propter futuram pugnam.

175-176. HOC ANTRA LACVSQVE / (CASTALII TRIPODVMQVE FIDES)
subaudis 'Amphiarao praestiterunt'.

177-178. QVIS MIHI (SIDEREOS LAPSVS MENTEMQVE SINISTRI / FVLGVRIS
AVT CAESIS SALIAT QVOD NVMEN IN EXTIS) hoc est: quis mihi
profert in om<i>nibus? Aut certe: prodit uoluntatem deorum augure
interempto? SINISTRI propitii, dictum a 'sinendo'. Sic et
Vergilius de bono augurio {€sinistrum€} dixit:



     'quod nisi me quacumque nouas incidere lites
     ante sinistra caua monuisset ab ilice cornix'.
     


[Id est: {€ante sinistra€} propitia.]

186-187. ADVERSAQVE SIGNA VOCASTI / (STERNERE) id est: ultro
hostes ad certamen uocasti.

<189>. <ET NVNC TE QVIS CASVS HABET> mirantur enim mortuum quem
mortuum nemo conspexit.

191-192. (ANNE SEDES HILARES IVXTA TVA NVMINA PARCAS) / ET VICE
CONCORDI (DISCIS VENTVRA DOCESQVE) et hunc libenter Fata
susceperunt praecepturum.

193-194. (AN TIBI FELICES LVCOS) MISERATVS AVERNI / (RECTOR)
{€miseratus€} quod dicit, non hoc ad indulgentiam ducas sed ad
maximum Amphiarai <decus>. Nam ille nulli parcit. Vt Horatius:

     'uictima nil miserantis Orci'.
194. INSERVARE proprio usus est augurum uerbo qui, dum captant
auguria, dicuntur caelum seruare. Vt Lucanus:

     'nec caelum seruare licet'.
198. BRANCHI Branchus Apollinis filius et ipse futurorum
peritissimus deus. Vt ipse alibi:



     'patrioque aequatus honore
     Branchus'.
     


Varro rerum diuinarum ita refert de Brancho: <Demo>clus quidam
decimus ab Apolline cum in peregrinatione pranderet in litore ac
deinde proficisceretur, oblitus est filium nomine Smicrum. Ille
peruenit in saltum Patronis cuiusdam. Et cum esset receptus,
coepit cum suis pueris capras pascere. Aliquando prenderunt
cygnum et illum ueste cooperuerunt. Dum ipsi pugnant uter illum
patri munus offerret, cum essent fatigati certamine, reiecta
ueste mulierem inuenerunt. Et cum fugerent, reuocati ab ea moniti
sunt ut Patron unice Smicrum diligeret puerum. Illi quae
audierunt Patroni indicarunt. Tunc Patron Smicrum pro suo filio
nimio dilexit affectu eique filiam suam ducendam locauit uxorem.
Illa cum praegnans ex eo esset, uidit in somniis per fauces suas
introisse solem et exisse per uentrem. Infans editus ideo
{€Branchus€} uocatus est quia mater eius per fauces sibi uiderat
<solem in> uterum penetrasse. Hic cum in siluis Apollinem
osculatus fuisset, comprehensus est ab eo et accepta corona
uirgaque uaticinari coepit et subito nusquam comparuit. Templum
ei factum est quod Branchi[a]don nominatur. Et Apollini et filio
pariter consecrata sunt templa, quae ab osculo Branchi siue
certamine puerorum 'Philesia' nuncupantur.

199-200. NEC CLARIAS (HAC LVCE FORES DIDYMAEAQVE QVISQVAM /
LIMINA NEC LYCIAM SVPPLEX CONSVLTOR ADIBIT) et apud Clarium et
apud Didymaeum Apollinis est oraculum. Quod autem ambos colant
Apollinem Dianamque, ideo 'Clarii' uocabulo nuncupantur. Vt
Vergilius:

     'qui tripodas, Clarii laurus, qui sidera sentis'.
{€Lycia€} autem Asiae ciuitas est Apollinis sedes, quam post
Amphiarai interitum dicit esse tacituram. De qua Vergilius ait:

     'qualis ubi hibernam Lyciam'.
Clarium ergo ciuitas est in qua tres dii id est Iuppiter,
Neptunus, et Pluton mundum dicuntur fuisse sortiti. In hac Apollo
maxime oracula mortalibus dare consueuerat.

201. (CORNIGERI) VATIS NEMVS quia in Syrtibus in eo tantum loco
ubi Iouis Hammonis templum est, nemus inuenitur. Vt Lucanus:



     'solus nemus abstulit Hammon.
     siluarum fons causa loco'.
     


201-202. (MOLOSSO) / QVERCVS (ANHELA IDVI) quam Chaoniam dicit
hoc est Epiroticam, Molossia enim est in Epiro, ubi solebant
columbae sub quercu responsa dare. {€Anhela€} ergo dixit per
similitudinem uatum, qui deo pleni et anhelantes responsa dant.
Vt est:



     'sed pectus anhelum,
     et rabie fera corda domat'.
     


203. IPSI AMNES Apollini sacri, quorum haustus uates faciunt et
poetas [non tamen omnes].

204. SAGIS diuinis. Vnde 'praesagia' praediuinationes mentis. Vt
Vergilius:

     'praesaga mali mens'.
206-207. IAMQVE ERIT ILLE DIES (QVO TE QVOQVE CONSCIA FATIS /
TEMPLA COLANT REDDATQVE TVVS RESPONSA SACERDOS) ciuitas enim in
eo loco est post condita in quo hiatus terrae Amphiaraum recepit,
quae Ampharma uocatur, ut Homerus ait, quod illic currus, quem
Graeci ἅρμα appellant, deciderit. In qua etiam oraculum est, quod
Amphiareon uocatur.

212-214. (SIC FORTES MINYAS SVBITO) CVM FVNERE TIPHYS /
(DESTITVIT NON ARMA SEQVI NON FERRE VIDETVR / REMVS AQVAS IPSIQVE
MINVS IAM DVCERE VENTI) <{€Minyas€}> accusatiuum casum posuit
{€Minyas€} aut Argonautas, qui se mortuo Tiphy gubernatore
priuatos esse dolueri<n>t.

215-216. (IAM FESSI GEMITV PAVLATIM ET CORDA) LEVAVIT /
(EXHAVSTVS SERMONE DOLOR) per sermonis enim uarietatem et luctus
leuatur et labor decrescit. Vergilius:

     'uarioque uiam sermone leuabant'.
218. DIVERSA hostili. Lucanus:

     'diuersae rostris iuuenem affixere carinae'
id est contrariae.

220-221. (IPSAEQVE AD MOENIA) MARCENT / (EXCVBIAE) ebrietate aut
somno. {€Moenia€} pro 'muris' posuit. Vt Vergilius:

     'sed non ante datam cingetis moenibus urbem'.
221. IDAEAQVE TERGA Cretensia tympana.

222. (ET MODERATA SONVM) VARIO SPIRAMINE (BVXVS) tibiam
significat uarie foratam. Vergilius:

     'biforem dat tibia cantum'.
223. ALVMNVM nutritum. {€Alumnus€} enim ab 'alimentis' dicitur.

224. PAEANES pro 'laudibus' posuit. Nam paeanes uersus sunt in
honorem Apollini dicti propter exstinctum Pythonem. Omnis laus
Graece dicitur {€paean€} ab admiratione. ἐπαινεῖν etenim Graece
'laudare' dicitur. Vergilius:

     'laetumque choro paeana <canentes'>
<et>

     <'laetumque paeana> secuti'.
224-225. (VBIQVE / SERTA) CORONATVMQVE MERVM secundum Homerum
dixit, qui ait crateras in quibus uinum est coronari. Vergilius:

     'crateras longe statuunt et uina coronant'.
231-232. (FETOSQVE CRVENTI) / MARTIS AGROS propter eos dixit qui
satis draconis dentibus fuerant nati.

232-233. (TYRIAM REPTANTIA SAXA) / AD CHELYN id est <ad>
Amphionis citharam, cuius dulcedine<m> secuta saxa exstruxere
muros Thebanos.

235-236. ET MVLTA DEDVCTAM (LAMPADE FRATRVM / HARMONIAM)
<{€fratrum€}> suorum scilicet Cupidinum et Amorum.

237. (GEMMIFERVM ...) HYDASPEN optima enim ibidem sunt lapidum
genera.

<242>. <EXISSE ... VVLTV .. SERENO> ex laetitia prouenisse.

246. QVIN HAVSISSE (DAPES) etiam hoc fecit. <QVIN> confirmantis
est.

246-247. INSICCATVMQVE CRVOREM / (DEIECISSE GENIS) inhaerentem
caecitatis suae cruorem genis eluisse.

250. CAVSA LATET {€latet€} causa laetitiae, quia uult poeta
crudele esse quod gaudet. Quare sit ergo commutatus ad gaudium
Oedipus, ignorabant Thebani. Erat autem illi causa laetitiae quod
dimicat aduersum se ferro germanitas.

252-253. (SED PRIMOS COMMINVS ENSES / ET SCELERIS TACITO RIMATVR)
SEMINA VOTO id est: tacito uoto auribus menteque captabat
hostium motus.

254. INDE EPVLAE (DVLCES IGNOTAQVE GAVDIA VVLTV) hac utique causa
perspecta.

255. (POST LONGAE PHINEVS) IEIVNIA POENAE Phineus enim propter
proditionem sacrorum supplicium meruit Harpyiarum, a quibus
prohibitus ne dapes attingeret longo est ieiunii cruciatu
uexatus.

262. QVAMQVAM AEGER SENIO {€Senium€} est morbus senectutis.

262-263. (SED AGIT) MISERANDA POTESTAS / (INVIGILARE MALIS) quia
maior potestas grauiori semper malo uexatur.

266. (IAM MALE) PERVIGIL IGNIS id est non peruigilans, quia
contemptu Argiuorum Thebani uigilias non curabant.

270. (INSCRIPTAQVE) DEVS QVI NAVIGAT ALNO deum, tutelam nauis,
intellegimus cum gubernatore nauigare. Habent enim uel sculptos
uel pictos praesules suos, quorum nominibus nuncupantur et naues.

271-272. (TEMPVS ERAT IVNCTOS CVM IAM SOROR IGNEA PHOEBI) /
SENTIT EQVOS poetice dictum. Ceterum non est ut luna solis
inueniatur semper aduentu. Hic lunam pro nocte posuit.

273. MVGIRE ardore solis stridere.

276. PRODITA deserta.

277. ORBVM uiduatum hoc est sacerdotio carens.

282. (SIMILEM) IVXTAQVE SECVNDVM ut Vergilius:

     'proximus huic, longo sed proximus interuallo'.
283. (ILLVM INGENS) CONFVNDIT HONOS quia uictus est uerecundatur,
id est iudicii ipsius gratia grauatur.

<285>. <SEQVE ONERI NEGAT ESSE PAREM COGIQVE MERETVR> recte ergo
quod uerecunde excusabat dignus erat qui cogeretur.

286-287. [SICVT] ACHAEMENIVS (... / ... PVER) Achaemene Parthorum
seu Medorum ciuitas.

288. (INCERTA FORMIDINE) GAVDIA LIBRAT laetitiae gaudium metu
pensabat utrum posset implere quod sumpserat.

289. AN FIDI PROCERES id est: siue recordatione paternae gratiae
fides a sociis etiam filio seruaretur.

290. [CVI] CASPIA (LIMINA) Caspiae portae sunt in Armeniorum
finibus constitutae. Vnde Lucanus:

     'Caspiaque immensos secludunt claustra recessus'.
293. (NEC ADHVC) IMPLERE TIARAN id est: nec capitis robore
diadematis implere mensuram. Ipso enim †uelut particulae† ambitu
antiqui pro diademate utebantur. {€Tiara€} enim dicitur pilleum
quod in capite gerit sacerdos Martis. Vnde Vergilius:

     'sacerque tiaras'.
294. VBI INTORTO SIGNATVS VELLERE CRINEM infulis tortis caput
coronatum fuisse sacerdotis ostendit.

295. CONVENITQVE DEIS placuit. Id est: dignus hoc sacerdotio a
numinibus iudicatus est.

299. ARBORIBVS VIVIS semper uirentibus ut cupresso aut lauro, aut
certe uiridibus id est nuper abscissis.

301. INTEGER ANNVS pro parte anni.

303. (HOMINVM DIVVMQVE AETERNA) CREATRIX Tellus.

304. ANIMARVM (ET SEMINA MVNDO) secundum Pythagoram, qui omnibus
crescentibus [uel arescentibus] licet insensibilibus animas
tribuit.

309. (ET VOLVCRVM) REQVIES uolatus in aere est requies auium
terra.

309-310. (FIRMVM ATQVE) IMMOBILE MVNDI / (ROBVR INOCCIDVI) quia
sola terra immobilitate fulcitur.

310-312. (TE VELOX MACHINA CAELI) / AERE PENDENTEM (VACVO TE
CVRRVS VTERQVE / CIRCVIT) qui[a] mundum opinantur aeternum,
terram aiunt pendere aere succinctam. Vnde Lucanus:



     'dum terra fretum terramque leuabit
     aer'.
     


CVRRVS VTERQVE solis et lunae, quam antipodarum <...> ut
Vergilius:

     'solemque suum, sua sidera norunt'.
312-313. INDIVISA(QVE MAGNIS / FRATRIBVS) quia communis est Ioui,
Neptuno, et Plutoni. Etenim cum caelum, mare, inferos inter se
sortis euentu diuiderent, sola terra indiuisa permansit.

314-315. SVBTERQVE [SVBTERQVE] AC DESVPER (VNA / SVFFICIS) quae
nobis, antipodis, inferisque una eadem sufficis.

320. OMNE HOMINI NATALE SOLVM omnibus est habitabilis terra et
generans homines, ut uult opinio sapientum, quamuis imperiti
putent rotunditatem in omni circuitu habitari non posse. Siue
quia omne solum sapienti patria est.

320-322. (SAEVO) / TAMQVAM HVMILI[S] (POPVLOS DECEAT DISTINGVERE
FINE / VNDIQVE VBIQVE TVOS MANEAS COMMVNIS) duplex sensus est:
tamquam humili populos deceat distinguere fine. Et alter sensus:
undique ubique maneas communis.

331. CEV TE CIRRHAEO (MERITVM TVMVLARET HIATV) monte Parnasso,
quia in Cirrha parte montis ipsius hiatus terrae est ubi responsa
Delphica dabantur. Vt Lucanus:



     'totius pars magna Iouis Cirrhaea per antra
     exit et aetherio trahitur conuexa Tonanti'.
     


335. PRAESAGA quibus diuinare possis id est sacrificio
denuntia<re>.

338. (QVO RVIS) ILLE ADYTIS MELIOR (LOCVS) id est, ille locus
responsis dandis est dignus ubi hiatu terrae sumptus est
Amphiaraus.

341. [ET] VATI (MORTIS SIMVLACRA REPENDIT) id est: Amphiarao
imaginarium funus exsoluit. Vt Vergilius:



     'tunc egomet tumulum Rhoeteo in litore inanem
     constitui'.
     


346-347. (STVPET INSOLITO CLANGORE) CITHAERON / (MARCIDVS)
horruit tubarum sonitu mons qui ante consueuerat sacrorum uoces
audire. Vt Vergilius:

     'nocturnusque uocat clamore Cithaeron'.
347. MARCIDVS aut maerore squalidus aut tactu Tisiphones
foedatus. (ET TVRRES) CARMEN NON TALE (SECVTAE) <{€Carmen€}>
tubarum. Sensus: stupent turres Thebanae sonitum Tisiphones, quae
Amphionìs fuerant carminibus fabricatae.

353-357. OGYGIIS (IT SORTE CREON ... STIPAT DIRCAEA MENOECEVS)
omnium Thebanae ciuitatis portarum nomina eleganter poeta
monstrauit: <Ogygias, Neistas, Ho>moloidas, Proetias, Electras,
Hypsistas, Dircaeas.

358-361. (QVALIS VBI) AVERSI (SECRETVS PABVLA CAELI / NILVS ET
EOAS MAGNO BIBIT ORE PRVINAS / SCINDIT FONTIS OPES SEPTEMQVE
PATENTIBVS ARVIS / IN MARE FERT HIEMES) <{€auersi€}> meridiani id
est Aegyptii. Nilus enim Aegypti fluuius est septem capitibus
fluens, unde a Graecis ἑπτάστομος dictus est. Quae omnia eius
ostia his nominibus nuncupantur: Pelusi<ac>on, Taniticon,
Mendesi[ac]on, Pathmeticon, Sebennyticon, Bolbitinon,
Canop<ic>on. PABVLA CAELI imbres enim secundum physicos alimenta
sunt fluminum. (EOAS MAGNO) BIBIT ORE PRVINAS {€bibit€} accipit.
Id est: Aethiopum niues colligit quas praestat Oriens id est
Aegyptus. Siue {€Eoas pruinas bibit€} secreto fonte quo Aegyptii
regnant. HIEMES aquarum incrementa qualia fluminibus hiems solet
inferre.

362. DVLCI ... PONTO Nilo specie maris uenienti.

364-365. PRAECIPVE ELEAE (LACEDAEMONIAEQVE COHORTES / ET PYLII)
in catalogo horum meminit qui ad auxilia uenerant Amphiarai:



     'auget resupina maniplos
     Elis', <...>
     


et Pyliorum meminit:

     'quos Pylos et dubiis Malee ditata carinis'.
365. SVBITVM inopinanter illis praepositum.

366. ACCESSERE REGENTI animum commodauerant. Vt Lucanus:

     'accedunt Syriae populi'.
368-369. MINOR ILLE (PER ALAS / SEPTIMVS EXSTAT APEX) Thiodamas
sex ducibus minor erat.

370. (PARRHASIIS ...) [SI DETRAHAT] ASTRIS quoniam Helice et
Cynosura filiae Lycaonis Arcadis fuerunt. Ergo de Septentrionibus
dicit.

372. [ET] INCERTI (NVMERANT SVA SIDERA NAVTAE) dubitantes, cum
sex uideant sidera, utrum ipse sit Septentrio[n]. In
Septentrionali Plaustro septem sunt stellae.

374. MAIORQVE (CHELYN MIHI TENDAT APOLLO) id est: non talis
qualis solet in lyricis inuocari carminibus aut certe in aliis
operibus quae ad res bellicas pertinere non solent, sed {€maior€}
furiosior[que], qui bellica tuba sit dignus, ut ipse superius:

     'atque alio Capaneus horrore canendus'
380-381. (CRVENTO) / ANGVE NOTAT dedicat morti.

381-382. (IAMQVE IN MISEROS PENSVM OMNE SORORVM) / SCINDITVR ita
enim factum est ut multorum uita pariter finiretur.

385. ABOLET(QVE DOMOS CONVBIA NATOS) delet memoriam suorum ac
desiderium illis ex animo. Et a toto transit ad partes dicendo
{€conubia€}, {€natos€}.

396-397. (ET SPATIIS VTRIMQVE AEQVALIBVS ACTI / ADVENTAT
MEDIVMQVE VIDENT) DECRESCERE CAMPVM accessione utriusque
exercitus medium quod erat minuebatur spatium. Ita enim fuerant
uicinitate densati ut campus qui medius fuerat interiret.

400. (PARITER) SVSPIRIA FVMANT ex pluri<um> ore utique uicinorum
sibimet repugnantium.

401. (ADMOTAEQVE NITENT ALIENA) IN CASSIDE CRISTAE splendorem
galearum inuicem uicina arma reddebant.

402. CONI cacumina galearum.

405. (NONDVM DEFORME) CRVORIBVS AVRVM necessitas enim belli aurum
aut perdit aut mutat.

406. VITAE PRODIGA (VIRTVS) mortem non curans. Horatius:



     'animaeque
     prodigum Paulum'.
     


408. SOLIDA NIVE definitio est grandinis.

411. (CVM) LIBYAE BOREAS (ITALOS NIGER ATTVLIT IMBRES) flante
enim aquilone hic serenum est, pluit in Africa. Vnde Lucanus:

     'et nostris reficit sua rura serenis'.
415-416. ET MVTVA PERDVNT / (VVLNERA) concursu telorum utrimque
frustrabantur.

418. (FORMIDANDAE) NON VNA MORTE SAGITTAE quae et ferro perimant
et ueneno.

421-422. NVNC TVRBA RECEDIT / (NVNC PREMIT AC VICIBVS TELLVREM
AMITTIT ET AVFERT) modo pelluntur, modo resistentes occupant
locum quem amiserant.

428. (PRINCIPIVM PVGNAE ... ASOPIVS) HYPSEVS hic est qui fuit
principium pugnae.

432. HIC ET MENTE LACON (CRVDI TORRENTIS ALVMNVS) Lacones
potentissimos dicit esse uirtutis. Ideo hunc Menalcam fortem
memorat tam gente quam mente. {€Crudi€} autem quia incolae
Eurotae fluminis plagis praedurantur ad patientiam agonici
certaminis. Vnde Horatius:

     'nec me tam patiens Lacedaemon'.
Agon ipse διαμαστίγωσις dicitur.

434. NE PVDOR IN TERGO hoc <est>: hastam pectori infixam
retrahit, ne post tergum exeundo uulnus infame uideretur.

436-437. (DILECTA GENIS MORIENTIS OBERRANT) / TAYGETA id est:
<Men>alcas moriens Tayget<a> imaginatur. {€Taygeta€} autem mons
Laconum est Libero et Apollini sacer. LAVDATAQVE VERBERA MATRI
Tauricae, quam Orestes de Scythia transtulit. Consueuerat humano
cruore placari. Cuius cum simulacrum in Laconiam delatum fuisset,
ne quod piaculum nasceretur intermissione sollemnis sacrificii
neue crudelitati Graeciae populus oboediret, inuentum est ut
inter se impuberes pueri de sustinendis uerberibus contenderent
ac se in hanc patientiam prouocarent et super aram Dianae
impositi flagellis uerberabantur tam diu donec ex humano corpore
sanguis flueret qui instar esset sacrificii. Hi autem pueri
appellantur βωμονῖκαι.

440. (ET CERTI NONDVM) TACET ARCVS AMYNTAE celeritas iaculantis
expressa est ut ante peremptus occumberet quam sonus de arcus
tensione cessaret.

445-447. (IPHIN ATROX ACAMAS ARGVM FERVS IMPVLIT HYPSEVS /
STRAVIT ABANTA PHERES) DIVERSA(QVE VVLNERA FLENTES / IPHIS EQVES
PEDES ARGVS ABAS AVRIGA IACEBANT) tres occisi diuerso mortis
genere sunt, quos poeta a tribus dicit esse prostratos.

448-452. INACHIDAE GEMINI (GEMINOS E SANGVINE CADMI / ... ERRASSE
QVERVNTVR) Graeci gemini geminos Thebanos aggressi sunt quodam
casu per errorem belli et, cum eos occidissent geminos per
ignorantiam, querebantur quoniam et geminos esse se meminerant.

450-452. (SED DVM SPOLIA OMNIA CAESIS / ERIPIVNT VIDERE NEFAS ET
MAESTVS VTERQVE / RESPICIT AD FRATREM PARITERQVE) ERRASSE
QVERVNTVR nam nudatos armis agnouerunt.

453-455. (CVLTOR ION PISAE CVLTOREM DAPHNEA CIRRHAE / TVRBATIS
PROSTRAVIT EQVIS HVNC) LAVDAT AB ALTO / (IVPPITER HVNC TARDVS
FRVSTRA MISERATVR APOLLO) uictum minoris dei posuit sacerdotem,
ne potioris meritis derogaret.

456-457. (INGENTES FORTVNA VIROS) ILLVSTRAT VTRIMQVE / (SANGVINE
IN ADVERSO) Tydeum et Haemona[m] dicit, quorum uirtus in alternis
belli partibus pro deorum fauore laudatur.

465. (PONTOQVE NEGANT DESCENDERE) MIXTI ne alter alterius nomen
incurrat.

472. (SAEVOS) NE DIXERIS ARGOS quasi tibi negauerint sepulturam.

473. (IGNE TVO THEBANE ROGVM CONCEDIMVS) ARDE tuo tibi telo
concedimus sepulturam.

477. MAERA SACERDOS Maera nomen est proprium sacerdotis.

478. PROHIBENTE DEA excusauit cur illis Venus auxilium <non>
tulerit.

479. (IT SAEVAS ETIAMNVM) MATER AD ARAS orans pro uestra salute.

483. PLEVRONIS ALVMNOS Pleuron ciuitas Aetoliae, apud quam cum
mortem Meleagri suae sorores deflerent in aues dicuntur
conuersae. Vt supra:

     'fletaque cognatis auibus Meleagria Pleuron'.
485. OBVERSVM obstantem ab aduersa parte.

488-489. (FINDVNTVR) VTRIMQVE / TEMPORA (DIVIDVIQVE CADVNT IN
BRACCHIA CRINES) ex utraque parte diuisum est caput.

490-491. NON HOC METVENS (INOPINO LIMITE VITAE / EXSILVIT)
insperato et nouo mortis genere periit. INOPINO LIMITE (VITAE)
quia uitae limes semper est incertus.

493. SAEVVS VTERQVE DEVS quia neuter adiuuat decertantes.

502-504. FIDA SOROR (QVAENAM HVNC BELLI CALIGINE NOBIS /
CONGRESSVM FORTVNA TVLIT NVM REGIA IVNO / HOC MOLITA NEFAS)
nouerca enim sorori uult Herculem repugnare.

506. (GENVS HVIC) SED MITTO AGNOSCERE subaudis: 'genus huic
magnum nobileque'. Sed ἀποσιώπησιν fecit. Vt Vergilius:

     'quos ego — ! sed motos praestat componere fluctus'.
506-509. (SED MITTO AGNOSCERE QVANDO / TV DIVERSA FOVES NEC SI
IPSVM) COMMINVS HYLLVM / (TYDEOS HASTA TVI STYGIOQVE EX ORBE
REMISSVM / AMPHITRYONA PETAT) <Hyllus> et Amphitryon Herculis et
Omphales filii. Hic autem Haemon genus tantum Herculis ducit. Hoc
autem dicit: tanta mihi tui est reuerentia ut contra uoluntatem
tuam nec pro liberis repugnarem.

509-511. (TENEO AETERNVMQVE TENEBO) / QVANTVM HAEC (DIVA MANVS
QVOTIENS SVDAVERIT AEGIS / ISTA MIHI) docet poeta ingenio
uirtutem cedere. Nam id agit oratio Herculis blandientis.

514. TV PATREM CAELVMQVE (MIHI) dicit se Mineruae auxilio ad
caelum usque perductum monstra uincendo.

518. VVLTVS decor quem paulo ante ira mutauerat.

519-520. (SENSIT ABESSE DEVM LEVIVS CADMEIVS HAEMON) / TELA ROTAT
(NVLLOQVE MANVM COGNOSCIT IN ICTV) quia iam Haemon tela irrita
iaciebat.

522-523. (CEDENTEM ...) / IMPETIT composuit sibi uerbum 'impeto
te'. VNI SIBI (MISSILE TELVM) quod ipse solus possit excutere.

524. MARGINE PARMAE extremitate scuti.

527. [HVMERI] LIB[R]ARE perstringere aut leuiter tangere.

534-535. IN LATVS IRAS / (FRANGIT) Horatius:

     'oblicum meditaris ictum'.
536-538. (ECCE DVCEM TVRMAE) CERTA INDIGNATVS (IN HOSTEM /
SPICVLA FELICI PROTHOVM TORQVERE LACERTO / TVRBIDVS OENIDES)
{€certa ... spicula€} mortem peragentia, siue quae possent
ferire. Indignatus Tydeus est Prothoum felici lacerto in hostem
spicula certa torquere.

545. GAVRANO (DE MONTE) Gaurus mons Campaniae ulmis uitibusque
contextus.

546. VTRVMQVE NEMVS suum et uitis.

549-551. (STYGII CVI CONSCIA PENSI / IPSA DIV POSITIS LETVM
PRAEDIXERAT ASTRIS) / VRANIE letum eius Vranie praedixerat Musa
et conscia uicinae mortis eius astra monstrauerat.

556-557. (SOCEROS NEC) TRISTIBVS (ACTIS / AVERSATVS ERAT) propter
incestum et parricidium Oedipi.

559-560. (IPSE QVOQVE EGREGIVS NEC PECTORA VIRGINIS ILLI /
DIVERSA INQVE VICEM SINERET FORTVNA) PLACEBAT ut ille transiret
in feminam.

562-564. (RVIT PRIMIS IMMIXTVS ET AGMINA LERNAE / NVNC PEDES ENSE
VAGO PRENSIS NVNC CELSVS HABENIS) / CEV SPECTETVR (AGIT) sic
pugnabat quasi uirtutis suae <a> iudice spectaretur.

565. SVRGENTES (... VMEROS) crescentes, quia adhuc puer erat.

567. CONIVGE Ismene scilicet.

568. PRESSERAT sculpserat siue caelauerat.

569. TALIBVS non ualidis, sed pulchris.

570. GRASSATVS exstinguendo saeuiens.

572. [SIC] HYRCANA ... VMBRA Arabicae siluae. Et est Arabia
inhospitalis. Vt Vergilius:

     'Hyrcanaeque admorunt ubera tigres'.
(LEO) CASPIVS [subaudis] Armenius.

574. MAGNI ... SANGVINIS tauri aut hominis.

577-578. (MOX IGNOTVM ARMIS AC) SOLO CORPORE (MENSVS / TYDEA NON
TIMVIT) non uirtute Tydeum permensus est, sed corporis paruitate.

586. HAVSIT penetrauit siue percussit.

587. HAVD DVBIVM FATI procul dubio periturum.

589-590. (PROCVL) ARCEAT IPSVM / (FERRE PVDOR) se ipsum dicit
pudore tardari, ne sic turpes delicatas<que> de hoste exuuias
domum referret.

590-591. (VIX SI BELLVM COMITATA RELICTIS / DEIPYLE THALAMIS
ILLI) ILLVDENDA (TVLISSEM) ostendit arma morientis ita cultu ipso
fuisse deformia ut mulieribus ad illudendum tantummodo apta
uiderentur.

597-598. (AT NON SEMIANIMI CLAMORE MENOECEA LAPSVS) / FALLIT ATYS
ordo: lapsus Atys non fallit Menoecea clamore semianimi.

599-600. (INSTABAT PVBES TEGEAEA IACENTI) / NEC PROHIBENT TYRII
spoliabant Atyos cadauer Arcades nec repugnabant Thebani.

601. TERRIGENAS (MENTITA PARENTES) quid degenerastis ab illorum
uirtute qui dicuntur draconis dentibus satis de terra progeniti.

604. PIGNORA TANTA coniuges liberosque.

608-609. (PAR ALIVD MORVM MISERIQVE) INNOXIA PROLES / (OEDIPODAE)
dissimiles fratribus ac per hoc moribus bonis eruditae quae se
non oderant. Vt alibi:

     'hinc atque hinc natae, melior iam sexus'.
Ad mores {€meliorem sexum€} rettulit, non ad naturam.

610. NEC MALA (QVAE IVXTA) id est bella praesentia.

614-615. NVTAT (VTROQVE TIMOR QVEMNAM HOC CERTAMINE VICTVM / QVEM
VICISSE VELINT) dubitabant germanae cui magis fratrum timerent.

615. (TACITE PRAEPONDERAT) EXSVL Polynici tamquam exsuli plus
fauebant.

619. (TRVNCVM AC FLEBILE) MVRMVR confusus sonitus lacrimantium et
sine significatione uerborum.

623. QVAE DECEPTA FIDES {€fides€} est in somniis quia uidimus,
{€decepta€} quia falsa sunt quae uidimus.

625-627. (ECCE EGO QVAE THALAMOS NEC SI PAX ALTA MANERET) /
TRACTAREM SENSV (PVDET HEV CONVBIA VIDI / NOCTE SOROR) excusauit
quia illa uidere dicimur in somniis quae habemus in uoto.

629. (DVM MEA) NESCIO QVO (SPONDENTVR FOEDERA PACTO) eleganter
affectum uirginis expressit poeta. Dicit enim se nuptiarum
ordinem ignorare.

630. (RESPEXI) NON SPONTE SOROR dicit se casu aberrantibus
respexisse oculis.

637. RECEPTVS ab hostibus liberatus.

639-640. (DEPENDET LANGVIDA CERVIX / EXTERIOR) CLIPEO nam super
clipeum ferebatur.

645. SAEVVS PVDOR qui officium prohibebat.

646. SVMMVM ultimum.

647-649. (QVATER IAM MORTE SVB IPSA / AD NOMEN VISVS DEIECTAQVE)
FORTITER ORA / (SVSTVLIT) cum ei diceretur praesens esse Ismene
eius sponsa.

651-652. (POSITVSQVE) BEATA / MORTE (PATER) qua faciente funus
filii non potuit cernere.

655. ALIIS SERPENTIBVS recentioribus, quasi primi defecissent.

658. LVCEAT ENSIS quasi purus sanguine.

663. ILLVM FVGIVNT(QVE TREMVNTQVE) Tydea scilicet, quem cuncti
acriter formidabant.

665. (MAESTAMQVE) REPENDERE NOCTEM <{€noctem€}> restituere in qua
quinquaginta insidiantes sibi Thebanos occiderat.

666-667. (ILLE EGO) INEXPLETIS (SOLVS QVI CAEDIBVS HAVSI /
QVINQVAGINTA ANIMAS) <{€inexpletis€}> pro 'inexpletus'. Ad caedem
transtulit uel quod ad suum animum pertinebat, quem Thebanorum
contentum caede tantorum <negat>.

671-672. VBI AVTEM / (EGREGIVS DVX ILLE MIHI) sic dixit quasi in
recordationem hominis illius casu inciderit.

673-674. (CAPITIS ... SVPERBI) / FVLGORE ornamento diadematis
regii.

675. FLAMMIGER ALES aquilam dixit quae Iouis fulminibus seruit.

678-679. (IMVS) IN ARMA PALAM (TANDEMQVE OSTENDIMVS ENSES / AN
NOCTEM ET SOLITAS PLACET EXSPECTARE TENEBRAS) tangit illud quod
occulte illi insidiatus est, et dicit se aperta luce uirili modo
uelle confligere.

686-688. (CRVDELIS ERINYS / OBSTAT ET INFANDO DIFFERT ETEOCLEA
FRATRI / CVSPIS IN ARMIGERVM PHLEGYAN) PECCAVIT elocutio
speciosissima quae hoc significat: cuspis missa in Eteoclen
peccauit in perniciem Phlegyae quem percussit.

691. NOCTE SVB ATRA in qua est molitus occidere.

694. ILLVM iuuencum.

<698>. <TRVNCIS SVA MEMBRA REMITTIT> ad mortem tot homines quot
membra sunt.

706. GENTILIS APER de ea gente, unde Tydeus fuerat, id est
Calydonius[, qui a Meleagro occisus est]. Et hic {€aprum€} pro
'pelle' posuit.

706-709. NVSQVAM ARDVA CONI / GLORIA (QVIQVE APICEM TORVAE)
GRADIVVS (HABEBAT / CASSIDIS HAVD LAETVM DOMINO RVIT OMEN INVSTA
/ TEMPORIBVS NVDA AERA SEDENT) <{€Gradiuus€}> in catalogo, dum
arma ipsius poeta describeret, ait:

     'patrius stat casside Mauors'.
<INVSTA / TEMPORIBVS NVDA AERA SEDENT> decusso coni ornatu nudato
uertice impressisque fragmentis galeae ossa sunt capitis
calefacta. Vt Lucanus:



     'et galeae fragmenta cauae compressa perurunt
     tempora'.
     


710. (VERTICE PERCVSSO VOLVVNTVR) IN ARMA de capite in scuta
cadebant.

711-712. (IAM SAVCIA PROLVIT ATER / PECTORA PERMIXTVS SVDORE ET)
SANGVINE TORRENS fluuium fecerat sudoris et sanguinis.

713-714. (PALLADA FIDAM / LONGIVS OPPOSITA CELANTEM) LVMINA PARMA
quia erubescebat Minerua <de>ficere uirtuti.

717. (TELI) NON EMINET AVCTOR non est ausus gloriari Melanippus
se auctore [uirtutum] interemptum Tydea.

718-719. ASTACIDES (MELANIPPVS ERAT NEC PRODIDIT IPSE / ET VELLET
LATVISSE MANVM) missor lanceae. Hic descriptio ex insidiis
iaculantis Melanippi.

<724>. <RIMATVS> eum intuen[te]s.

727. PERIT EXPRESSVS (CONAMINE SANGVIS) Lucanus:

     'hostilem dum torserit, exeat, hastam'.
728. QVIS ARDOR exclamatio per interpositionem.

733-735. (SED ET IPSE) RECEDERE CAELVM / (INGENTESQVE ANIMOS
EXTREMO FRIGORE LABI / SENSIT) ad opinionem rettulit morientium.

736-739. NON OSSA PRECOR (REFERANTVR VT ARGOS / AETOLVMVE LAREM
NEC ENIM MIHI CVRA SVPREMI / FVNERIS ODI ARTVS FRAGILEMQVE HVNC
CORPORIS VSVM / DESERTOREM ANIMI) non quaero ut membra mea
onerent patriam sepulturam, non ut ossa tumulo humata seruentur.
Odi enim corpus quod spiritum uirorum fortiter pugnantium
deserit.

741. (NEC ME VIRTVS SVPREMA) FEFELLIT Scio enim me certa in
Melanippum tela torsisse.

742. ARGEI (... SANGVINIS) Argiui.

743. HIPPOMEDON maritus Nealcis, Adrasti <sororis> filius.

<743-744>. <O PRIMIS PVER INCLVTE BELLIS / ARCAS> id est
Parthenopaeus. <ARGOLICAE CAPANEV IAM MAXIME TVRMAE> quia Tydeo
uiuente hunc secundum fuisse constabat.

750. CLAMANTIBVS cum admiratione fauentibus.

751. (ERIGITVR TYDEVS) VVLTVQVE OCCVRRIT quia retentus uulnere
toto non potuit corpore subleuari.

753. (SESEQVE) AGNOVIT IN ILLO id est: tam illum spirantem animam
quam se.

755. GLISCIT irascendo in maius accenditur.

755-756. (TEPENTIS / LVMINA TORVA VIDENS ET ADHVC) DVBITANTIA
FIGI quia his quibus recens mors est oculi uidentur errare.

762. NEC COMITES AVFERRE VALENT non ualent Tydeo caput tollere
Melanippi.

765-766. (NEC PRIVS ASTRA SVBIT QVAM MYSTICA) LAMPAS (ET INSONS /
ELISOS MVLTA PVRGAVIT LVMINA LYMPHA) scelera enim uisa aut igni
aut aqua purgantur. ELISOS fluuius est.

 LIBER IX  

Eteoclis allocutio hortantis exercitum ut rapiant corpus Tydei.
Nuntius mortis Tydei ad Polynicen et eius lamentatio uel
allocutio Hippomedontis. Pro cadauere Tydei dimicatio. Factio
Furiae auertentis Hippomedontem a defensione cadaueris. Ablatio
ipsius cadaueris. Allocutio Hippomedontis ad equum Tydei et eius
pugnae diuersae in Ismeno flumine. Cuius cum nepotem occidisset
nomine Crenaeum, matre lamentante et conquerente commotus fluuius
coepit contra Hippomedontem undas mouere. Mors equi Tydei.
Pedestre certamen Hippomedontis in fluuio. Conquestio
Hippomedontis quod in fluuio moreretur. Iunonis apud Iouem de hac
re querela. Mors Hippomedontis. Mors Hypsei, Asopi fluminis
filii, ducis Thebani. Somnium Atalantes praesagium de morte filii
Parthenopaei. Deploratio eius in templo Dianae. Profectio ad
auxilium Parthenopaei. Occursus Apollinis et de eius morte
uaticinatio. Aduentus deae ad Thebas, et quibus artibus tutata
sit puerum. Indignatio Martis contra Dianam Venere stimulante.
Dryantis electio. Mors Parthenopaei cum allocutione ad <D>orceum,
custodem suum.

1-2. (ASPERAT AONIOS RABIES AVDITA) CRVENTI / TYDEOS crudelitatis
arguitur quia caput hostis moribundus absumpsit.

3-4. (CVLPANTQVE VIRVM ET RVPISSE QVERVNTVR) / FAS ODII quod
ultra fas et illicita crudelitate in mortui hominis cadauer ita
furit.

4-7. (QVIN TE DIVVM IMPLACIDISSIME QVAMQVAM / PRAECIPVVM TVNC
CAEDIS OPVS GRADIVE FVREBAS / OFFENSVM VIRTVTE FERVNT NEC
COMMINVS IPSVM / ORA SED ET TREPIDOS RETRO TORSISSE) IVGALES
tanta crudelitas in scelere Tydei fuit ut etiam cruentum numen
nefas horruerit.

11. VRNAE uasa, in quibus mortuorum ossa conduntur.

17. (PVLCHRI O) SOLACIA LETI εἰρωνικῶς. Id est {€pulchri€} pro
'crudelis'.

19. FERRVM ... FACESQVE 'tenemus' subaudis.

23. (TERRAEQVE) FVGAM id est hiatum terrae.

24. (SVA ...) HVMVS solum patriae suae.

28. INCESTARVM AVIVM id est humano sanguine pollutarum, siue quia
cadauera eminus sentiunt.

28-29. [AVRA] NOCENTEM / (AERA) id est mortibus uitiatum. Vt
Lucanus:

     'aera non sanum motum<que> cadauera sentit'.
29. (SINE) FVNERE id est sine mortis officio.

37-38. (NIMIVM NAM COGNITA VIRTVS / OENIDAE CREDI LETVM)
SVADETQVE (VETATQVE) suadere uult quod nimia uirtus faciat semper
incautos. Siue illud magis asserit quod interdum nimia uirtus
consilio careat.

55-56. (GAVDIA) TANTI / EMPTA MIHI id est Tydei morte.

61. PRIMAE ... NOCTIS sacrae.

68. TELAMONA hic Meleagrum dicitur unice dilexisse ut Theseus
Pirithoum.

<69>. <QVALIS> quantus.

70. QVIS (TVVS HIC QVIS AB HOSTE) CRVOR quia [et] sanguine fuerat
Tydeus aspersus.

71-72. (NVM FALLOR ET IPSE) / INVIDIT PATER (ET TOTA MARS IMPVLIT
HASTA) tantae uirtutis uult ostendere Tydeum fuisse ut etiam
patris sui Martis tangeretur inuidia.

75. (TVNE MEOS HOSTES) HVC VSQVE (EXOSVS) usque adeone furuisti
ut inimicos dentibus suis absumeres?

75-76. VLTRA / SOSPES EGO tibi superstes sum? Cum exprobratione
dicitur. Vt Vergilius:

     'morte tua uiuo'.
<89>. <CONLECTA ... PECTORA PARMAE> sub scuto curuata.

90. FIXERAT inhaeserat.

92. DE CAELO METVS tempestatum causa.

93. RIGENTEM duram.

95. (VALIDAM) SIMVL ELICIT HASTAM simul et uerba profert et ictus
praeparat Eteocles.

96. NON PVDET HOS MANES id est cadauer intueri.

102-103. (NVLLAE ILLVM VOLVCRES) NVLLA IMPIA MONSTRA (NEC IPSE /
SI DEMVS PIVS IGNIS EDAT) ita Tydeum Melanippi cadauere
funestatum dicit ut corpus eius horreant etiam ferae consumere.

105. ORBE SECVNDO clipei. Ostendit non unius tegminis
Hippomedontis scutum fuisse.

107. EXCELSO TERRORE pro 'excelsi terroris'.

109. INGLORIA indecora.

112. (PROFERT) RECIPIT(QVE) irruit in hostes recipitque se.

116. TVNC PRIMVM FETA in primo enim partu maior est fetus
affectio.

120-121. (POTESTAS) / REDDERE TELA (FVIT) in se ab hostibus missa
in ipsos iterum retorquere.

122-123. (PISAEAQVE) PRAEPETIS (IDAE / TVRMA SVBIT) aut altissime
posuit uolantis — ut Vergilius:



     'quem praepes ab Ida
     sublimem'
     


— aut certe †augurem sequentis†.

125. CVNCTATA morata.

127. PHOCEA (... CYDONA) de Phocea regione. TANAGRAEVM (...
PHALANTHVM) Arcadicum.

129. SPES pro 'metu'.

<134-135>. <POSITVM ... / ... CAPVT> id est Tydei cadauer.

136. MINAE terrores hostium.

148-150. SED MEMOR ELYSII (REGIS NOXASQVE RECENSENS / TYDEOS IN
MEDIOS ASTV SVBIT IMPIA CAMPOS / TISIPHONE) qui scelera solet
ulcisci. Non enim exciderant Tisiphone<s> animo scelera quae
Tydeus parricidio perpetrarat. Siue quod nuper Melanippi caput
absumpserat.

153. (IVSSI) TENVERE SILENTIA (CRINES) Furiarum nullis crinibus
sibilarunt angues.

155. BLANDA non horrore terribilis.

156. ADMIRATVRQVE (TIMOREM) quia latebat causa mirabatur in se
Hippomedon timorem.

166. LIBRABATQVE METVS dubitabat cui magis, Tydei cadaueri an
Adrasto, <subueniret>.

170. (RECIPIENS TAMEN ET) REVOCENT (SI FORTE PARATVS) utrum se
socii sui quasi inualidi reuocent ad protegendum Tydei cadauer.

174. (INNVMERI GALEAM RVPERE) CERASTAE quando ab armato milite in
priorem transfigurata est formam.

178. VICTORQVE VLVLATVS quia est luctus et laetitiae ululatus. Vt
Vergilius:

     'summoque ulularunt uertice Nymphae'.
<180>. <PRO DVRA POTENTIA FATI> exclamatio per interpositionem.

181-183. (MODO CVI THEBANA SEQVENTI / AGMINA SIVE GRADVS SEV
FRENA EFFVNDERET INGENS) / LIMES (VTRIMQVE DATVS) siue equiti
siue pediti uia dabatur Tydeo a fugientibus hostibus.

184-185. (IVVAT ORA RIGENTIA LETO / ET FORMIDATOS) IMPVNE
LACESSERE (VVLTVS) delectabat Thebanos secure insultare cadaueri.

<194>. <DAMNAQVE COMMEMORANT> rura ouiliaque uastauerat.

194-195. (SEV IAM SVB CVLMINE FIXVS / EXCVBAT ANTIQVO SEV PENDET)
GLORIA LVCO de uenatione gloria aut de ferae magnitudine.
{€Luco€} uero aut Dianae aut Siluano. Alia sunt quae figuntur,
alia quae a pastoribus templorum tholis suspenduntur. Dentes et
cornua figuntur, pelles et alia suspenduntur. Vt Vergilius:

     'suspendiue tholo aut sacra ad fastigia fixi'.
201. SOLVTI aut fracti aut a frenis liberi.

202. IMPEDIVNT retardant. FEMVR Hippomedontis scilicet.

202-203. (QVOD CVSPIDE FIXVM) / REGIS ECHIONII supra enim de telo
Eteoclis dixit clipeum Hippomedontis fuisse transfixum:



     'quod in aere moratum
     transmissumque tamen <clipei stetit orbe secundo.>
     


207-208. (FATORVM [I]GNARVM DOMINI SOLVMQVE) FREMENTEM / (QVOD
VACET) poetis licet equis humanos sensus dare. Dicit ergo poeta
equum Tydei doluisse mortem domini. Vt Vergilius:



     'post bellator equus positis insignibus Aethon
     it lacrimans'.
     


208. (INQVE ACIES) AVDENTIOR (ILLE PEDESTRES) fretus Hopleus
auxilio equi audebat hostiles peditum cateruas impetere.

209. NOVA PONDERA Hippomedonta.

213. (AETOLO) SATIABERE CAMPO cursu uel pastu.

216. EXTORREM in exilio degentem, quasi cuius umbra careat patria
sepultura. (NEV) TV QVOQVE (LAESERIS VMBRAM) ut ego eum
relinquens laesi manes Tydei.

218-219. (AVDISSE ACCENSVMQVE PVTES HOC) FVLMINE RAPTVM /
(ABSTVLIT) intellegi uult poeta exhortationes Hippomedontis equum
sensisse, cum significat eum in uindictam domini tantae
uelocitatis nimietate correptum.

219. SIMILES ... HABENAS non impares domini uiribus. {€Habenas€}
enim pro rectore posuit.

221. IPSVM partem Centauri quae hominem profert.

222. CAMPVS subaudis 'tremescit equinam partem semiferi'.

223. ILLE [SVPER] Hippomedon. NECOPINA quia maxima celeritate et
subito necopinantes oppressit.

224. (LINQVIT TRVNCOS) POST TERGA CADENTES tanta celeritate
fugientibus absiderat capita ut eo transeunte occisorum caderent
corpora.

226. SIGNA MALI interpositio est. Id est: haec erant indicia
Hippomedontis exitii.

227. ILLA BREVIS REQVIES mora fluuii fugientibus Thebanis e
tardatione Hippomedontis paruam requiem tribuit.

228-229. (STVPET) HOSPITA BELLI / (VNDA) noua cladibus, quae
adhuc nullo fuerat belli cruore fuscata.

231. ADVERSAE contra positae.

233. ATTONITIS Thebanis. LONGVM (DIMITTERE HABENAS) interpositio
a mora.

234. SICVT ERAT id est armatus.

234-235. (TANTVM VIRIDI DEFIXA PARVMPER / CAESPITE POPVLEO)
COMMENDAT SPICVLA (TRVNCO) sua scilicet, ne eum in flumine
impedirent.

237-238. (QVANTVM / TENDERE CONATVS ANIMAE VALVERE) SVB VNDIS hoc
est: quantum poterant eorum spiritus sub undis durare. Lucanus:

     'animam seruare sub undis'.
239. TVRPE LATENT pro 'turpiter celantur'.

240. [SED] VINCLA [TENENT] calciamentorum stricturae.

241. DEDVCIT PECTORA mergit aut trahit fluminis alueo.

245. TVRBA [LACVS] piscium multitudo.

247. EMICET id est delphinus. (VISIS MALIT CERTARE) CARINIS ut
magis eligat carinis illudere quam insequi pisces.

250-251. (CONSVETAQVE CAMPO / FLVCTVAT ET MERSAS LEVIS VNGVLA)
QVAERIT ARENAS titubat equus flumen ingressus et quaerit campum
ubi firmos solet gressus infigere.

253-254. (EVASVRVMQVE) RELICTO / (AMNE) quia iam prope riuum
euaserat fugiens.

254-255. (NI FATA VETENT ET) STAMINE PRIMO / (ABLATVM TELLVRE
MORI) id est: erat notio uel institutio Parcarum ut in fluuio
potius moreretur quam in terra. Negatum <a> Fatis.

257. (AMNIS) VTRVMQVE TIMET et Hypseum et Hippomedonta, quoniam
uterque in flumine dimicabat.

260. REDEVNT aquarum impulsu reductae.

263. SVMMA [VAGIS] (... FLVMINA) superficies aquarum.

265. (EFFLANTESQVE ANIMAS RETRO PREMIT) OBVIVS AMNIS exeuntem
spiritum aqua infusa gutturi retardabat id est non sinebat
spiritum exire de corpore.

274-275. RESOLVTVS (... / EMERSISSE VADIS) amplexu fratris
liberatus flumen euadere.

277. NODATO GVRGITE quia astringit uertigo fluuii natantes et non
dat spatium euadendi.

280. MILLE MODIS LETI (MISEROS MORS VNA FATIGAT) quia mori
coeperat unusquisque. Sicut Lucanus:



     'mille modos inter leti mors una timori est,
     qua coepere mori'.
     


281. INDVIT totum pertransiit.

282. (NVSQVAM) AVCTOR (ERAT) qui uulnus inflixerat nusquam
apparebat. Vergilius:

     'neque enim is teli nec uulneris auctor'.
282-283. (CONCITA TRACTV / GVRGITIS) EFFVGIENS (INVENERAT HASTA
CRVOREM) hasta, dum impetu gurgitis traheretur, inuenit
<cruorem>.

284. (SONIPES) AETOLVS Tydei equus quem Hippomedon sedebat.

290. CERTIOR id est fixior. Sedens equum magis titubabat. Siue
{€certior€} uelocior.

291. ANTHEDONIVM[QVE] (LYCETVM) Anthedon ciuitas Boeotiae est.

293. PANEMO ex duobus geminis nomen alterius.

294. VIVE SVPERSTES e contrario ait Vergilius:

     'et fratrem ne desere frater'.
Hic ut deserat fratrem hortatur.

295. NON DECEPTVRE PARENTES id est: ut in unius uultu desinant
parentes ex similitudine filiorum errare. Vergilius:

     'at nunc saeua dedit uobis discrimina Pallas'.
[Lucanus:]

     ['et amissum fratrem lugentibus offert'.]
298-299. (NVDA NEC FLEBILIS VMBRA / STRIDEBIT VESTROS TYDEVS)
INHVMATVS AD IGNES neque circa rogos uestros flebilis umbra Tydei
et stridorem et lamenta dabit dolens quod ipsa non meruerit
rogum.

300. (IBITIS AEQVOREIS CRVDELIA) PABVLA MONSTRIS ut Vergilius:

     'piscesque impasti uulnera lambent'.
301. (ILLVM TERRA VEHIT SVAQVE IN) PRIMORDIA SOLVET hoc est: cum
corpus eius non fuerit concrematum, redigetur in puluerem et
redi<bi>t in principium sui, quia omnis dicitur caro esse
terrena. Quam opinionem secutus Lucanus ait:



     'quam sol nimbique diesque
     longior Emathiis resolutam miscuit aruis'.
     


307. (NIMBOSAM ...) CAPHEREOS ARCEM Caphereus mons est Euboeae
insulae iuxta quem Graeci propter cautes asperas passi sunt
tempestates. Vt ipse in Achilleidos:



     '<nocturnaque signa> Caphereus
     exseret et dirum pariter quaeremus Vlixem'.
     


310. HEV CVIVS NAVFRAGVS VNDAE exclamatio indignantis. Perit in
fluuio, qui marina naufragia saepe transierat.

312. DVM SOCIOS (PHARSALE PETIS) ad quos confugiebat auxilia
petens.

318. (IRE RETRO ET SENIVM) DEPELLERE FAMAE memoria praeterita
repetere et obliuionis squalorem damnumque repellere.

319. (NYMPHAQVE) ISMENIDE (NATVS) ex Ismeni fluminis filia
Ismenide natus.

321. PRIMA DIES quando natus est.

[324]. [ADVLANTEM {€adulat€}: alludit ac blanditur, interdum
supplicat.]

326. SVBIT OBVIVS contra fluuium natat.

327. (PARITERQVE) REVERTITVR AMNIS cum natante puero in originem
suam recurrit.

328-329. (NON) ANTHEDONII (TEGIT HOSPITIS INGVINA PONTVS /
BLANDIOR) <{€Anthedonii€}> Anthedon ciuitas Glauci, qui deus
maris est factus gustata herba qua pisces mortui animam
receperunt. INGVINA a qua parte fuerat transformatus.

331. TARDVM(QVE) FERIT (DELPHINA PALAEMON) uerbere exagitat
delphinum quo portabatur Palaemon.

333. CAELATVR (ORIGINE GENTIS) gentis suae siue generationis
pictura nitebat.

337. IRE PVTES (CLIPEO FLVCTVSQVE SECARE IVVENCVM) ad picturae
laudem poeta mobilitatem immobilibus dedit. <Vt>:



     'pelago credas innare reuulsas
     Cycladas aut montes concurrere montibus altos'.
     


338. (VNDA ... PELAGO) NON DISCOLOR (AMNIS) non dissimilis mari
multarum incremento aquarum.

341. LERNA palus est Graeciae in qua serpens plena capitibus
eminebat.

342-343. DEVM(QVE) / ALTRICES (... AQVAS) Liberi patris et
Herculis. Ergo numinum haec sunt fluenta.

344-345. (OPPOSVIT) CVMVLO (SE DENSIOR AMNIS / TARDAVITQVE MANVM
VVLNVS (TAMEN ILLE RETENTVM / PERTVLIT) <{€cumulo€}> aquarum
multitudine in unum congregata. VVLNVS ... RETENTVM quod opposita
mole aquarum conatus est fluuius retardare. Siue {€uulnus€}
hastam dixit. Vt Vergilius:



     'illum ardens infesto uulnere Pyrrhus
     <insequitur>.'
     


347. (SILVAE ...) VTRAEQVE ambae fluminis ripae.

348. (GRAVIORA) CAVAE (SONVERVNT MVRMVRA RIPAE) quia naturaliter
loca concaua grauius sonant.

349-350. (VLTIMVS ILLE SONVS MORIBVNDO EMERSIT AB ORE) / MATER
(IN HANC MISERI CECIDERVNT FLVMINA VOCEM) cum extrema uoce
moriens matrem uocaret, extremum spiritum unda superueniens
clausit.

351. GLAVCARVM (... SORORVM) uiridium Nereid[ar]um.

353. FVRIBVNDA attonita.

358-359. (QVA MIXTA SVPREMVM / ISMENON PRIMI MVTANT) CONFINIA
PONTI id est: in qua parte se mari iungebat Ismenos, mutans
colorem et saporem.

360-362. (FLVCTIVAGAM SIC SAEPE DOMVM MADIDOSQVE PENATES) /
ALCYONE (DESERTA GEMIT CVM PIGNORA SAEVVS / AVSTER ET ALGENTES
RAPVIT THETIS INVIDA NIDOS) {€alcyones€} aues marinae quae hieme
in mari nidificant et pullos nutrire dicuntur qui dies septem
tranquillissimum pelagus faciunt.

367. OBSTAT non sponte, sed limo et cadaueribus turbatus.

369-370. (PRONA) RECLINAT / (CORPORA) supinat ut uultus possit
mortuorum rimari.

373. IMPVLIT retorsit ad fluuium.

376. (SEMIDEI ...) [TRIBVERE] PARENTES quia dicit Aristoteles
post annorum milia et Nymphas et Faunos perire.

383. VNDARVM propter Ismenon. NEMORVM propter Faunum.

<386>. <ORANTESQVE TIBI SERVIRE NAPAEAE> quia rogabant tibi in
matrimonium sociari.

387. (MELIVS SAEVO) MANSVRA PROFVNDO melius fuerat in mari me
tecum exstingui.

390. DVRE PARENS Ismene, immisericors pater.

397. (SVPREMAQVE) IVSTA [TVORVM] {€iusta€} dicuntur sollemnia
funerum.

398. NON HIC SOLVM (ACCENSVRE NEPOTEM) habebis causam aliam
lacrimarum propter Hypseum Asopi filium, quem postea Capaneus
occisurus est.

401-402. (QVALITER ISTHMIACO) NONDVM NEREIDA (PORTV / LEVCOTHEAN
PLANXISSE FERVNT) cum adhuc in Nympham minime fuisset mutata et
fieret dea iuxta Isthmum ubi fuerat demersa.

402-403. (DVM PECTORE ANHELO / FRIGIDVS IN MATREM SAEVVM MARE)
REPPVLIT INFANS Palaemon uidendo flentem suam matrem [et] undas
torsit quae illam ad se traxerunt. Constat autem <eam> dolore
praecipitasse <se> postquam inuita filium proiecit in mare.

406. (MELIOR VENIT) ANNVS IN AGROS pluuiis meliora frugum
incrementa proueniunt.

407-408. (VT LAMENTA PROCVL) QVAMQVAM OBSTREPIT IPSE (NOVOSQVE /
ACCEPIT NATAE GEMITVS) quamquam aquarum strepitus impediebat
auditum, tamen auribus filiae lamenta percepit.

410. VRNA ita enim fluuiorum simulacra pinguntur quasi amnem
urnis effundant. Vt Vergilius:

     'caelataque amnem fundens pater Inachus urna'.
411. SCRVPEA [LIMO] lapillosa loca circa mare uel flumina
{€scrupea€} dicuntur.

419-420. (MANVQVE GENAS ET NEXA VIRENTIBVS VLVIS / CORNVA)
CONCVTIENS iracundiae signum.

422. (QVOD TOTIENS HOSPESQVE) TVIS ET CONSCIVS ACTIS quod recepi
tua stupra et libidinum tuarum conscius fui.

423-424. FALSA (NVNC IMPROBA FRONTE / CORNVA) Antiopam, Nyctei
filiam, stuprauit Iuppiter in Satyrum uersus, matrem Zethi et
Amphionis. Ideo {€falsa ... <fronte> cornua€} quia cornuti sunt
Satyri quorum imaginem falsam sibi sumpserat Iuppiter.

424. (NVNC VETITAM CVRRVS) DISIVNGERE PHOEBEN hoc tunc contigit,
cum Hercules nasceretur. Nam tres a Luna continuatae sunt noctes.
Lucanus in Catacthonio<n>:



     'Thebais Alcmene. qua dum frueretur, Olympi
     rector Luciferum ter iusserat Hesperon esse'.
     


425. (DOTALESQVE ROGOS) DECEPTAQVE FVLMINA VIDI quia
†indisposite† fulmen Semelen exstinxit. [Primam ergo fabulam
Europae dicit, secundam Alcmenae in qua tergeminata est nox,
tertiam Semeles, quam fulmine suo Iuppiter incendit, quartam
Ledae, quam Iuppiter prope flumen uitiauit mutatus in cygnum.]

426. PRAECIPVOSQVE (ALVI NATORVM) increpans dicit praecipuos se
Iouis filios educasse id est Herculem Liberumque.

428. (HAC TIBI FLAGRANTEM BROMIVM RESTINXIMVS) VNDA cum Semele
matre certum est Liberum fulminatum, sed a Ioue Mercurioque
praeceptum et femini Iouis insutum ad nascendi esse tempora
reseruatum.

429. (QVAE) FVNERA PORTEM cadauerum molem.

434. CLAMATVS (SACRIS VLVLATIBVS) sacrorum clamore repletus.

<435>. <BACCHAEAQVE CORNVA> quibus Liberi caput ornatur.

437-438. STRYMONOS (IMPIA ... / STAGNA ... SPVMIFER ... HEBRVS)
Thraciam dicit.

439-440. (NEC TE) ADMONET (ALTRIX / VNDA TVASQVE MANVS) nec tibi
in mentem uenit. <{€Nec€}> bis accipiendum est, ut sit: nec te
nec manus tuas.

440. (OBLITE) PARENTVM nutritorum immemor.

445. NI MORTALIS EGO si non est in me immutata natura.

446. INFRENDENS minaciter dentibus sonitum dans. {€Infrendere€}
enim est proprie dentes irascendo quatere. Vnde et 'infrendes'
dicuntur pueri sine dentibus.

446-447. (SPONTE FVRENTIBVS VNDIS) / SIGNA DEDIT furoris sui
undis dedit indicia.

447-449. (MITTIT GELIDVS MONTANA CITHAERON) / AVXILIA
(ANTIQVASQVE NIVES ET PABVLA BRVMAE / IRE IVBET) <{€auxilia€}>
fluenta niuium. Cithaeron Ismeno ni<uem> in uindictam filiae
uelut auxilia misit exercitus. PABVLA BRVMAE eleganter niues
{€brumae pabula€} dixit. Certum est enim niuium incremento
stridorem hiemis magis augeri.

449. FRATER (... ASOPVS) eiusdem prouinciae fluuius.

449-450. TACITAS (... / ... VIRES) uel sine stridore, quia
dicitur Asopus lenis fluere, uel occultas per latentia spiramina
terrarum uires suas fluuius refundebat.

453-454. (ATQVE AVIDOS TOLLENS AD SIDERA VVLTVS / VMENTES NEBVLAS
EXHAVRIT ET) AERA SICCAT pluuiae enim ex nebulis conceptae
terrae funduntur. Dicit ergo aquarum semina omnia ad incrementa
huius fluuii fuisse conuersa.

455-456. (VTROQVE ...) / AGGERE riparum altitudine.

460. (TEMPESTAS INSTAR PELAGI CVM) PLIADAS (HAVRIT) ista sidera
cum occidunt grauissimas commouent tempestates.

461. NIGRVM (TREPIDIS IMPINGIT ORIONA NAVTIS) <{€nigrum€}>
turbidum, tempestatem significantem. Etenim si lucidus oriatur,
serenitatem significat. Vt Vergilius:

     'armatumque auro circumspicit Oriona'.
463-465. (SEMPERQVE VMBONE SINISTRO / TOLLITVR ET CLIPEVM
NIGRANTE SVPERVENIT) AESTV / (SPVMEVS ADSVLTANS) aquarum sonus ac
fremitus Hippomedontis clipeum texit.

467. SERVANTIA possidentia.

473. FVGIENTE pedum nisu labente.

475. SVBRVTA euersa id est subtereuntia. FALLACI … LIMO qui
creditos sibi gressus decipiebat et nutare faciebat.

478. IMBELLI FAMVLATE DEO debili Libero.

478-479. SOLVMQVE CRVOREM / (FEMINEIS EXPERTE CHORIS) quem, cum
bacchantur ac se lacerant, matres effundunt.

480. BVXVS tibia.

482. (TVRBIDVS ... GENAS) [ET] NVBE (NATANTIS ARENAE) id est
natantis limi squalore sorden[ti]s. Ad demonstrandam uiolentiam
torrentis fluminis fundo limum excitum in superficie aquarum
rotare poeta monstrauit.

484. OPPOSITI Hippomedontis.

486-487. CONVERSA(QVE LENTE / TERGA REFERT) ut ostenderet uiri
fortis constantiam, dicit eum tarde cessisse uel numini.

488. GRANDINE FERRI telorum multitudine ut grando in terras
rarius cadere putaretur.

490. QVID FACIAT (BELLIS OBSESSVS ET VNDIS) exclamatio.

491. [NEC] MAGNAE id est gloriosae.

492. CREPIDINE RIPAE {€crepido€} dicitur moles eminentior in
ripis.

493. VNDARVM (AC TERRAE DVBIO SED AMICIOR VNDIS) incertum erat
utrum haec arbor ultra fluuium esset fixa an in ipso fluuio.
Tamen melius in medio fluuio accipimus stare.

495. HVIVS arboris. NAM QVA TERRAS (INVADERET) interpositio per
interrogationem.

496. NEC PERTVLIT (ILLA TRAHENTEM) non sustinuit arbor
Hippomedonta trahentem.

497-498. (SED MAIORE SVPER QVAM STABAT) PONDERE VICTA /
(SOLVITVR) tenentis uiri grauitate uulsa est.

499. (DEMISSA) SVPERNE desuper cadens.

502. HVC VNDAE COEVNT in locum stantis arboris unda successit. Vt
Lucanus:

     'inque locum puppis cecidit mare'.
503. BARATHRVM uorago profunda.

504. SINVOSA VORAGO caenosae altitudinis motus.

506. PVDET interpositio increpantis.

508. TORRENTIS {€torrentia€} dicuntur flumina quae subiecta
montibus facillime aquarum incrementis augentur. INIQVIS magnis
siue uim inferentibus.

<514-517>. <EN MEVS HIPPOMEDON ... / ... / ... PELAGI CRVDELIBVS
IBIT / PRAEDA FERIS quando> Hippomedontis corpus fluctus
abstulerint.

517-519. (CERTE TVMVLOS SVPREMAQVE VICTIS) / BVSTA DABAS (VBI
CECROPIAE POST PROELIA FLAMMAE / THESEOS IGNIS VBI EST) quia, cum
uetaret Creon sepeliri, liberi occisorum ducum uxoresque eorum a
Theseo rege Atheniensium meruere ut bello Thebanis in[ob]lato
redderet miseris sepulturam. Inuidiose hoc Iuno dixit, quoniam
Thebanorum [et] crudelitatem sine miseratione tolerare <non>
pot<u>erit.

523-524. RESEDIT / (TEMPESTAS) peracta siue finita.

528-530. (TVNC VVLNERA MANANT / QVIQVE SVB AMNE DIV) STVPVIT
(CRVOR AERE NVDO / SOLVITVR) sanguis Hippomedontis qui frigore
fluuii gelatus fuerat morte solutus aeris calore <e> uulneribus
manat.

531. INCERTI titubantes.

534. LAXAT nudat siue liberum facit quem ante [de]texerant rami.

536. ORDINE [SILVAS] longitudine, quia ipsa post casum quercus
extenditur.

<537-538>. <NON TAMEN AVT ENSEM GALEAMVE AVDACIA CVIQVAM /
TANGERE> timore compressis.

541. (TORVOS) LAXAVIT (CASSIDE VVLTVS) nudauit galeam adimendo.

548-549. ADES O MIHI DEXTERA TANTVM / (TV PRAESENS BELLIS ET
INEVITABILE NVMEN) ut Vergilius:

     'dextra mihi deus et telum, quod missile libro'.
551. (VOTI ...) POTENTEM spoliorum dominum.

553. ANIMAM Hypsei.

557. (CVI) SVPER ASSISTENS Hypseo.

558. REFER HVC OCVLOS ad me respice.

565. (HOC VLTOR CAPANEVS OPERIT TVA) MEMBRA SEPVLCRO spolia super
eum iecit quasi sepulcri uice.

572. (CRINE DATO PASSIM PLANTISQVE) EX MORE (SOLVTIS) quo more
solita erat cum procis suis cursu certare.

574. VIVENTE perenni.

575. CVRARVM PONDERE magnitudine, quia illi maxime turbantur qui
magnis curis urgentur.

578. EXTORREM exsulem. {€Extorris€} enim dicitur exsul quasi
'exterris' id est extra terram.

580. VIDEBAT ab inferiori sensu et supra 'uidebat' intellegendum.

581. IPSVM filium. FLVXISSE cecidisse.

582. EFFIGIESQVE SVAS (SIMVLACRAQVE NOTA CREMARI) portendebatur
ei filium moriturum qui est matris effigies.

583-584. PRAECIPVOS (SED ENIM ILLA METVS PORTENDERE VISA EST /
NOX MISERAE) post alias noctes haec somniis grauior uidebatur.
(ILLA ...) NOX [MISERAE] in qua uidet somnium quod poeta dicturus
est.

584. EREXIT excitauit sollicitudine.

585-586. (NOTA PER ARCADIAS) FELICI ROBORE (SILVAS / QVERCVS
ERAT) <{€felici robore€}> fructiferi roboris. Enarratio somnii
ultimae noctis.

589. ARMA dentes. Vt Vergilius:

     'tum demum mouet arma leo'.
590. FIGERE Vergilius:

     'sacra ad fastigia fixi'.
592. IMPEDIT adoperit.

593-594. (VT FORTE IVGIS LONGO DE)FESSA (REDIBAT / VENATV) somnio
quod uidit.

597. QVAERENTI causam proscissae quercus.

598. (HOSTEM DIXIT SAEVISSE) LYAEVM per hoc portendebatur
Thebanis occidendum Parthenopaeum. Nam Thebae Libero patri
dicatae sunt.

600. ABRVPERE OCVLI (NOCTEM) exper<rec>ta est.

601. FALSOS quos in somniis passa est.

605. (RORE) SVB EOO matutino tempore.

606. QVERCVM quam uiderat fuisse proscissam.

608. (NON MOLLIA) SIGNA uenationis insignia.

609-610. (FREQVENTO) / MORE NIHIL GRAIO non Graecorum more
delector.

610-611. (GENS) ASPERA (RITV / COLCHIS) ubi homines immolantur
sacris.

612. THIASI chori uirginum et puerorum qui Libero hymnos canunt.

614. THYRSOS hastas pampineas.

615. TETRICIS seueris siue horribilibus.

616. SIC QVOQVE (VENATRIX ANIMVMQVE INNVPTA REMANSI) cum uirgo
esse desissem, in honorem numinis tui tamen uenandi studia non
mutaui.

617. CVLPAM quod sum neglecta pudicitia uitiata.

618. OSTENDI subaudis 'tibi, Diana'. TREMENTEM mox natum.

619. CONFESSA innocentiae proximus est qui culpam fatetur.

620-621. (INQVE MEOS REPTAVIT) PROTINVS ARCVS / (TELA PVER
LACRIMIS ET PRIMA VOCE POPOSCIT) mox ut potuit ad armorum
nostrorum usus accessit.

622. QVID TREPIDAE NOCTES (SOMNVSQVE MINANTVR) interpositio cum
interrogatione.

624-625. (DA VISERE BELLI / VICTOREM VEL SI AMPLA PETO) DA VISERE
TANTVM {€ampla€} maiora. Si uictorem non possum <uisere>,
restitue, quaeso, diua, uel uictum.

626. TVAQVE ARMA uenationis, id est sagittas.

626-627. PREME (DIRA MALORVM / SIGNA) compesce nefanda somniorum
omina.

627-628. QVID (IN NOSTRIS NEMORALIS DELIA SILVIS / MAENADES
HOSTILES THEBANAQVE NVMINA REGNANT) <{€quid€}> quare. DELIA
uocatiuus est. MAENADES Bacchae, quoniam in somnis quercum
uiderat a Libero patre et Bacchis forte proscissam.

629. CVR PENITVS (MAGNOQVE INTERPRETOR OMINE QVERCVM) quare me
uehementer huc trahit suspicio ut putem orbitatem mihi
significari arboris casu?

632. DICTYNNA ob id dicta Dictynna Diana: Britomartis, <Iouis et
Carmes> filia, uirgo Cretensis Dianae dicata. Huic cum rex
Cretensium Minos stuprum uellet inferre, illa se iecit in mare
illataque est retibus piscatorum, quae Graece δίκτυα nominantur,
a quibus huius corpus extractum est. Insula tamen Creta
pestilentia laborauit quam euadere penitus nequiuissent nisi
Dianae templum instituissent eamque Dictynnam uocassent a
retibus. (PER TE MATERNOS MITIS DICTYNNA) LABORES deprecor te,
Diana, per maternos dolores: siue quibus tu edita es, siue per
omnium parturientium gemitus.

636. (NIVEAE SAXVM) MADVISSE DIANAE tanta miseratione Atalante
conquesta est ut uideretur etiam simulacro numinis mouisse
lacrimas.

639. (IN MEDIIS ...) MAENALON ASTRIS tanta est Maenali altitudo
ut cacumen eius astris uideatur insertum.

641-642. (INTERIOR CAELI) QVA SEMITA LVCET / (DIS TANTVM) diis
eam tantum partem significat ad transitum datam quae supremum
aerem infimumque coniungit, qui locus est iuxta circulum lunae.
De quo Lucanus:



     'qua niger astriferis conectitur axibus aether,
     quaque patet terras inter lunaeque meatus'.
     


643-644. (PARNASSI ...) / COLLA Parnassi iuga.

647. (IRRVBVIT CAELI PLAGA) SIDERE MIXTO bene per occasionem
figmenti poetici naturalem exposuit rationem. Tunc enim eclipsis
fit solis cum luna trigesima est et ad signum idem uenit et orbem
eius obscurat.

650. LABDACIAS (... COHORTES) Thebanas [a patre Labdaco].

653-655. (EN IPSE MEI) PVDET IRRITVS (ARMA / CVLTORIS FRONDESQVE
SACRAS AD INANIA VIDI / TARTARA) quia Amphiarao auxilium ferre
non potui.

656. COEGI coniunxi.

658. ANTRA ubi oracula Apollinis dantur.

663-665. (SED DECVS EXTREMVM CERTE) CONFVSA VICISSIM / (VIRGO
REFERT VERAEQVE LICET SOLACIA MORTI / QVAERERE NEC FVGIET POENAS)
interposuit suam poeta personam. Ordo ergo et sensus talis est:
si mihi eum non licet de proelio liberare, certe extremum decus
et solacia mortis ei concedam ne inultus occumbat. Quae uerba
Dianae posuit. Vt sit parenthesis ex persona poetae: {€confusa
uicissim uirgo refert€}.

668-669. LIBANDAQVE FRATRI / (... ORA TVLIT) osculata est
fratrem.

676. (NEC SE) VESTIGIA MVTANT nemo de eo loco in quo steterat
pellebatur.

683. ILLVM Parthenopaeum.

685. DISCOLOR maculosus. AMBIT operit.

686. TIGRIS pro pelle tigridis. (ADVERBERAT) VNGVIBVS ARMOS
currente equo mota pellis equi armos caedebat.

687. COLLA SEDENT NODIS plena sunt musculis. Vergilius:

     'luxuriatque toris'.
CASTIGATA IVBARVM pexa et collecta iuba in ceruice equi sedebat
ornata.

688-689. NEMORISQVE NOTAE (SVB PECTORE PRIMO / IACTANTVR) signa
uenationis equo sub pectoris prima parte pendebant.

689. LVNATA in modum lunae curuata.

691-692. (HOC) NEVERAT VNVM / (MATER OPVS) interpositio. Et bene
{€unum€}, quod nisi pietate uicta filii nunquam uenatrix feminea
opera contigisset.

692. COLLECTVS cinctus siue constrictus.

697. (A CONO MISSAS IN TERGA) CATENAS a parte enim galeae
descendunt catenae quae ab ictu colla sedentis defendant.

704-705. (NEC FORMAE SIBI LAVDE PLACET) MVLTVMQVE SEVERIS /
(ASPERAT ORA MINIS) supra praemissa Parthenopaei pulchritudine
hic est uitanda laudatio: ipse tamen formae laudem aspernatur et,
ut celet pulchritudinem suam, irascitur.

706-707. (DAT SPONTE LOCVM THEBANA IVVENTVS / NATORVM MEMORES)
INTENTAQVE (TELA RETORQVENT) contra Parthenopaeum parata aetatis
misericordia reuocant tela.

711. (TACITO DVCVNT SVSPIRIA) VOTO ut nubant ei aut uincat.

713-715. QVOD INQVIT / (NVNC TIBI QVOD LETI QVAERAM DEA FIDA
PROPINQVI / EFFVGIVM) dubitantis est.

716. CRVDA immatura.

722. ET NVNC ILLA mater scilicet Atalante.

723. (SVRDASQVE FORES ET) LIMINA LASSAT rogando fatigat. Vt
Horatius:



     'prece qua fatigent
     uirgines sanctae minus audientem
     carmina Vestam?'.
     


724. VLVLATA formidanda siue luctuosa.

725. (MISERAE TANTVM) MORITVRE PARENTI matri tuae tantummodo
peries, cui soli morte tua ingeres luctum.

730. CORYTON [TELIS] {€coryton€} 'theca' arcus solius dicitur,
sicut 'pharetra' sagittarum et 'sagma' scuti. Nunc ergo
{€coryton€} pro 'pharetra' posuit.

<734>. <IPSA> {€ipsa€} est Hecate, quae inuocatur a magis.

735 . (FERAS ...) HERBAS magicae disciplinae aptas.

739. GAETVLA Afra.

741. VNGVES quibus nocet.

742. INDIGNATVR (ALI) cum leo unguibus aptum uenationi se iam
senserit, indignatur matris uenationibus nutriri.

745. [PRIMA] TANAGRAEVM (... COROEBVM) Boeotium. Tanagra enim
ciuitas Boeotiae est, ut ipse in catalogo:

     'mille sagittiferos gelidae de colle Tanagrae'.
746. (EXTREMO GALEAE PRIMOQVE IN) MARGINE PARMAE inter limitem
scuti uel galeae.

748. SACRI exsecrabilis, seu quod Diana eius sagittas infecerit.

749. SAEVIVS EVRYTION subaudis: turbatus <est> aut periit.

750. CALLIDA (TERGEMINIS ACIES SE CONDIDIT VNCIS) <{€callida€}>
insidiose facta. Dicit ferrum sagittarum tres uncos habere ut
infixum reuelli non possit.

753-754. (ALIO GEMINATVM LVMINE VVLNVS) / EXPLEVIT (TENEBRAS)
ambos illius oculos obcaecauit. HOSTEM Parthenopaeum.

758. ADDIT occidit. ABANTIADAS Abantis filios, quos et supra
memorauit:

     'non ego Abantiadas'.
759. ET MALE DILECTVM (MISERAE CYDONA SORORI) quia dilectus inter
eos non pietatis est, sed libidinis. Notandum ergo quod hic
{€male€} 'scelerate' significat quia incestum ostendit. Ideo
quasi impii ipsius tantum mortem expressit.

768. PRAECEPS (EVBOEA) in praecipitio posita siue in montis
latere aedificata. CANDIDA (THISBE) propter columbas.

769. (HVNC VIRIDES) NON EXCIPIETIS AMYCLAE minime in suam patriam
reuertetur. AMYCLAE ciuitas Laconicae regionis.

<775>. <SOLO RESPICIT ARCV> post terga sagittas mittebat fugiens
sicut Parthi. Lucanus:

     'et melior cessisse loco quam pellere uictus'.
777. LABDACIDAE a patre Labdaco.

778. AMPHION filius Amphionis, Zethi fratris. QVAE FVNERA quantas
mortes.

783. (IRAM ...) INFRA non dignus ira hostis, contemptibilis.

786-787. (QVODSI TE MAESTA SEPVLCRI) / FAMA MOVET si uis gloriose
mori.

<791-792>. <QVISNAM ADEO PVER VT BELLARE RECVSET / TALIBVS> dicit
Parthenopaeus Thebanorum debilitati etiam puerilia arma
sufficere.

793. [NOCTE] SILENTI epitheton noctis. Seu quod sacra a Thebanis
tacite colebantur.

795. [VERTICE] MITRAS {€mitra€} est incuruum pilleum de quo
dependent buccarum tegmina. Et oratorie crimen obiectum est ex
habitus qualitate. Vergilius:

     'et tunicae manicas et habent redimicula mitrae'.
802. (FERRI) LVMINE DIRO conuenientis hastae siue aspero, quod
lux ferri oculos terreat.

804. DEVIVS [HASTAM] a uia hastae motus. Vergilius:

     'dato uertit uestigia tergo'.
807. (ANTE OCVLOS) OMNIS STETIT (OBVIA VVLTV) nihil deuia uultum
mutauit in conspectu rectissimo.

808. PVDICO casto.

810. MANDAVERAT commendauerat.

811. DISSIMVLATA celata seu mutata.

813. (MISERAE IAM) PARCE PARENTI bene furenti filio nomen matris
opposuit ut oblatio cari nominis puerum festinato suo retardaret
interitu ut uel matri parceret, quippe quam pro gloria contemnere
cupiebat.

818. CVLTVS spolia Amphionis.

825. TEMPESTIVA opportuna. Horatius:



     'desine matrem
     tempestiua sequi uiro'.
     


828. TEMPERET disponat aut ordinet.

839. (PLENAE TIBI PARVE) COLVS Parcarum. Id est: finita est
Parthenopaei uita.

840. (ABIT SOLO POST HAEC EVICTA) PVDORE subaudis: cessit et
auertit a Parthenopaeo faciem.

842-844. (HORRENDVMQVE DRYANTA MOVET CVI SANGVINIS AVCTOR) /
TVRBIDVS ORION (COMITESQVE ODISSE DIANAE / INDE FVRIT PRIMVM)
quia hic Dryas Orionis nepos fuit, qui immissu Dianae scorpionis
ictu periit. {€Turbidus€} autem quia stella eius tempestatem
mouet, siue fortis uel incontinens, quippe qui nimio amore Dianae
flagrauit.

[844]. [ (INDE) FVRIT PRIMVM ex illa causa quia patrem eius Diana
sagittis occiderat. Vnde Horatius:]

     ['uirginea domitus sagitta'.]
845. ARCADAS comites Dianae.

849. (NEC) SERVAT VIRES dum hostes insequitur.

850-851. (VRGENT PRAESAGIA MILLE / FVNERIS ET NIGRAE) PRAECEDVNT
NVBILA MORTIS circumuolant. Id est: mens Parthenopaei turbabatur
uicinae mortis aduentu.

852-853. VERVMQVE VIDEBAT / (DORCEA) non eum in quem Diana fuerat
immutata.

856-857. (CVM TORVA CLIPEI METVENDVS) OBARSIT / (LVCE DRYAS)
<{€obarsit€}> effulsit uel resplenduit. Auus enim Drya<nti>s
Neptuni filius fuit et Iouis [et Mercurii]. Idcirco duorum
numinum armis gerebat insignia.

859. (CVPIT) HISCERE RIPAM ut se submergat et fugiat aquilam.

864. EXPEDIT ad sagittandum parat.

867. (DVCIS) AONII Dryantis.

868-869. NERVIQVE (OBLIQVA) SONORI / (VINCLA SECAT PEREVNT ICTVS)
arcus Parthenopaei inciso neruo, ictus quos Parthenopaeus
parauerat perierunt.

873. FACILEM mollem seu penetrabilem ut pueri scilicet.

873-874. (SVBIT ALTERA CVSPIS / CORNIPEDISQVE FVGAM SVCCISO)
POPLITE SISTIT per sedentis poplitem equum percussit.

875-876. (TVNC CADIT IPSE DRYAS MIRVM NEC VVLNERIS VMQVAM) /
CONSCIVS (OLIM AVCTOR TELI CAVSAEQVE PATEBANT) a Diana
intellegitur Dryas occisus, ut ipsa superius promiserat dicens:

     'et nostris fas sit saeuire sagittis'.
881-882. ET PRENSIS CONCVSSA COMIS (TER COLLA QVATERQVE / STARE
NEGANT) nam morituris solent erigere capita comas[que]
concutiendo siue uellendo quasi reuocent illi[u]s sensum.

884. INCIDENTE irrumpente.

889-890. (NEV TV SVBITVS NEVE) ARMA TENENTI / (VENERIS) ne audita
morte mea te aut se interficiat.

<890-891>. <TANDEM CVM IAM COGERE FATERI /DIC> id est: statim ut
ueneris, ne dicas me occisum fuisse.

891-893. DIC MERVI (GENETRIX POENAS INVITA CAPESSE / ARMA PVER
RAPVI NEC TE RETINENTE QVIEVI / NEC TIBI SOLLICITAE TANDEM INTER
BELLA PEPERCI) dic meae matri ex mea persona: merui occidi quia
te reuocantem me ab intentione belli non sum secutus. Et merito
poenas dedi [CAPESSE] quia te contempsi aut [PEPERCI] quia
audacius quam aetas poscebat bella tractaui.

895. PONE METVS desine pro me esse sollicita.

<900>. <ORBA PARENS {€orba€}> orbata, quia filio priuaris.

900-901. (DEXTRAQVE SECANDVM) / PRAEBVIT interpositio per poetae
personam.

902. (COMERE QVEM FRVSTRA) ME DEDIGNANTE SOLEBAS quia quasi uir
fortis nolebat ornatibus decorari.

907. (INGRATAE) CRIMEN SVSPENDE (DIANAE) quae me non potuit inter
bella protegere.

 LIBER X  

Hic liber continet hortatus Eteoclis ut per noctem obsideant
milites sui castra Argiuorum. Inde per noctem officia uigiliarum
et ducis. Argiuarum matrum deprecatio in templo Iunonis et pepli
oblatio. Iunonis praecepta per Irim ad Somnum ut Thebanos uigiles
obruat. Descriptio domus Somni et eius ad Thebas aduentus.
Exsecutio de his quae mandauerat Iuno. Thiodamantis sacerdotis
subitus furor persuadentis ut inuadant[ur] Argiui. Adrasti
gratulatio et eruptio Thiodamantis et uastatio Argiuorum
morientibus Thebanis. Dymantis et Hoplei comitum Tydei et
Parthenopaei allocutiones de liberandis cadaueribus ducum.
Ipsorum cadauerum reportatio. Superuentus Amphionis, ducis
Thebani, et Dym<antis> et <Hoplei> mors. Fuga Amphionis, ducis
Thebani, cognita suorum nece nocturna. Capanei <...> et ultra
humanum modum dimicatio. Vaticinatio Tiresiae quia Thebae non
possent aliter uincere nisi unus se de draconteo semine
deuoueret. Deuotio Menoecei, Creontis filii, qui persuadente
Virtute in Mantus formam conuersa se de muro uulneratum pro
patria praecipitem dedit, cum non posset eum pater pia
allocutione a uoluntate dimouere. Capanei ascensus in Thebanum
murum et eius post diuersorum numinum indignantium querelas per
fulmen interitus.

1. HESPERIA (... PORTA) occidentali.

2. PROPERATA festinata.

<3-4>. <SED TRISTE TOT EXTRA / AGMINA ET IMMERITAS FERRO
DECRESCERE GENTES> hoc miseratus est Iuppiter triste esse perire
illos qui nec Thebani fuerant nec Argiui, sed utrisque partibus
auxilio uenerant.

5. PANDITVR (... CAMPVS) abscessu militum patefactus est campus
quorum ante<a> acie tegebatur. DEFORMIS SANGVINE horridus siue
confusus.

7. ORBA ROGIS sepultura carentia.

8. LACERIS scissis.

9. INEVNTIBVS ARMA anastrophe pro 'euntibus in arma', hoc est ad
bellum.

10. ANGVSTAE (POPVLIS) nimia multitudine. (LATAE CEPERE) REVERSOS
quia pauci redierant.

11. PAR VTRIMQVE DOLOR quia utriusque partis magna clades
exstiterat.

12. QVATTVOR ERRANTES (DANAVM SINE PRAESIDE TVRMAE) Amphiarai,
Tydei, Hippomedontis, Parthenopaei.

13. VIDVAE MODERANTIBVS ALNI gubernatoribus destitutae.
MODERANTIBVS pro 'moderatoribus', participium pro nomine.

15. (INDE) ANIMVS (TYRIIS) <{€animus€}> audacia. Hinc enim
fiducia Thebanis accreuerat quod quattuor Argiuorum duces eximii
exstincti fuerant sorte bellorum.

16-17. (MYCENAS) / CONTENTI REDIISSE quibus sine gloria
incolumibus patriam rediisse suffecerat.

17-18. DAT TESSERA SIGNVM / (EXCVBIIS) nuntius belli, quando per
uigilias nunt<iat> {€tessera€} dicitur.

18. VICES excubantium successiones.

19. VLTRO uoluntate, non sorte cogente.

21. LVX CRASTINA quae nos uictores efficiet.

23. SECVNDIS fauentibus.

27. TVMET superbit.

29. IN MANIBVS MERCES in promptu est laboris praemium nostri.

34-35. (PRAEDAM ADSERVATIS OPESQVE) / IAM VESTRAS ad incitandum
uirorum fortium animos spem praedae monstrauit. Vt Lucanus:



     'superest pro sanguine merces,
     quam monstrare meum est'.
     


38. VERTERE GRADVM ad Argiuos.

40-41. (TVM FRONTEM) <A>VERSAQVE TERGA / (PARTITI LATERVMQVE
SINVS) excubiarum inter se officia diuiserunt.

43. SVB NOCTEM per noctem.

45. FAVCES luporum.

47. QVOD SVPEREST siquidem nihil aliud potest facere.

52-53. (FRIGIDA VVLTV) / SAXA TERVNT ita suppliciter humi
procubuerunt ut uultibus suis templorum tererent limina.

56. PEPLVM ETIAM DONO {€peplum€} est uestis candida aureis clauis
picta sine manicis quod simulacris fiebat. Sed hoc peplum primum
est ab Atheniensibus institutum quod matronae suis manibus
faciebant et inter triennium numinibus offerebant.

59. VBI in ipso peplo. FLORET splendet.

60. INCENDITVR splendet.

61. DESPONSA sponsa designata.

<62>. <EXPERS CONVBII ET TIMIDE POSITVRA PVDOREM> nam uirginitas
cum pudore deponitur feminarum.

68. TVMVLVMQVE REBELLEM συνεκδοχή: a parte totum. Et {€tumulum€},
in quo natus est Liber, {€rebellem€} contra Iunonem.

72-73. (OBVIA ...) / FORS [DEDIT] casus occurrens.

74. VALLVM Thebanorum.

77-78. GEMINOSQVE TONANTIS / (SECVBITVS VACVIS INDIGNARETVR IN
ASTRIS) indignata est Iuno uacuis in astris geminos Iouis in
Thebana urbe concubitus.

80-81. (SVAMQVE) / ORBIBVS ACCINGI (SOLITIS IVBET IRIN)
Vergilius:

     'mille trahit uarios aduersa luce colores'.
83. (IN TERRAS LONGO) SVSPENDITVR (ARCV) <{€suspenditur€}>
curuatur. Vt ipse alibi:

     'et longo suspendit Pelion arcu'.
84. OCCIDVAE in occidentalibus partibus constitutae.

85. AETHIOPASQVE ALIOS Mauros dicit occidentales. NVLLI
PENETRABILIS ASTRO hoc est nullius sideris lumen admittens.

86. INERS quietus. GRAVE pigrum siue obscurum.

87. IT uadit. DESIDIS inertis.

93. ERRARE moueri.

96. EFFVGIENS procurrens.

[...]

147. CAMPVS Thebanorum posuit terram.

148. SVMMISERE suppressere.

150. ERRARE dormitare.

153. (LASSIQVE CADVNT IN PECTORA) VVLTVS descriptio altius
dormientis.

157. CASTRIS Argiuorum.

160. REPENS repentinus. LYMPHANTIBVS furentibus.

163. SIVE NOVVM (COMITEM BONVS INSTIGABAT APOLLO) quia Thiodamas
in locum Amphiarai fuerat constitutus.

166. STIMVLI quibus premebatur a numine. NVDVS manifestus et
euidentius patens.

167. STAT plenus est. Vt Vergilius:

     'stant et iuniperi'.
167-168. (TREPIDAS) INCERTO (SANGVINE TENDIT / EXHAVRITQVE GENAS)
<{€incerto€}> trementi, siue ambiguo quia modo rubor modo pallor
eius ora mutauerat. Vt Vergilius:



     'cui plurima fanti
     ... non uultus, non color unus'.
     


TENDIT inflat. Lucanus:

     'tenditque cutem pereunte figura'.
169. (SERTAQVE MIXTA COMIS) SPARSA (CERVICE FLAGELLAT) rotata hac
atque illac corna. Vt Vergilius:

     'non comptae mansere comae'.
170. [SIC] PHRYGA (... CRVENTVM) quos in templo Matris Deum
Gallos appellant. CRVENTVM cruentatum.

171. CONSVMPTA lacerata.

172. SCIRE VETAT quia dolorem furor sentire non patitur. (SACRAS
...) PINVS consecratas faces.

174. RESPERSA[QVE] polluta sanguine quem furens laniato corpore
suo fuderat. Vt Vergilius:

     'sparsi rorabant sanguine uepres'.
174-175. (CVLTRIX) / ARBOR pinus quae colitur in sacris Matris
Deum, sub qua iacuit Attis, Matris Deum dilectus.

177. SIGNORVM militarium.

178. (RERVM EXTREMA) MOVENS animo reputans aerumnas.

179. SVBITI noui id est qui in locum peremptorum ducum fuerant
constituti.

181. SEQVE HVC CREVISSE (DOLENTES) id est: ad hos honores
prouectos se dolebant ideo quod occisis ducibus per calamitatem
prouecti sunt.

<182>. < AMISSO ... PRAESIDE> id est: <a> gubernatore deserta
est.

184. [AVT] LATERVM (CVSTOS) qui[a] nauis latera custodiendo
seruabat.

186. (NEC ACCEDIT) DOMINO TVTELA MINORI hoc est: nouo gubernatori
qui in locum defuncti successit non minus conseruandae naui<s>
sibi creditae crescit studium.

192. NOX FECVNDA (OPERVM PVLCHRAEQVE ACCOMMODA FRAVDI) fraudibus
opportuna.

196. MISERVMQVE DIEM quo uicti sumus.

196-197. (MORASQVE) / FRANGITE PORTARVM undique uos fractis
portarum claustris in hostes immittite.

197-198. (SOCIIS HOC SVBDERE FLAMMAS) / HOC TVMVLARE (SVOS)
<{€tumulare€}> sepelire. Id est: poena[m] quam hostibus temptamus
inferre pro sepultura erit exstinctis sociis nostris, quasi
ultione gaudeant peremptorum manes. EQVIDEM (HAEC ET MARTE
DIVRNO) per ironiam dictum est, id est: reuera haec opportunitas
nobis etiam per diem continget ideoque debemus differre. Hoc est:
ne faciendi occasio pereat, differri non debet.

201. SECVNDAE prosperae.

202-205. (MODO ME SVB NOCTE SILENTI) / IPSE IPSE (ADSVRGENS
ITERVM TELLVRE SOLVTA / QVALIS ERAT ... / AMPHIARAVS ADIT) ut
fidem uaticinationis suae faciat, iterum se ab Amphiarao ut haec
dicat admoneri significat. [Vt Vergilius:]

     ['ecce iterum stimulat'.]
SOLVTA hiatu diuisa.

204. (SOLOS INFECERAT) VMBRA IVGALES ipse quidem tam clarus erat
quam fuerat uiuens. Equi autem ipsius inferorum fuerant fuscati
caligine.

205. (NON VANAE) MONSTRA QVIETIS Vergilius:

     'nec sopor illud erat, sed coram agnoscere uultus'.
206-211. TVNE INQVIT (INERTES / ... / 211 NOS SALTEM) inuehentis
uerba.

207-208. REDDE HAEC (PARNASSIA SERTA MEOSQVE / REDDE DEOS)
interpositio.

208. AMITTERE NOCTEM opportunitatem inuadendorum hostium perdere.

209-210. (VAGOSQVE) / EDOCVI LAPSVS auium uolatus ostendi[t].

213-214. (NON COMMINVS HOSTES) / STERNENDI non contra uigilantes
comminus pugnabimus, sed contra dormientes.

216-217. (ITERVM ECCE) BENIGNAE / NOCTIS (AVES) demonstratiue.
Etenim dum loquitur <fit> iterum prosperum augurium. Vt
Vergilius:

     'ecce iterum stimulat'.
218. (ATQVE ADEO VENIT ILLE ET) QVASSAT HABENAS quasi denuo
Amphiaraus reuertatur ad superos. <QVASSAT HABENAS> quod est irae
indicium quia tardabant ire.

219. NOCTEM [EXTVRBABATQVE] quietem.

226. (SORTEM ALII CLAMANT SORTEM) VNDIQVE POSCVNT ut uel sorte
exigant qui mittantur.

229. FETVRA equarum suboles.

231. CERTARE cursu contendere.

233. TERGA BONI sessioni utiles.

234 NATVS. naturaliter aptus.

<238-239>. <GENTIQVE SVPERSTES / SANGVIS> genti scilicet nostrae,
quae uirtutis erat plena.

240-241. (PVLCHRAQVE MEORVM) / SEDITIONE (FRVOR) quia certabant
qui magis eligeretur.

248. (SPERANTIBVS) AEQVORA VENTIS in spe habentibus maria.

249. INSVPER super electos.

250. APTVS SVADERE aptus dandis consiliis.

250-251. (HIC ROBORE) IACTAT / NON CESSISSE PATRI <{€iactat€}>
gloriatur. Dat operam ne patri uideatur esse dissimilis. (COMITES
TRIBVS) ORDINE DENI deni comites singulos duces sequebantur, ut
cum his triginta proficiscerentur ad bellum.

<252>. <HORRENDVM AONIIS> quod Thebanis etiam per diem potuissent
horrorem inducere. (ET CONTRA STANTIBVS) AGMEN hi pauci etiam
non dormientibus et e diuerso pugnantibus sine dubio
suffecissent.

255. GREMIO hoc est fidei.

257. (LORICAM) GALEAMQVE SVBIT armatur.

257-258. (MAGNO) / ENSE GRAVAT non dixit 'donat', sed {€grauat€},
quia ponderosus erat.

259. SVPEROSQVE SEQVI quasi impius.

260-261. QVID ENIM (FALLENTIBVS VMBRIS / ARCVS ET HERCVLEAE
IVVISSENT BELLA SAGITTAE) interrogatiue.

263. (NE GRAVIS EXCLAMET PORTAE) MVGITVS AENAE ne audirent hostes
portarum stridorem.

265. PERACTI perfossi.

269. EXPOSITAS neglegenter abiectas.

270. HINE AVSI debiles et otio dediti.

271. SERVARE VIROS obsidere. Ad emphasin dictum. Ad hoc enim
uenerant Thebani ut Argiuos ne fugerent custodirent.

272. TRANSIT cito occidit.

273-274. (NOMINE ... / ...) SIGNARE [QVEAT] nomine definire.

277. HVNC TEMERE (EXPLICITVM STRATIS) neglegentem et sine cura
aliqua dormientem. EXPLICITVM extensum. Lucanus:



     'et omnem
     explicuit per membra uirum'.
     


277-278. (HVNC SERO REMISSIS) / GRESSIBVS ILLAPSVM CLIPEO hunc,
qui sero, uictus somno, dum stabat, defecit ac corruit.

280. ACCLINES (CLIPEIS ALIOS) stantes aut incumbentes clipeis
dormiebant.

286. DEBILE FERRVM non ferrum debile, sed qui occidendo utebantur
ferro debiles facti sunt.

287. CALIGANTES ... IRAE incertae perturbationes siue sedatae.

288-289. CASPIA (... / TIGRIS) a mari Caspio, quod inter Armeniam
et Pontum est.

289. RABIES fames.

290-291. (CRASSO SORDIDA TABO) / CONFVDIT MACVLAS pulchritudinem
macularum cruore perfusa turbauit. SPECTAT SVA FACTA uicta fame
respicit praedam.

291-292. (DOLETQVE) / DEFECISSE FAMEM dolet expletum fuisse
desiderium comedendi.

294. INANES debiles, sine effectu.

296. (MAGNO) SATVS HERCVLE Agylleus.

<301-302>. <HAVD QVISQVAM VISVS AVT ORA IACENTVM / EREXIT> in
quem tela iactauerat Somnus.

303. (ET TANTVM MORIENTIA) LVMINA SOLVIT id est: ad mortem suam
eorum oculos <laxat>.

304-305. SVPREMA / (SIDERA) longa nocte aut illis ultima.

307. COGENTE DEO premente Somno.

309. EXIGIT transadigit. CAVA TESTVDINE antiptosis pro 'cauae
testudini'.

310. ET DIGITOS (INTER SVA FILA TREMENTES) poetice dictum ut
morientis digiti citharae fila pulsarent. Vergilius:

     'semianimesque micant digiti ferrumque retractant'.
311-313. (VNDIQVE MANANT / SANGVINE PERMIXTI LATICES ET BACCHVS
IN ALTOS) / CRATERAS PATERASQVE (REDIT) inuersi crateres <et
paterae> fuderunt merum quod, abundantia repulsum sanguinis,
iacentes repleuit [crateres].

314. IMPLICITVM (FRATRI THAMYRIN) dum dormiunt mutuis se tenentes
amplexibus. HAVRIT perfodit, penetrat.

316. NESCIVS (HEV RAPITVR FATIS) quia dormiens morti dimittitur.

316-317. HILARIS(QVE SVB VMBRAS / VITA FVGIT) quia sine sensu
doloris in fata decessit.

320. PROFLATV anhelitu. Vergilius:

     <'exstructus toto proflabat pectore somnus'>
<et ipse alibi: >



     'anhelum
     proflabat sub luce deum'.
     


322. INACHIVS VATES Thiodamas.

323. FRACTVMQVE PERIT (IN SANGVINE MVRMVR) <{€fractum€}>
succisum, interruptum. Voluit enim aliquid proloqui, sed morte
interueniente non potuit.

324. FORS ILLI (PRAESAGA QVIES) dubitando poeta dixit, quia
coniectura erat potius quam ueritas quod dicebat.

327. CVM VACVAE NVBES toto rore uacuatae. HONOR NON OMNIBVS
ASTRIS <{€honor€}> lux, quia serena nocte non omnes stellae
aequali splendore fulgent.

328. (AFFLATVSQVE FVGIT CVRRV MAIORE) BOOTES Septentrionem dixit,
qui hebescit solis aduentu.

329. DEFECIT OPVS defecerunt mortes.

336. MADIDAS cruore perfusas.

337. MONSTRATAE PRAEMIA NOCTIS quia supra dixit <a> deo se fuisse
commonitum.

338. NONDVM ABLVTVS (AQVIS) qui nondum se sacerdotali
purificauerat ritu.

340. SI NON DEDECVI (TVA IVSSA) si monitus tuos non indecenter
effeci siue non dehonestaui. TVLIQVE PREMENTEM pertuli urgentem,
quia uatem receptum imprimit numen.

342. (NVNC TIBI) CRVDVS HONOS cruentus a nobis praebetur.

343-344. AT PATRIAS SI QVANDO DOMOS (OPTATAQVE PAEAN / TEMPLA
LYCIE DABIS) si nos feceris ad patriam remeare.

345. (TOTIDEMQVE VOTI MEMOR) EXIGE TAVROS tot tauros immolabo,
quot hostes occidi.

347. FATO urgente fato quia perituri sunt. HOPLEVS hic Tydeo fuit
et militia et amore deuinctus.

354. ASPERA MATER fortis.

<355>. <FVNVS VBI> interrogans uos, ubi sit funus filii.

356-357. [SAEVIT INOPS TVMVLI] (QVAMVIS) PATIENTIOR ARTVS / (ILLE
NEC ABRVPTIS ADEO LACRIMABILIS ANNIS) figurata locutio:
{€quamuis patientiores artus€} habeat — id est: Tydei membra dura
sunt et non cito tabescunt — nec, adulescens peritus, multis sit
lacrimis dignus (quia diu uixerit), Parthenopaeus autem immatura
morte consumptus est.

361. ERRANTES insepultas.

362. IDEM ARDOR MISERO eadem ego quoque cupiditate succendor.

363. MENS HVMILIS debilitatus animus.

365. ARCANAE (MODERATRIX CYNTHIA NOCTIS) secretae noctis domina.

367. (IN SILVAS) ALIO DESCENDERE VVLTV quia dicitur Luna mutata
ad siluas figura descendere, nam eandem etiam Dianam dicunt. Vt
Vergilius:

     'astrorum decus et nemorum Latonia custos'.
373-374. MALVS AETHERA FRANGIT / IVPPITER nociua tempestas nubes
collidit.

374-375. ABSILIVNT (NVBES ET FVLGVRE CLARO / ASTRA PATENT)
<{€absiliunt€}> crepitant. ASTRA pro caelo. Nam dissilientibus
nubibus caelum patet.

375. (OCVLIS) OSTENDITVR ORBIS mundus apparet.

376. ACCEPIT RADIOS id est Dymas.

376-377. EADEM PERCITVS HOPLEVS / (TYDEA LVCE VIDET) eadem luce
qua radios acceperat Dymas.

377. DANT SIGNA significant sibi inuicem se quaesita inuenisse
cadauera.

379. REMISSOS liberatos.

381. PROPE SAEVA DIES silentii causam exposuit.

381-382. INDEXQVE MINATVR / (ORTVS) aduentus diei raptorum
cadauerum proditionem minatur.

383. EXHAVSTAS finitas. PALLERE TENEBRAS lucis aduentu noctem
finiri.

384-385. [ET] FORS INGENTIBVS AVSIS / (RARA COMES) inuiderunt
uiris fortibus Fata, quibus semper rarus est felicitatis euentus.

385. ANIMISQVE PROPINQVANT animorum cupiditate. Licet adhuc non
paruo disiungerentur spatio, tamen spe et properandi studio iam
sibi castra uidebantur tenere.

386. DECRESCIT ONVS spe breuioris uiae minuebatur corporis
magnitudo.

391. (NESCIO QVID VISV DVBIVM) INCERTVMQVE VIDERI expressit
quemadmodum in tenebris aliquid uideretur.

394-395. TIMENTQVE / NON SIBI mire poeta amantium cadauera
expressit affectum.

397. AFFECTANS ERRARE MANVM non percutientis animo.

399-400. (AT NON MAGNANIMVS) CVRAVIT (PERDERE IACTVS / AEPYTVS ET
FIXO TRANSVERBERAT HOPLEA TERGO) ad hoc Aepytus miserat telum ut
Hopleum occideret.

403-404. (FELIX SI CORPVS ADEMPTVM) / NESCIAT si non sentiat
interuentu mortis amici sibi corpus auferri.

405-406. (AGMINA SENTIT) / IVNCTA DYMAS Amphioni et Aepyto qui
praecesserant.

408. NEVTRI FIDVCIA (COEPTO) nec in <armis nec in> precibus spem
salutis relictam uideba[n]t.

413. AD CAEDEM (IVXTA MORTEMQVE PARATVS) desperatione uitae et ad
occidendum et ad moriendum erat paratus.

414. VT LEA simili comparatione usus est etiam in animositate
Hippomedontis, dum Tydei cadauer ab hostibus defensaret:



     'imbellem non sic amplexa iuuencum
     infestante lupo tum primum feta tuetur
     mater'.
     


420-421. ET IAM LAEVA VIRO (QVAMVIS SAEVIRE VETARET / AMPHION
EREPTA MANVS) iam manus sinistra Dymanti fuerat praecisa, licet
hoc instantius prohiberet Amphion.

424. FVLMINEI (... BACCHI) id est fulmine excussi utero matris.

425. INOAMQVE FVGAM quia, cum Ino se praecipitaret in mare,
meruit numen fieri. VESTRIQVE (PALAEMONIS ANNOS) ad incutiendam
misericordiam hostibus per infantiam numinis adiurat ut
Parthenopaei pueritiae parceretur.

427. HIC [PATER] apud uos.

428. IACENTIS / VVLTVS quia dixerat illum superius supinum trahi
quemadmodum solent iacentes supplicare.

431-433. IMMO AIT AMPHION (REGEM SI TANTA CVPIDO / CONDERE QVAE
TIMIDIS BELLI MENS EDE PELASGIS / QVID FRACTI EXSANGVESQVE
PARENT) adhuc ignorauit Amphion exstinctos uigiles suos.

438. NIL EMIMVS TANTI (NEC SIC VELIT IPSE CREMARI) proditione
ciuium meorum nec uitam meam nec Parthenopaeo quaerimus
sepulturam.

444. (EGREGIAS EFFLANT ANIMAS) LETOQVE FRVVNTVR in facto tali cum
uoluptate pereunt.

446. MEMORES SVPERABITIS ANNOS uirtutis uestrae gloria temporum
longitudo uincetur.

448. ADMITTET suscipiet id est participes faci<e>t suae gloriae.

456. ARMA RVBERE sanguine perfusa rubescere.

458. (VOLVCRVM . . . ) RECENTVM pullorum.

462. APERTA alis extensis. (AMANTIBVS) INCREPET ALIS percutiendo
alas pullos suos a casu prohibeat.

463. OPVS ARCANVM quod perfecera<n>t in insidiis.

466. IVXTA similiter.

470. QVI TREMOR (ILLICITA CAELI DE LAMPADE TACTIS) tali tremore
perculsus est, qualis solet inuadere fulminatos. ILLICITA ex
longinquo epitheton traxit, eo quod non liceat tangi loca ubi
iaceant fulminati.

473-474. RETORTO / PVLVERE retro contorto. Nam puluis illuc
erigitur quo homines.

477. CONGERIE sanguinis collectione. SEMIANIMVM semianimorum.

<478>. <EXTERIT ARTVS {€exterit€}> extrahit, imminuit cadauera.

479. IMPEDIT AXES a cursu retardat.

482-483. (OCCVLTATA ...) / DELITVIT VIRTVS noctu per insidias
pugnans.

484. PVLVERE certamine.

485. SVNT ET MIHI sicut Thiodamanti.

485-486. PROVIDA DEXTRAE / (OMINA) non auium aut deorum. Vt
Vergilius:

     'dextra mihi deus'.
488. (SEQVITVR IAM) TRISTIOR AVGVR quoniam prodere non poterat
futuram calamitatem.

491. SPECVLA feminino genere dixit.

493. (EST VBI) DAT VIRES NIMIVS TIMOR contingit ut nimius timor
uires faciat esse maiores.

497. TAY<G>ETI mons Laconicae regionis.

497-498. RIGIDI ... / EVROTAE frigidi. Eurotas fluuius Laconicae
regionis.

498. SPECTATE laudate.

499. (NVPER) NEMEAEO IN PVLVERE FELIX modo in Nemeaeo agone
uictoria celebratus. Hic Alcidamas in agone quem in honore<m>
Archemori Adrastus celebrauit aduersus Capaneum caestibus
dimicauit, ut superius poeta testatur:



     'tandem insperatus nuda de plebe Laconum
     prosilit Alcidamas'.
     


500-502. (PRIMIS QVEM CAESTIBVS IPSE LIGARAT / TYNDARIDES NITIDI
MORIENS) CONVEXA (MAGISTRI / RESPICIS AVERSO PARITER DEVS OCCIDIT
ASTRO) <{€conuexa€}> plaga caeli in qua lucet stella Pollucis,
quam refert poeta propter mortem cultoris sui numinis in occasum
fuisse conuersam. Vnde superius:



     'sed socii fretum Polluce magistro
     norunt et sacras inter creuisse palaestras'.
     


503-504. LACAENAE / (VIRGINIS) Ledam dicit, quam Iuppiter
compressit mutatus in cygnum.

504. FALSO ... OLORI proprie dictum, quia non cygnus, sed
Iuppiter in cygnum uersus ad Ledam uenerat.

506-507. (ET QVAE TE LEGES PRAECEPTAQVE FORTIA BELLI) / ERVDIIT
GENETRIX (NIMIVM DIDICISSE QVERETVR) quia mater Alcidamae Nympha
fuit uenatrix quae sine dubio defleuit quod ita fortem, ita
nutrierit bellicosum ut audacia uirtutis suae fretus occubuisset
incautus.

510. IALMENIDES patronymicon.

511. TORSERVNT clauserunt.

512. PANGAEA mons Macedoniae [uel Maenala].

519-520. SOLVITVR INTEREA (VALLVM PRIMAEQVE RECVSANT / STARE
MORAE) irruperunt Argiui Thebanorum uallum nec illos uis ulla
potuit ab impetu retardare.

522-523. (IMMANE PAVENTES / ABRVPTVM) MIRANTVR AGI agi se
mirabantur equi a sedentibus per abrupta.

523-524. (NVNC IMPETVS IRE / MARGINE AB EXTREMO NVNC SPONTE) IN
FRENA RECEDVNT <{€in frena recedunt€}> in uestigia redeunt. Modo
adeunt alacritate transeundi, modo timore altitudinis retrorsum
redeunt.

527. REMOLIRI disrumpere, auellere.

532. NIGRAS semiustas.

533. ARSVRAS (CAELI PER INANIA) GLANDES nam sunt plumbeae.
Plumbum enim solet nimietate iactus calefactum liquefieri.

534-535. (SAXAQVE IN ADVERSOS IPSIS AVVLSA ROTABANT) / MOENIBVS
pro euersione moenium ipsis moenibus pugnabatur.

535. EXVNDANT (SAEVO) FASTIGIA NIMBO scatent multitudine
iaculorum.

537. CERAVNIA montes excelsi Epiri qui illis propius nauigantes
infestant. Vnde Lucanus:



     'scopulosa Ceraunia nautae
     summa timent'.
     


541. VIRVM Argiuorum.

542. IMBER ATROX telorum densitas. Etenim peculiare est poetis
belli impetum caeli tempestatibus comparare.

544. FALCATO (... CVRRV) falces habente. Hoc genus armorum etiam
Sallustius describit.

547. OCREIS (RETINENTIBVS HAERET) <{€ocreis€}> crurum tegminibus
quibus in curru haerentibus trahebatur.

548. MIRANDVM miserandum.

552. [AT] TVBA Argiuorum.

553. AMARO terribili.

555. SVA DAMNA quia occidebantur.

556. DIRA INTVS FACIES horrenda luctus species impleuerat
ciuitatem.

557. (INSANIS) LYMPHATAM (HORRORIBVS VRBEM) timoris magnitudine
furiatam.

562. (SAEVAS MENTE) ACCEPERE CATENAS prae timore illa uidebantur
quae poterat inferre captiuitas.

563. CONSVMPSIT (VENTVRA TIMOR) peracta putabantur timoris
magnitudine quae nondum euenerant sorte bellandi.

570-571. (NEC HABENT EXTREMA PVDOREM) / IPSAE TELA VIRIS (IPSAE
IRAM ANIMOSQVE MINISTRANT) quia in calamitate nullus pudor est
feminis prodire in publicum uel aliquo pro patria fungi officio.

573. (NEC PARVOS CESSANT) OSTENDERE NATOS ut uiros suos ad pugnam
ostendendo liberos acrius excitarent. Sallustius: 'ut res magis
quam uerba agerentur, liberos parentesque in muris locauerant'.

575. ARMATAS aculeis.

581. SERIT dispergit, immittit.

583-584. (PERIIT) REVERENTIA REGIS / (SOLLICITIS) perturbationis
magnitudine nulla reuerentia regiae personae apud sollicitos
erat.

584. (PACTVMQVE HIC) COMPVTET ANNVM ut computato tempore exilii
anno integro solus regnum Polynices teneret.

585-586. (PATRIAS ... / ...) TENEBRAS caecitatem patris.

587. NOXAE {€noxa€} est poena, 'noxia' culpa ipsa.

588. INDE ALII (SERA ISTA FIDES IAM VINCERE MAVVLT) e diuerso
alii contraria sentiebant dicendo: olim quidem istam fidem sequi
debuimus ut Polynicen pelli minime pateremur, nunc uero semel
coepto proelio est acriter dimicandum.

592-593. QVIANE ANTE DVCI (BENE CREDITA NOSTRO / CONSILIA ET
MONITVS CVM PERFIDA BELLA VETAREM) εἰρωνικῶς: cur et modo futura
non dicam qui ante, cum uentura praedicerem, ita sum libenter
auditus? DVCI Eteocli.

594-596. (TE TAMEN INFELIX ...) PERITVRAQVE THEBE / (SI TACEAM
NEQVEO MISER EXAVDIRE CADENTEM / ARGOLICVMQVE OCVLIS HAVRIRE
VACANTIBVS IGNEM) <{€perituraque Thebe€}> notandum quia {€Thebe€}
singulariter dixit. VACANTIBVS caecitate uacuatis. [597 VINCAMVR
PIETAS] hoc est: decreueram quidem tacere, sed miseratione
uictus patriae silere me futura non patior.

598. ACIEQVE SAGACI oculorum.

599-601. (SANGVINEOS) FLAMMARVM APICES (GEMINVMQVE PER ARAS /
IGNEM ET CLARA TAMEN MEDIAE FASTIGIA LVCIS / ORTA DOCET) hoc
genus haruspicii καπνομαντεία dicitur, quia ex diuisione ipsius
fumi futura monstrantur. ET CLARA TAMEN (MEDIAE FASTIGIA LVCIS)
per medium splendentem apicem uictoria Thebana monstratur.
FASTIGIA LVCIS summum culmen exortae flammae.

601. IN SPECIEM SERPENTIS serpentis specie flamma figurata mortem
significat Menoecei, qui ex draconis semine trahebat originem.

602. ANCIPITI GYRO in utraque parte. VOLVI FRANGIQVE obscurari
uel flecti siue rotari flammam in claram lucem.

603. DVBIO Tiresiae id est ignaro. Per caecitatem nesciebat quae
sacrificia signa monstrare<nt>. (PATRIASQVE) ILLVMINAT VMBRAS dat
oculos caeco nuntiando signa quae facta sunt.

604. [ILLE] CORONATOS (... IGNES) siue flamma in coronam uersa
siue quia arae omnibus sacrificiis coronabantur.

606-607. (STANT TRISTES HORRORE COMAE VITTASQVE PREMENTES /
CAESARIES) INSANA LEVAT furore diuino sacerdotis crines
horrebant. DIDVCTA patefacta.

608. CONSVMPTVM(QVE GENIS REDIISSE NITOREM) senectute horridum
uultum laetitia futurae uictoriae crederes immutatum in pristinum
iuuentutis nitorem.

610. EXTREMA LITAMINA (DIVVM) sacrificiorum signa post quae
sacrificare iterum non licet. Inter 'litare' enim et
'sacrificare' hoc interest: sacrificare est hostias immolare,
litare uero per immolationem hostiarum impetrare quod postules.

611. SED LIMITE DVRO uictoriam nobis quidem numina pollicentur,
sed dura sententia, quia aliter euenire non poterit nisi se
Menoeceus occiderit.

617-618. (MAESTVS ADHVC PATRIAE ET TANTVM) COMMVNIA LVGENS /
(FATA CREON) quia adhuc patriae ruinas impatienter ferebat,
necdum filii orbitatem.

621. (MONSTRAT ENIM) SVADETQVE (TIMOR) habet enim proprias
diuinationes in diuersis timor nimius. Vt Vergilius:

     'agnouit longe gemitum praesaga mali mens'.
[623]. [LYDIO (... AESTV) Tyrrheno.]

624. CELERARE IVBENTEM mortem Menoecei.

625-626. (NVNC HVMILIS GENVA AMPLECTENS NVNC) ORA CANENTIS /
(NEQVIQVAM RETICERE ROGAT) Creon Tiresiam suppliciter rogabat ut
funestam sibi deorum uoluntatem taceret, quia pro salute patriae
unius hominis mors negari non poterat. Poposcerant enim numina ut
pro Thebana uictoria Menoeceus, unus qui de semine illorum
superfuerat qui satis draconis dentibus fuerant nati, se
uoluntarie traderet morti.

628. STIMVLOS hortamina.

629-630. (NEQVE ENIM HAEC ABSENTIBVS VMQVAM / MENS HOMINI
(TRANSMISSA DEIS) nemo enim talem nisi diis hortantibus
susciperet mentem qualem Menoeceus accepit.

631. DIGESTA ordinata.

636-637. (DANT CLARA MEANTI / ASTRA LOCVM QVOSQVE IPSA POLIS)
AFFIXERAT IGNES stellas uirorum fortium dicit transeunti honorem
referre Virtuli quia ipsius merito possederant caelum. Dicit
autem Liberum, Herculem, Castorem, Pollucem, quos

     'ardens euexit ad aethera uirtus'.
639. MVTARE GENAS transfigurare se in aliam formam.

640. RESPONSIS (VT PLENA FIDES) ut Tiresiae responsis fides
promptior haberetur quae iubebant perire Menoeceum.

643. MOLLIOR suauior.

644. DESCENDVNT VESTES defluunt. Solet enim Virtutis simulacrum
depingi succinctum.

645. NAM LAVRVS ERAT laurus commune est uatum et uirorum fortium
decus. ASPERA rigentia siue magna.

646. [SIC] LYDIA CONIVNX Omphale, cui Hercules per amorem
seruisse perhibetur.

647-648. (AMPHITRYONIADEN EXVTVM HORRENTIA TERGA) / PERDERE
SIDONIOS (VMERIS RIDEBAT AMICTVS) quia Herculem non decebat
muliebris habitus quia mole membrorum mollia imitari non poterat.
{€Perdere€} enim est male aliquid imitari. SIDONIOS ... AMICTVS
uestem purpuream dixit.

649. ET TYMPANA RVMPERE (DEXTRA) quae nimietate percutientis
frangebantur.

650. (SED NEQVE TE INDECOREM SACRIS) DIGNVMQVE IVBERI dupliciter
sentiendum. Id est: neque indignum cui post mortem sacra fierent,
neque indignum cui talia iuberentur.

653. MAVORTIVS (HAEMON) bellicosus.

654. [ATQVE] OMNIA id est in omnibus.

655. [TV] PRIOR melior, maior. (EXANIMES CIRCVM) CVMVLANTVR
(ACERVI) mortuorum cadaueribus quos occiderant.

656. OMNE SEDET TELVM (NVLLI SINE CAEDIBVS ICTVS) omne scilicet
Menoecei uulnus letale erat et nulli ictus in uacuum cadebant.

657. NECDVM ADERAT VIRTVS talia Menoeceus necdum instigante
numine faciebat.

660. RENIDENT sanguine perfusa nitidiora fiunt.

663. (ARMIFERO) CADMI DE SEMINE de draconis dentibus quos Cadmus
seuit.

665. PLVS CONCIPE plus uirtutis suscipe.

668. (TERRIGENAM) CVNCTO PATRIAE (PRO SANGVINE POSCVNT) mortem
libenter amplectere pro salute omnium Thebanorum.

669-670. (GAVDET CADMEIA PLEBES) / CERTA TVI certum habet patria
tua tanto se a te amore diligi ut pro ea libenter te offeras
morti.

670-671. (RAPE MENTE DEOS) RAPE NOBILE FATVM / (I PRECOR ADCELERA
NE PROXIMVS OCCVPET HAEMON) totus hic locus celeriter
pronuntiandus est ut iubentis exprimat affectum.

673. (SESEQVE) IN CORDE RELIQVIT in animo Menoecei penitus Virtus
insedit.

677. INVASIT arripuit.

678. (VT VERO AVERSAE GRESSVMQVE) HABITVMQVE NOTAVIT Vergilius:

     'et uera incessu patuit dea'.
682. FIXIT occidit.

685. IGNIBVS IMPLET (HONESTIS) his uulgi laudibus Menoecei animus
ad honestam mortem magis impellebatur.

694. RESPONSA quae te iubent mori pro patria.

696-697. (SVPERINE PROFANVM) / DIGNANTVR STIMVLARE (SENEM) uult
pater ab aetatis decrepitae assertione responsa destruere. Dicit
enim Tiresiam iam nimia senectute non posse uera responsa
proferre.

699-701. (QVID SI INSIDIIS ET) FRAVDE DOLOSA / (REX AGIT EST CVI
NOSTRA IN SORTE TIMORI / NOBILITAS) quid si hoc immissu regis
Eteoclis dolose Tiresias fingit? Sumus enim regi pro nostra
nobilitate suspecti, ne illi succedamus in regnum.

702. (ILLIVS HAEC FORSAN REMVR) QVAE VERBA DEORVM forte regis
haec uerba sunt, quae nos responsa credimus numinum.

706-708. SIC TVA (MATVRIS SIGNENTVR TEMPORA CANIS / ET SIS IPSE
PARENS ET AD HVNC ANIMOSE) TIMOREM / PERVENIAS adiurantis
affectus: [sic] quomodo ego tibi timeo, sic tu timeas liberis
tuis. Id est: sic ad id aetatis peruenias, ut pater sis.

719-721. (SED NEC LACRIMAE NEC VERBA MOVEBANT / DIS VOTVM
IVVENVM) QVIN ET MONSTRANTIBVS (ILLIS / FRAVDE PATREM TACITA
SVBIT AVERTITQVE TIMOREM) <{€monstrantibus illis€}> diis utique
sibi deuotum iuuenem rationem fallendi patris monentibus. Nam eum
securum deceptu fraudis effecit.

725-726. (NON SI IPSE RECLVSIS / COMMINVS EX ADYTIS) IN ME
INSANIRET APOLLO si me in templo posito talia Apollo praedicaret
ut meis auribus diuinantis numinis uerba perciperem, non facile
credidissem.

729-730. VIX ILLVM (MEDIO DE PVLVERE BELLI / INTER VTRASQVE ACIES
IAMIAMQVE TENENTIBVS ARGIS) uix illum saucium uulnere de hostium
medio potui liberare. INTER VTRASQVE ACIES Argiuorum
Thebanorumque.

733. (SVPREMIQVE) FVGAM REVOCARE (CRVORIS) sanguinis fluxum arte
medicinae restringere.

<737>. <IMPELLVNT CREDERE PARCAE> ut magis timeat Haemoni
uulnerato quam perituro filio Menoeceo.

739. AEQVORE CAMPI campi spatio.

740. (CORNVA) NVNC EQVITVM CVNEOS (NVNC ... PEDESTRES)
περίφρασις.

741. MODERANTVM regentium equos. CVRRVS pro 'equis'.

743. FVMAT anhelat.

747. DEFERAT fundat.

751-752. (NON) VLLIVS AETAS / (NON CVLTVS NON FORMA MOVET)
nullius aetas aut uirtus Capaneum poterat ab impetu uirtutis suae
tardare.

754. VICES alternos impetus.

757. AVGVSTIOR uenerabilior.

759. EXEMPTA MANIFESTVS (CASSIDE NOSCI) nudo capite coepit magis
agnosci.

760. DESPEXITQVE ACIES HOMINVM quasi ipse iam deus uitam pro
gloria contempturus.

761. CONVERTIT CAMPVM ad orationem suam pugnantium ora uultusque
conuertit.

765-767. FERTE RETRO BELLVM CAPTAEQVE IMPINGITE LERNAE /
(RELLIQVIAS TVRPES CONFIXAQVE TERGA FOVENTES / INACHVS INDECORES
PATER AVERSETVR ALVMNOS) retro agite hostes in fugam ut, qui nunc
uictores sunt, Argiui uincantur et, qui insecuntur, fugiant.

769. PLACIDA HOSTIA quae non repugnaui.

770-771. SI NON ATTONITIS (VATIS CONSVLTA RECEPI / AVRIBVS) si
non diuinantis Tiresiae uerba stupefactus accepi. ATTONITIS
timidis. {€Attoniti€} enim dicuntur, quos fragor tonitrui in unum
locum defixit, quos Graeci uocant <ἐμβροντήτους> hoc est
stupentes.

773. EXORATE consolamini.

775. DEDIGNANTEM ARTVS quippe qui iam caelum petebat. MAESTAMQVE
TENERI carcere corporis scilicet.

776. QVAESITAM aut a superis aut a Thebanis pro salute sua.

777. LVSTRAT expiat.

787-788. CONCINITVR VVLGO (CADMVM ATQVE AMPHIONA SVPRA /
CONDITOR) {€concinitur€} collaudatur. [Ordo:] populus eum
conditorem urbis suae uocabat et Cadmo atque Amphione meliorem
dicebat.

788. VERIS HONORE SOLVTO apertis rosis.

791-792. (VICTA GENITOR) LACRIMABILIS (IRA / CONGEMIT) quia
dolebat fraude se deceptum a filio et iratus eum nolebat flere.

793-794. LVSTRALEMNE (... / DEVOTVMQVE CAPVT VILIS CEV MATER
ALEBAM) lustrare ciuitatem humana hostia Gallicus mos est. Nam
aliquis de egentissimis proliciebatur praemiis ut se ad hoc
uenderet. Qui anno toto publicis sumptibus alebatur purioribus
cibis, denique certo et sollemni die per totam ciuitatem ductus
ex urbe extra pomeria saxis occidebatur a populo.

796-797. (MONSTRIFERO) COITV REVOLVTA (... / PIGNORA) quoniam
filii coitus in matrem rediit. Vt ipse alibi:

     'proprios monstro reuolutus in ortus'.
806. DIVERSA (MIHI) contraria, quae mihi obfuerunt per partum.

806-809. (NIMIRVM MARTIVS ANGVIS / QVAEQVE NOVIS PROAVVM TELLVS)
EFFLORVIT ARMIS / (HINC ANIMI TRISTES NIMIVSQVE IN PECTORE MAVORS
/ ET DE MATRE NIHIL) quia de serpente illo cuius Cadmus seuerat
dentes Creon, Menoecei pater, ducebat originem. Queritur ergo
mater Menoecei omnia illum a patre habuisse et nihil de matre et
inde illum amore mortis abreptum.

810. FATIS NOLENTIBVS quia ante diem peristi.

812. (HAEC ERAT HAEC METVENDA) MANVS quae te occidit, tua
scilicet.

813. VIDĔN syllaba cum naturaliter longa sit, tamen eam corripuit
secutus auctoritatem Maronis dicentis:

     'uiden, ut geminae stent cornua cristae?'
CONSVMPSERIT ENSEM quia totum pectore recepit ferrum.

814. (ALTIVS) HAVT QVISQVAM (DANAVM MVCRONE SVBISSET) ab hoste
non tantum fuisset infixus gladius.

816-817. PEROSAM / (SOLANTES) odio habentem consolantes se.

819. TELLVRE RELICTOS quia solam terram intuebatur.

822. SAXI speluncae in qua filios edidit uel educabat.

824. PRAETER iuxta tigridem orbam.

825. VBI ENIM (QVIBVS VBERA PASCAT) interrogatiue: quia nusquam
uidebat filios quibus alimoniam lactis pararet.

828. COMMINVS mox, insequenter. (ASTRIGEROS ...) TOLLENDVS (IN
AXIS) carminibus altius efferendus.

830. AMENTIA furor poeticus.

831. PROFVNDA inferna.

832. (CAPANEAQVE) SIGNA SECVTAE uelut Capaneo militent.

833. ARMA IOVEM (CONTRA STYGIAE RAPVERE SORORES) inuidiose <se>
contra Iouem Capaneus armauit ut gloriosa morte periret.

<834>. <PRAECEPS> caeca, incerta, quia interdum, quae putamus
bona, mala eueniunt exitu.

835-836. SEV LAETA MALORVM / (PRINCIPIA) quoniam gaudemus arduas
res et periculosas incohare quarum nos postea paenitet.

836. [ET] BLANDAE sero uenientes.

841-842. (INNVMEROSQVE GRADVS) GEMINA LATVS (ARBORE CLVSOS /
AERIVM ... ITER) admirabilis periphrasis scalarum. Pomponius sane
in Armorum Iudicio:



     'tum prae se portant ascendibilem semitam
     quam scalam uocant'.
     


844. (CLIPEOQVE) INCENDITVR IGNIS splendore clipei repercussus
splendidior fit.

847. QVID SACRA IVVENT quid prosit Thebanis mors Menoecei sacris
inuenta.

848-849. [ET] ALTERNO (... GRESSV / SVRGIT) mire descripsit
scalis ascendentem. ALTERNO ... GRESSV id est modo dextro, modo
sinistro pede.

849-851. (QVALIS MEDIIS IN NVBIBVS AETHER) / VIDIT ALOIDAS (CVM
CRESCERET IMPIA TELLVS / DESPECTVRA DEOS) <{€Aloidas€}> Otus et
Ephialtes, Aloei filii, tantae audaciae ut montibus constructis
caelum expugnare niterentur. Icti fulmine et in Tartarum mersi
sunt.

873-875. (AMPHIONIS ARCES / ... FACILES) CARMENQVE IMBELLE SECVTI
/ (... MVRI) quia Amphione cantante dicuntur instructae.

879. ABSILIVNT dissoluuntur.

880. SAXEA FRENA compages quadratorum quae constringunt et
continent aedificationem.

886. INSERVANTE custodiente Iunone ne quid pro Thebis diceret
Liber.

887. OBLIQVO (RESPECTANS LVMINE PATREM) non aperte aspiciens
propter Iunonem siue quasi iratus Ioui.

[888]. [ (NVNC VBI ...) CVNABVLA FLAMMAE ubi sunt mea cunabula?]

889-890. (GEMIT) AVCTOR APOLLO / (QVAS DEDIT IPSE DOMOS) quia
Apollinis oraculum Cadmus secutus aedificauit Thebas.

890-891. (LERNAM THEBASQVE REPENDIT / MAESTVS ET INTENTO) DVBITAT
TIRYNTHIVS (ARCV) ideo inducit Herculis dubium fauorem, [quia et
ab Argiuis et a Thebanis ducebat originem:] Argiuis per patrem a
Perseo uenientem, nam Perseus Danaae filius, <...> [Gorgophone,
Gorgophones Electryon, Electryonis] <...> <Amphitryon>,
Amphitryonis Hercules; Thebanis uero per uxorem Megaram, Creontis
filiam, de qua suscepit Oxea[m] et Creontiaden, quos furore
correptus occidit.

895. (INCREPAT AONIOS AVDAX) TRITONIA (DIVOS) haec etiam Argiuis
fauet.

<896>. <IVNONEM TACITAM FVRIBVNDA SILENTIA TORQVENT> de Iunone
autem nemo dubitat, quam Homerus 'Argiuam' nominat. [Bene ergo
{€tacita€}: ubique enim Iuno tacens describitur, unde ei oratio
necessitate datur. Vnde Vergilius:]



     ['quid me alta silentia cogis]
     [rumpere?']
     


897. PACEM IOVIS otium quo iracundia carebat.

905-906. (AN PAVIDAS) TONITRV (TVRBARE PVELLAS / FORTIOR) solas
potes puellas turbare fulminibus.

916. VICTAM superatam.

920. (DVBIO) PRO FVLMINE PENDENT desperatione fulminis solliciti
sunt. Id est: timent ne non ualeat fulmen perimere Capaneum.

924. (FVLGVRAQVE) ATTRITIS (... PROCELLIS) collis nubibus. Nam
dicunt physici collisione nubium emitti fulmina.

926. LASSAM exstinctam.

930. CEDVNT ACIES Thebanae Argiuaeque.

936. (PECTORAQVE INVISIS OBICIT) FVMANTIA MVRIS ut eos corporis
sui igni succenderet.

937. SED [MEMBRA] {€sed€} pro 'nisi'.

938. EXVITVRQVE ANIMVS mire {€exuitur€} dixit quia anima exuitur
corpore. Ideo metaphoram a uestibus posuit.

939. CESSISSENT fulmini. Hoc est: consumpti fuissent.

 LIBER XI  

Continet hic liber exsultationem Thebanorum post mortem Capanei.
Tisiphones Furiae signum ad Megaeram ut ab inferis emergat.
Ascensio ipsius Megaerae. Allocutio Tisiphones ad eam de fratrum
singulari certamine. Polynicis somnium aduersum et eius allocutio
ad Adrastum de singulari certamine cum fratre suscipiendo.
Sacrificatio Eteoclis pro uictoria Thebana et eiusdem sacrificii
omen aduersum. Nuntius significans Polynicen ad bella procedere.
Allocutio Creontis cogentis Eteoclen exire. Responsio Eteoclis.
Allocutio matris Iocastae ad Eteoclen ut desistat a bello. Par
allocutio Antigones de muro ad Polynicen. Eruptio Eteoclis,
allocutiones inuicem fratrum. Allocutio Adrasti bellum
dissuadentis. Pietatis conquestio de fraterno certamine uel eius
uoluntas pacis. Tisiphones interuentus. Fugata Pietas et pugna et
doli. Interitus fratrum. Lamentatio Oedipi super filiorum
cadauera. Mors Iocastae. Creontis imperium de non sepeliendis
cadaueribus Argiuorum quos belli casus fuderat, qui tunc primum
acceperat regnum. Eiusdem Creontis imperium de exclusione Oedipi.
Allocutio Oedipi superbe respondentis. Allocutio Antigones
Creontem deprecantis ut ignosceret Oedipo, patri suo. Fata
Graecorum.

1-3. (POSTQVAM MAGNANIMVS FVRTAS VIRTVTIS INIQVAE / CONSVMPSIT
CAPANEVS) EXSPIRAVITQVE (RECEPTVM / FVLMEN) cum anima amisit.

<2>. <EXSPIRAVIT> excussit siue efflauit.

9. (LACERAE ...) TVRRIS quae cum ipso est fulminata.

10. MEMORANDA(QVE FACTA RELINQVENS) quod a Ioue fulminari meruit.

11. (ATQVE IPSI NON) ILLAVDATA (TONANTI) ad exaggerationem
uirtutis Capanei dixit eius morte etiam Iouem sese potuisse
iactare.

12-13. (APOLLINEAE) TEMERATOR MATRIS (AVERNO / TENDITVR) Tityon,
Latonae concubitum uiolenter affectans, Apollinis est peremptus
sagittis et a Ioue apud inferos perpetua poena damnatus.

14. VOLVCRES secundum Homerum, qui dicit uiscera Tityonis gemino
uulture exedi, non uno, ut Vergilius dicit.

16. INIECTVS prostratus.

24. GALEAE(QVE) TONANT uelut tonitru insonant.

26-27. (CAELIQVE TVMVLTV) / VTITVR Iouis fulmine audaciam
dimicandi plebs Thebana conceperat.

27. MASSYLA [PER] ARVA terras Africae.

32-33. HINC PREMIT EVRYMEDON (CVI RVSTICVS HORROR IN ARMIS /
RVSTICA TELA MANV) ex parte altera Eurymedon, dux Thebanorum,
premebat, cuius in catalogo fecerat mentionem:



     'proximus Eurymedon, qui pastoralia Fauni
     arma patris'.
     


34-35. (TENER HINC CONATIBVS ANNOS / EGREDITVR) IVVENEMQVE
PATREM[QVE] (PVER AEQVAT ALATREVS) e diuerso dicit
<La>pith<a>onem cum Alatreo filio bellum mouere pari paene aetate
pollentes. Et istorum meminit in catalogo:



     'pater est natusque, sed aeui
     confudere modos'.
     


39. ARTATVR opprimitur siue densatur.

45. PVBES TIRYNTHIA iuuenes dicit qui cum Agylleo fuerant,
Herculis filio.

<48>. <SIMILES RAMOS SIMILESQVE ... PHARETRAS> [sed] stipitibus
<et sagittis> dimicabant, non gladiis. Vt in catalogo:



     'flauae capiti tergoque leonum
     exuuiae, gentilis honos, ac pineus armat
     stipes, inexhaustis artantur tela pharetris'.
     


50-52. (EGREGIVS LITVO DEXTRI MAVORTIS) ENIPEVS / (HORTATOR SED
TVNC MISERIS DABAT VTILE SIGNVM / SVADEBATQVE FVGAM ET TVTOS IN
CASTRA RECEPTVS) hic tuba bellum in Thebanos excitare solebat,
sed tunc amens fugam ciuibus suadebat.

56. (CARMEN) TVBA SOLA PEREGIT Ennius:



     'cumque caput caderet, carmen tuba sola peregit
     et pereunte uiro raucum sonus aere cucurrit'.
     


58-59. (TISIPHONE FRATERNA) CLVDERE QVAERIT / (BELLA TVBA)
fratrum congressu Furia bella finire festinat.

62. ERGO PROCVL (VACVA CONCEDIT VALLE) secretiorem locum petiit.

63. ABSENS pro 'absentis'.

65. ATTOLLIT erigit.

68. [ET] PATER AETNAEOS ITERVM (RESPEXIT AD IGNES) bene
{€iterum€}: quia paulo ante fulminauerat Capaneum, nunc iterum
aduersus Furiam fulmen requirit.

73-74. (QVANTVMQVE PROFVNDAE) / RARESCVNT (TENEBRAE TANTVM DE
LVCE RECESSIT) Furiae, inquit, abscessu tantum inferis lucis
accessit quantum aduentu eius dies splendoris amisit.

76-77. HAC GERMANA (TENVS STYGII METVENDA PARENTIS / IMPERIA ET
IVSSOS POTVI TOLERARE FVRORES) supra irascentis Ditis uerba ad
Furiam haec fuerant:



     'sed quid ego haec? I, Tartareas ulciscere sedes,
     Tisiphone'.
     


80. NEC PRETIVM (DEFORME MORAE CASSIQVE LABORES) et operae
pretium fuit diu mansisse apud superos tantis factis stragibus.

83-84. (SED QVID) / HAEC EGO (MARS HABEAT VVLGATAQVE IACTET ENYO)
quae hactenus facta sunt, sibi Mars cum Bellona uindicet. Nunc
ego ad singulare <certamen> impellam.

85. (STYGIIS CERTE) MANIFESTVS IN VMBRIS quia similitude gestorum
apud inferos exstitit.

<89-91>. <ME SACRA PREMEBAT / TEMPESTAS EGO MIXTA VIRI FVRIALIBVS
ARMIS / BELLA DEVM ET MAGNAS RIDEBAM FVLMINIS IRAS> Capaneum
quoque se[d] <im>modice fecisse dicit audacem. BELLA DEVM aut
Martis et Bellonae aut Apollinis et Mineruae.

92. FATISCVNT lassantur.

94. TAXVS quia Furiae de taxo arbore faces habere dicuntur.

97. MARTIA (BELLA) qualia Mars solet efficere.

107. IAM PATER EST hoc est: iam coepit Oedipus circa filios
meliora uota habere et patris circa iuuenes affectum tenere.

127-128. SAT FVNERA MENSAE / (TANTALEAE) dicit Iuppiter adhuc
sibi Tantali horrere conuiuio in quo Pelopem praedictus pater
numinibus apposuit epulandum.

128. (SONTES ...) LYCAONIS ARAS Lycaon, rex Arcadiae, Iouem
suscepit hospitio, cumque uellet explorare an uere Iuppiter esset
quem domo susceperat, humanas ei carnes apposuit. Quod cum
Iuppiter agnouisset, domum eius incendit ipsumque mutauit in
lupum, unde Graece dicitur λύκος.

129. (FESTINA POLO DVCENTES) ASTRA MYCENAS quia Atreo et Thyestae
parricidis epulantibus refugo sole nox festina praeuenit.
{€Astra€} uero pro 'nocte' posuit.

139. EXEAT declinet. (DVBIOS) TVRBABANT (OMINA SENSVS) Terentius:

     'dum in dubio est animus, paulo momento huc uel illuc
     impellitur'.
141. AEGER CONSILII tristia cogitans siue consilio imbecillis.

143. (SVNT) MONSTRA DEVM infelicia monstra deum. Id est: non
desunt prodigia futurorum. SIC IRE PARABAT non sic parabat uiro
suo occurrere quo nunc habitu [sic] corpus eius quaesitura est.

144. (HAS LATVRA) VIRO TAEDAS (ERAT) [non] putabat his se taedis
ad rogum uiri esse uenturam.

158. CAPESSERE administrare propere.

167. (EXTORREM PATRIA) REGNOQVE extra fines patrios te coegi
bella suscipere.

176. (FECIQVE) NOCENTEM ut pro me fureret.

194. SVBMITTITVR solutis niuibus minuitur.

202. SIC OMNIA VICIT quaecumque moram faciebant exire.

209. INFERNO (... TONANTI) Plutoni. PRAEVERTIT applicauit.

211-214. (LIVEAT INFANDVM) LICET ARGOS (... / SIDONIOS ... PER
LITORA RAPTOR / TVRBASTI THIASOS DIGNATVS VIRGINE NOSTRA / TERGA
PREMI ET PLACIDAS FALSVM MVGIRE PER VNDAS) quamuis Graeci tibi
seruiant et ipsi sacrificio liueant, tamen et nos amare <debes>
quia multa apud nos ob stuprum Europae amoris gaudia perfecisti.

213. THIASOS {€thiasi€} chori sacra ducentium Liberi patris siue
certamina Satyrorum.

216. TYRIOS NIMIVM (IRRVPISSE PENATES) propter sui uultus
imaginem. Et bene {€nimium€}, quia aduentum Iouis armati ferre
non potuit uique fulminis interiit.

220-221. (LAETIQVE BENIGNVM / FVLMEN ET AVDITOS PROAVIS)
AGNOVIMVS IGNES fulmina quae miseras in Semelen a proauis
audiuimus nostris, nos quoque in Capaneo didicimus.

223. VOTIVVM sacrificio Iouis dicatum.

232-233. (IPSE INSTAVRARI SACRVM MALE FORTIS AGIQVE) / IMPERAT
erat enim consuetudinis ut, si prima sacrificia minime fuissent
accepta numinibus, secunda haruspex sacrificia repararet donec
uiderentur esse suscepta.

234-238. (QVALIS VBI IMPLICITVM TIRYNTHIVS OSSIBVS IGNEM / SENSIT
ET OETAEAS MEMBRIS) ACCEDERE VESTES / ... / ... (MOX GRANDE
COACTVS / INGEMVIT VICTORQVE FVRIT PER VISCERA NESSVS) <{€membris
accedere€}> per membra compasci. Hercules etenim uicto Acheloo
Deianiram duxit uxorem. Qui cum ad fluuium peruenisset, Nesso[n]
dedit Centauro transferendam. Quam cum ille in flumine comprimere
uoluisset, ab Hercule est sagittis exstinctus. Qui uestem
Deianirae dedit sanguine suo tinctam ut se ulcisciretur et dixit,
si uellet se perpetuo ab Hercule diligi, daret eam illi uestem
induendam. Inde cum Hercules Iolam secum captam adueheret,
Deianira, uerita ne ei paelex praeferretur, hac ueste Herculem
induit. Quam ille indutus, cum ueneni afficeretur incendio, in
Oeta monte rogum uoluntate conscendit.

252. SVMMA ... AVRE breui auditu id est accipiente.

255. AERA FINDENS rotatu capitis aerem intuens.

257-262. (NEC DESVNT REGNI COMITES) SINE MOENIA PVLSET / (IRRITVS
ILLE ... / ... 262 IVBE) membratim ista legenda sunt ut
uideantur a multis satellitibus dici, ut alterius sit:

     'sine, moenia pulset irritus',
alterius uero:

     'ille autem fractis huc audeat usque uiribus',
alterius item:

     'hic furor est miseris instare periclo nec librare metus <et
     tuta odisse>'
id est: haec est infelicium consuetudo in pericula ruere et tuta
uitare, <alterius denique:>

     <'resiste hic fretus solio, nos propulsabimus hostem, nos
     bellare iube'.>
272. (SAT TVA NON AEQVIS LVIMVS) PERIVRIA DIVIS quia imperium
sorte debitum negasti germano.

274. INIMICAVE TELLVS quae negando fruges sterilitate homines
afficit.

277. (PATRIVS ...) AMNIS Ismenos.

281. PHOCIDOS ... SONORAE a Phoco, Aeaci filio, quem Peleus et
Telamon occidisse dicuntur, ciuitas nomen accepit. {€Sonorae€}
dixit: dantis responsa.

283. AT TV apostropha ad filium.

284. (MVTVS) ET E GREGE SANGVIS pecus ignobile. {€[d]e grege€}
enim '[d]e multitudine uulgari' dixit.

285. PRIMITIIS ARARVM {€primitiae€} proprie dicuntur primae
fruges diis oblatae. RITE NEFASTO {€rite€} pro 'ritu' posuit.
Expiatio enim fuerat ciuitatis mors Menoecei.

289. ORACVLA NECTIT tecum responsa componit.

297. (MISERAQVE) EXAESTVAT IRA grauiter insonat.

298-299. NON FALLIS AIT (NEC TE INCLYTA NATI / FATA MOVENT CANERE
ILLA PATREM ET IACTARE DECEBAT) non celas, inquit, quid tuus
animus hac oratione festinet. Non luges filium, sed me pugnante
regnare desideras. Laudare mortem filii et praeconiis debe<b>as
efferre, qui pro patria periit, non dolere.

310-311. ICTVS VT INCERTO (PASTORIS VVLNERE SERPENS / ERIGITVR
GYRO) non forti impetu percussus, et ideo erigitur.

323. CRVDESCVNT iuuenescunt aut noui fiunt.

329. INTEGRATA RESVRGIT ex integro incohat.

334. IMPROBA LVMINA mea lumina quae spectatura sunt fratrum
singulare certamen.

<335-336>. <MINANTIA FLECTIS / ORA> me petis.

337. OBNIXI cum conatu stricti.

338-339. (PRIVS HAEC TAMEN ARMA NECESSE EST) / EXPERIARE DOMI ut
nos ante prosternas.

344. SANXI deuoui.

358. (SVMMAS) NON DVRATVRVS (AD ARCES) senio non peruenturus. Id
est: senectutis impedimento ad summum murum euadere non poterit.

361. INCESSENTEM inuadentem, pulsantem, aut ferientem.

371. (SVSPECTAQVE) REGI Eteocli, propter amorem Polynicis.
Dicitur enim cum eo concubuisse.

382-383. (HIS PAVLVM FVROR ELANGVESCERE DICTIS) / COEPERAT sola
enim Antigone Polynicen poterat a singulari fratris certamine
remouere. Supra enim de ipsa dixerat Furia:



     'blandamque precatu
     Antigonen timeo, paulum ne nostra retardet
     consilia'.
     


391. INCERTISSIMA ante euentum pugnae dubia.

393. IN AEQVVM in ius.

395. HAEC FOEDERA quibus unus pareat uictor.

397. REGIA CASSIS cum diademate.

400. PALLA chlamyde.

401. MAEONIIS (... MODIS) Lydiis. De hac enim regione fuit
Arachne lanificii peritissima, quae Mineruam prouocauit et ab ea
in araneam est mutata.

406. (MIXTISQVE IVBAS) SERPENTIBVS AVGENT equorum iubas augent
Furiae adiectione serpentum.

411-412. ET IPSI / (ARMORVM FVGERE DEI) Mars et Minerua.

414-415. (ET GORGONE) CRVDA (VIRAGO / ABSTITIT) <{€cruda€}>
aspera. Dicit Mineruam opposita Gorgone uisus suos celasse.

431. ANIMIS Thebanorum.

437-438. (QVAM SCYTHA CVRVATIS ERECTVS FLVCTIBVS VMQVAM) / PONTVS
(CYANEOS VETVIT CONCVRRERE MONTES) quam aqua non uetuit sibi
montes collidi.

<439-440>. <GEMINOQVE AD PROELIA FVSOS / PVLVERE CORNIPEDES> in
equis apparebat dominorum furor.

442-443. (FATA MONENTEM / CONVERSVMQVE IVGO PROPELLIT) ARIONA
quia Arion, quippe Neptuni filius, diuinabat.

444. LAEVAE contrariae siue inanis.

<448>. <SVBSTITIT> institit.

453. VENERABILE formidandum.

455. ITERARE ACIEM denuo bellum instaurare.

456. (TOTVM MISERIS) OPPONERE (BELLVM) obicere se pugnantibus
fratribus.

459. NON HABITV (QVO NOTA PRIVS NON ORE SERENO) non laeta, sed
tristis.

465. ANIMANTVM animas habentium id est hominum.

472-473. (DESILVITQVE POLO NIVEVS SVB NVBIBVS ATRIS) / QVAMQVAM
MAESTA DEAE (SEQVITVR VESTIGIA LIMES) cum Pietas de caelo
descenderet ad terras, licet maesta esset tamen quacumque ibat
per nigras nubes claram sui numinis lucem trahebat.

483. (CAELESTI ...) IGNE fulmine.

485. NVMEN INERS (PACIQVE DATVM) Pietas, quae bella dissuades.

488. FVRIARENT instigarent.

490. CADMVS ARAT dentes draconis de quibus cohors armata
prosiluit.

491. ROGAT conuenit.

494. ORA REDVCENTEM uultum suum retro tollentem.

495-496. (DEIECTAM) IN LVMINA PALLAM / (DIVA TRAHIT) faciem suam,
ne Furiae uultum uideret, chlamyde protegebat.

499. REX IMPIVS Eteocles.

499-500. (APTAT / TELA ET FVNESTAE CASVM) PRIOR OCCVPAT (HASTAE)
feriturus praeuenit ac tela disponit.

501. (ILLA VIAM MEDIVM CLIPEI CONATA) PER ORBEM per medium scutum
conata est transire.

506-507. PIABO MANVS (ET EODEM PECTORA FERRO / RESCINDAM) expiabo
parricidium fratris mea morte.

508. MINOR VMBRA [DOLOREM] astismos, id est: urbane {€minor
umbra€} dixit uicti regis. Vt Horatius:



     'Med[i]umque flumen gentibus additum
     uictis minores tollere uertices'.
     


510. PLAGA uulnus.

<516>. <CREDIT ET IPSE METV uulnus> metu<m> immisit.

521. TONSAS remos. MVTANT miscent.

522. LVCTATAEQVE DIV (TENEBRIS HIEMIQVE SIBIQVE) et aduersus
tempestatem et aduersum se.

525-526. (IGNESCENTIA CERNVNT / PER GALEAS ODIA ET VVLTVS)
RIMANTVR (ACERBO / LVMINE NIL ADEO MEDIAE TELLVRIS)
<{€rimantur€}> peruestigant. ACERBO / (LVMINE) toruo. (NIL ADEO
MEDIAE) TELLVRIS subaudis 'intererat'. Id est: non a se multum
aberant, sed comminus sua ora cernebant.

528-529. (ALTERNAQVE SAEVI / MVRMVRA CEV LITVOS RAPIVNT AVT)
SIGNA TVBARVM et ceu lituo plus ad scelus excitabantur.

530. FVLMINEOS fortes.

535-536. (NECDVM LETALIA MISCENT / VVLNERA SED COEPTVS SANGVIS)
FACINVSQVE PERACTVM (EST) tanta inerat saeuientibus feritas ut,
cum nulla sibi adhuc uulnera intulissent, tamen iam se scelus
perfecisse credebant.

541-542. (CVI FORTIOR IRA NEFASQVE) / IVSTIVS iustior in scelere
Polynices uidebatur quia pro denegato sibi imperio <pugnabat>.

543. MALE ... TEGIT non tegit. PLVMIS laminis. Vt Vergilius:



     'quem pellis aenis
     in plumam squamis'.
     


<547>. <NEC PARCIT CADENTI ATQVE INCREPAT HOSTIS> Polynices
scilicet uiso fratris uulnere imminebat.

550-551. (EXILIO REBVSQVE EXERCITA) EGENIS / (MEMBRA VIDES) has
uires exilia calamitatesque nutrierunt.

<574>. <TRVCES> crudeles.

575. (CVNCTAS EREBI) CONSVMITE POENAS omnia supplicia transeundo
subite.

578. VNA DIES [stat] <subaudis> 'tantum'.

579. (SOLI MEMORENT HAEC) PROELIA REGES exsecranda fratrum
proelia soli nouerint reges, penes quos est et opprimendae
libertatis ambitus et saeuiendi crudelitas.

582. MORTEM IMPERFECTAM caecitatem. Vt ipse in primo:

     'longaque animam sub morte trahebat'.
583. VTRAQVE CANITIES capitis et barbae.

584-585. (PROCVL ORA) GENAEQVE / INTVS ipse alibi:



     'sedet intus
     abactis ferrea lux oculis'.
     


588. EXOSVS MANES odio habens mortuorum saeua supplicia. <PIGRI
SVLCATOR AVERNI> Charon. SVLCATOR nauta.

592. CRESCAT OPVS numerus umbrarum. SAECVLA [RIPIS] turbae
animarum.

596. IMPLICITOS sibi innexos.

600. FRIGENTIBVS defunctis.

608-609. (LACRIMAEQVE PER) ARIDA SERPVNT / (VVLNERA) caecitatem
{€aridam€} dixit eo quod deficientibus oculis lacrimarum origo
cessauerat.

609. MOLLES (... PLANCTVS) quia sunt animi mollioris.

610. (ACCIPITE INFANDAE IVSTA) EXSEQVIALIA MORTIS in morte uestra
lacrimas fundo quae exsequiis coaequentur.

611. NIMIVMQVE MEI a mei criminibus minime discrepantes.

612. (ALLOQIVMQVE) AFFARE [LICET] pro merito dicere.

616-617. HEV IVSTO MAGIS (EXAVDITA PARENTIS / VOTA MALAEQVE
PRECES) plus iusto diis uisum est parentis in filios mala uota
audire.

619. DICTAVIT FATIS ut euenirent, fataliter fecit.

635-636. (ENSEM) / ENSEM ἀναδίπλωσις.

637. MVLTAQVE (CVM SVPERIS ET DIRO QVESTA CVBILI) multa in deos
conuiciata et de incesto cubili plurimum questa.

638. [ET] NATI FVRIIS filii nuptiis. [ET] PRIMI CONIVGIS (VMBRIS)
Laii, prioris mariti.

639. LVCTATA EST (DEXTRA) conata est manus anilis uirorum fortium
opus implere.

641. (INFELIX LVSTRATVR) SANGVINE LECTVS cruore infelicis lectuli
purgauit incestu<m>.

644-647. QVALIS MARATHONIDE (SILVA / FLEBILIS ERIGONE CAESI PROPE
FVNERA PATRIS / QVESTIBVS ABSVMPTIS TRISTEM IAM SOLVERE NODVM /
COEPERAT ET FORTES RAMOS MORITVRA LEGEBAT) Marathon mons Atticae
regionis in quo Icar<i>us est occisus. Ad quem locum Erigone,
filia eius, cane praeeunte peruenit et se nimio luctus dolore
laqueauit fortioribus ramis electis, ne forte infirmioribus
fractis mortem corporis ruina declinaret. Pinus autem in qua
pependit regionem illam sua umbra uastabat. Vt placaretur
exstincta, ora in humanam speciem ipsa formata in eadem arbore
suspendebant et pastorum congressibus cantibusque diem illum
celebrem faciebant. Quod Vergilius aliud agendo perstrinxit:



     'tibique
     oscilla ex alta suspendunt mollia pinu'.
     


NODVM laqueum quo se regina suspenderat. (FORTES RAMOS MORITVRA)
LEGEBAT quibus se suspenderet.

656-657. (NVMQVAMNE) PRIORVM / (HAEREBVNT DOCVMENTA NOVIS) quod
non admonentur fatis priorum.

668. REDIT IN REGEM animum regium sumit.

671. (SPES LONGA) PERACTA EST uota tua filiorum tuorum morte
completa sunt.

674. SENIVMQVE RECESSIT nimia senectus dicitur {€senium€}.
Terentius:

     'ut illum di deaeque senium perdant, qui hodie me remoratus
     est'.
677. IAMNE VACAT (SAEVIRE CREON) iam non doles interitum filii,
sed contra mortuos furibundus irasceris?

679. (REGVM) CALCARE RVINAS afflictorum regum insultare casibus.

682-683. (SED CVR NOVA) CONTRAHIS AMENS / (IVRA) {€contrahis€}
absumis. Minando parua et non maiora regum contrahis iura.

683. (QVID ANGVSTE TANTOS) METIRIS HONORES ut exilium imperes ei
quem potes occidere. Cur non saeuius aliquid imperas? Ista mihi
parua sunt quae minaris exilia, qui sponte supplicia in me maiora
perfeci.

685. (FEROS AVIDVS) QVIN (PROTINVS) IMBVIS ENSES {€quin ...
<imbuis>€} immo imbue, id est: in me auspicare innocentum caedem
quasi nouus tyrannus.

686-687. (VENIAT CVPIDVS PARERE) SATELLES / (INTREPIDVSQVE SECET
NON EVITANTIA COLLA) <{€satelles€}> id est armiger qui me possit
occidere.

690. TEMPTARE SINES subaudis: humilem me tibi esse permittes?

704. NEC TIBI SIT VIRTVS (FORTVNAM EVADERE DEXTRA) id est: nulla
in te sit animi fortitudo qua possis aduersa magnanimiter ferre.

705. (SATIS OMINA) SANXI satis imprecatus sum.

718-719. ALTVSQVE IACENTES / (PRAETEREAS) elatus imperii
dignitate miseros humilesque despicias.

719-720. (MAGNA DVCVM VEREARE) PRIORVM / (FVNERA) ante oculos
habeas fata priorum ducum.

<723>. <NECDVM EXSVL ERAT> subaudis: cum haec mala accidissent.

748-750. (SED NON TAMEN OMNIA RECTOR) / SVPPLICIS (INDVLGET
LACRIMIS PARTEMQVE RECIDIT / MVNERIS) ueniam Oedipo sub certa
condicione promittit.

753-754. (HAEC ECCE TVIS) HABITABILIS VMBRIS / (QVA BELLVM
GEMINAEQVE IACENT IN SANGVINE GENTES) ubi filii se tui mutuis
uulneribus peremerunt. QVA BELLVM Thebana et Argiua gentes
mouerunt.

758. DESTITVVNT (FVRTO) occulte fugiunt.

 LIBER XII  

In hoc libro continetur: egressio Thebanorum ad campos hostibus
iam fugatis. Crematio cadauerum. Sepultura Menoecei. Creontis
allocutio in filium plena pietatis. Profectio Argiuarum matrum
post auditam mortem suorum. Occursus Ornyti uulnerati. Allocutio
suadentis matribus ut non Thebas eant, sed Athenas et a Theseo
auxilium poscant quo possint sepeliri earum mariti. Dissensio
Argiae. Ipsius Argiae segregatio a ceteris matribus et profectio
ad Thebas uno comite Menoete. Eius aduentus ad campum ubi iacebat
maritus. Iunonis ad Lunam allocutio ut illustret campos
splendore radiorum. Agnitio. Allocutiones Argiae et Antigones et
iunctus labor ad sepeliendum Polynicis cadauer. Qui cum impositus
fuisset Eteoclis rogo per ignorantiam, subito flamma dissensit.
Antigones lamentatio. Vigilum interuentus et captiuitas Antigones
et Argiae. Descriptio asyli apud Athenas, quo Argiuae
confugerant matres. Aduentus Thesei et triumphus eius de
Amazonibus. Allocutio Euadnes, Capanei uxoris, ad Theseum et
deprecatio de sepultura maritorum. Indignatio Thesei contra
Creontem et transmissio nuntii qui diceret Creonti ut aut sineret
sepeliri Argiuos aut se pararet ad bellum. Catalogus exercitus
Thesei. Aduentus nuntii a Theseo missi ad Creontem. Creontis
superba responsio. Aduentus Thesei. Pugna et singulare certamen
cum Creonte. Interitus Creontis. Deditio Thebarum. Argiuorum
sepultura.

1-2. (NONDVM CVNCTA POLO VIGIL) INCLINAVERAT (ASTRA / ORTVS)
<{€inclinauerat€}> occidere fecerat. Id est: nondum omnia astra
aduentus exterserat solis.

9-10. (VIX PRIMO PROFERRE GRADVM ET) MVNIMINA VALLI / (SOLVERE)
{€primo€} pro 'primum'. Quamuis fugati essent Argiui, tamen exire
de ciuitate Thebani metuebant.

10. (VIX TOTAS) RESERARE AVDACIA PORTAS nondum audebant terrore
praeteritorum malorum omne portarum spatium reserare.

12-13. (VT ASSIDVO IACTATIS AEQVORE TELLVS) / PRIMA LABAT
Vergilius:

     'dum trepidi egressique labant uestigia prima'.
17. VALLANT muniunt.

18. CITANT ... PINNAS alas commouent.

19. (RVERIT) LICET ILLE RETRO licet retro discesserit.

28. (DE VIRTVTE) QVERVNTVR uirtutis malo imputant quod perierint.

29. DIGERITVR ordinatur.

32. VBIQVE [PARATO] ad omnia cadauera.

<55>. <MISERABILE> pro 'miserabiliter'.

57. ACCIPIT subaudis 'ignis'.

58. ARGIVVS HABERI id est: non sepeliri sicut Graeci.

62. [SED] BELLICVS AGGER instrumentorum belli exaggeratio.

64. (HOSTILES ...) ACERVOS exuuiarum hostilium moles. Exuuiis
enim hostium exstruebatur regibus mortuis pyra, quem ritum
sepulturae hodieque barbari seruare dicuntur. [Quas 'strabas'
dicunt lingua sua.]

65. PACIFERA LAVRO triumphali siue uictrici.

70. HIS subaudis 'rebus'.

71. PALPITAT mouetur.

74. VLTRA post mortem.

75. ACERBAS acerbum facis.

82. [IMPVLSAS] CINERI tuo scilicet.

84-85. (EADEMNE DIES EADEM IMPIA BELLA / TE PVER ET DIROS MISERE
IN TARTARA) FRATRES una sorte te et eadem die cum nefandis
fratribus bellorum fortuna coniunxit.

88. LIBAMENTA dona sacrata superis, <siue> initia mortis.

89. REGIMEN DEXTRAE sceptrum siue regalis uirga.

89-90. FRONTISQVE SVPERBAE / VINCVLA diadema. Ostendit poeta
Creontem regni insignia in ardentis filii pyram iecisse.

97. IPSVMQVE me ipsum.

105. VACVIS (... ARGIS) desolatis uiris.

110. CREVERE [LACERTI] intumuere.

119. PROFANOS funestos.

123. (VATIS ...) IMPIA CONIVNX proditrix. Eriphylen significat,
Amphiarai uxorem, quae monilis cupiditate ducta latebras coniugis
prodidit, quam postea filius in uindictam patris occidit.

130. DVPLEX ... LITVS Ionium et Aegaeum.

131. [AB] IS<TH>MIACO (... SEPVLCRO) Corinthio. GENETRIX
(THEBANA) Leucothea.

132. NOCTIVAGVM(QVE GREGEM) mulierum Argiuarum gregem significat,
{€noctiuagum€} ideo quia quaerentes maritorum cadauera nocte
uagantur incerta. (QVAMVIS SIBI LVGET) ELEVSIN <{€Eleusin€}>
ciuitas non longe ab Athenis. <Sensus>: quamuis Eleusin propriis
luctibus seruiat. In sacris enim huius ciuitatis mysteria sunt
Cereris Proserpinae raptum dolentis.

133. ARCANOS (... EXTVLIT IGNES) secretos siue sacrificiorum
ignes ostendit. EXTVLIT eleuauit.

134-139. IPSA PER AVERSOS (DVCIT SATVRNIA CALLES / ... / ... /
NEC NON FVNCTA DVCVM REFOVENDI CORPORA CVRAM / IRIS HABET
PVTRESQVE ARCANIS RORIBVS ARTVS / AMBROSIAEQVE RIGAT SVCIS) ipsa
Iuno et auia monstrat itinera et refouebat corpora mortuorum.
Mandat simul curam Iridi quae ambrosiis sucis perfundens ea tabe
resolui uetaret.

135-136. NE PLEBS (CONGRESSA SVORVM / IRE VETET) ne coniuncta
fugientium multitudo a coepto deterreat<ur>.

137. FVNCTA mortua.

138. (ARCANIS) RORIBVS liquoribus suis.

139. OBSTENT repugnent putredini.

140. (FLAMMAS NON ANTE) FATISCANT ut occisorum corpora putredine
non ante soluantur quam rogos accipiant. Et est ordo: ante
flammas non fatiscant.

146-147. (FEMINEVMQVE GREGEM QVAE IAM) SVPER AGMINA LERNE / (SOLA
VIDET) <id est>: tantummodo mulieres superesse. Nominatiuus
Graecus est: 'haec Lerne'.

149-150. (FVNVSNE) PEREMPTIS / SPERATIS (CINEREMQVE VIRIS)
speratis<ne> uos mortuis sepulturae solacia posse praestare?

152. ADNVMERAT seruat.

155. BVSIRIDIS ARAS hic rex Aegypti fuit, aduenas solitus ad aras
mactare. Postremo aduentu Herculis immolatus exemplo est.

156. ODRYSIIQVE (FAMEM STABVLI) Diomedes, rex Thracum, equos
habebat quos humanis carnibus nutriebat. Hos Hercules occiso
Diomede ad solita pabula id est ad gramina mollita feritate
reuocauit.

156-157. SICVLOSQVE LICEBIT / (EXORARE DEOS) Iuppiter Aetnam
nympham compressit. Quam cum Iuno persequeretur, illa Terrae
implorauit auxilium et in sinus eius recepta enixa est geminos
necdum partu maturo. Hos Terra intra gremium suum tamdiu fouit
quamdiu lex uteri postulabat, posteaque enixa est. Vnde Palici
<id est> 'bis geniti' appellati sunt. Hos autem immites fuisse et
humano sanguine placari consuetos fabula disserente firmatum
est. Quod uidetur etiam strictim tetigisse Vergilius:

     'et placabilis ara Palici'.
<162>. <INANIA BVSTA> sine corporibus sepulturae.

164. THERMODONTIACO (...TRIVMPHO) Thracio, a fluuio Thermodonte
Thraciae regionis.

165-166. (BELLO COGENDVS ET ARMIS) / IN MORES HOMINEMQVE (CREON)
<{€in mores hominemque€}> in humanam consuetudinem, id est: ut
mortuos sepulturae concedat, bello cogendus est Creon.

168. VNO simili.

179. (EGREGII SPES) DVRA PERICLI causa mariti furtim cremandi.

181. RHODOPES mons Thraciae.

182. INNVPTIS (... COHORTIBVS) Amazoniis.

195. FVNVS AMAT Lucanus:

     'perfruitur lacrimis et amat pro coniuge luctum'.
196. ACTAEAS (ACIES) Atticas. MARATHONIAQVE (ARMA) id est
Marathonem, Graeciae ciuitatem, in qua nutritus est Theseus.

204. AVGVRIVMQVE ANIMI praediuinatio[nem].

217-218. VIS NVLLA DOLENTI / (MORS NVSQVAM) nusquam est animi
magnitudo quae perducat ad mortem.

218. HORTARIS EVNTEM uerbis dehortantibus cohortaris.

224-225. NOCTE VELVT PHRYGIA (CVM LAMENTATA RESVLTANT / DINDYMA)
sacra Matris nocte a Phrygibus colebantur in monte Dindymo, in
quibus se Galli abscidere consueuerant. Quod genus sacrificii
strictim Vergilius tetigit:



     'ite per alta
     Dindyma'.
     


225. PINIGERI ferentis faces. RAPITVR ducitur.

226-227. (CVIVS DEA) SANGVINE LECTO / (IPSA DEDIT FERRVM ET
VITTATA FRONDE NOTAVIT) quem sibi ipsa elegit.

229. ALIIS REDITVRVS AB VNDIS in occidentem uergens sol necesse
est ut ab orientis partibus oriatur.

232. (NEC) FRANGIT ITER non imminuit uel deflectit.

234. NOVALIA agrorum loca quae uerno tempore scrobibus factis
uinetis aptantur.

236. PRAETERIT iuxta transit. INSESSA inhabitata siue magis
obsessa.

243. SVPINANTVR inclinantur.

244. DEVEXA latera.

246. EXACTI finiti siue conclusi. NON BLANDA non falsa. [A]
blandimentis enim inducimur. Vt Terentius:

     'nisi me lactasses amantem et falsa spe deluderes'
id est blandimentis induceres.

247-248. EGENA SEPVLCRI / (BVSTA) cadauera sepultura carentia.
[BVSTA corpora semiusta.] AESTVAT AER grauiter exhalat.

259. QVA STIPATA MANV qua multitudine comitata. εἰρωνικῶς, id est
nulla.

265. EFFIGIES species.

271. VARIABAT uaric circumibat.

273. IN PVLVERE, SVLCOS rotarum uestigia.

281. VOTVM IMMANE PROCIS a multis sponsis optata.

283. OFFENSVS offensiones.

293. THESEOS AD MVROS ad Atheniensis ciuitatis muros.

295. (ERRORE) FATISCERE VANO fatigari errore superfluo quia
mariti corpus inuenire non poterat.

300-301. (CERTE IOVIS) IMPROBA (IVSSV / TER NOCTEM HERCVLEAM)
<{€improba€}> aduersa aut certe tunc improba. TER NOCTEM
HERCVLEAM Iuppiter cum Alcmenam Amphitryonis amasset uxorem et ad
eam corrumpendam demutatus in Amphitryonis specie uenisset, ne
aduentu diei concuhitus minucretur uoluptas, iussit Iuppiter
illam noctem triplicem fieri, qua triplices cursus Luna peregit.
Ex quo compressu Alcmenae Hercules dicitur natus. Merito ergo
{€noctem Herculeam€} dixit in qua conceptus est Hercules.

302. OFFICIO beneficio.

305. NIMBOSVM nebulosum.

306. ORBITA rotarum uia.

307-308. HVNC QVOQVE (QVI CVRRV MADIDAS TIBI PRONVS HABENAS /
DVCIT IN AONIOS VIGILES DEMITTE SOPOREM) id est: Somnus, qui
praecedit bigas tuas, uigiles occupet Thebanorum eosque laxet in
somnum. Et est ordo: hunc quoque Soporem <...>

310-311. FVLGORQVE RECISVS / (SIDERIBVS) lucente enim luna
necesse est ut stellarum minuatur splendor.

312. INFVSO LVMINE lacrimis pleno.

314. TEXTA quae mariti uestibus impresserat ipsa texendo. SVFFVSA
tincta. MAERET celatur seu nigrior fit.

335. HIC TIBI LONGVS HONOS hoc est: sine successoris metu. (HIC)
INDIVISA POTESTAS in patria perpetuum fueras possessurus
imperium.

338. GRATVM EST FORTVNA fortunae sorte concessum cadauer
inuenimus.

347. DVRABIT (DESERTA FIDES) coniugis scilicet.

348. NATVS [ERIT] Thessandrus, filius Polynicis. (PARVOQVE TORVM
POLYNICE) FOVEBO solabor uiduitatem meam similitudine tua nec
secundas nuptias superstite filio cupiam.

350. PETITOS desideratos.

352. TIMERI caueri.

353. CONTRACTAEQVE VICES (ET CREBRIOR EXCVBAT IGNIS)
<{€contractae€}> frequentiores congregatioresque. {€Vices€}
dicuntur militum custodiae qui ad uigilandum sibi uicissim
succedunt. EXCVBAT excubias praestat.

360. (CONTRA VIDET) IRE MENOETES {€contra … ire€} pro 'contra
uenire', alumnae scilicet.

367. NOCTE MEA qua mihi soli fuerat exire concessum.

377. SI MISERA ES si aeque luges.

379-380. (CARI) POLYNICIS AD IGNES / (ETSI REGNA VETANT)
<subaudis: > si audes, ueni.

<389>. <MODO HAEC FRATREM MEMORAT NVNC ILLA MARITVM> suum
scilicet.

391. LONGIVS ARGIA multa narranda sunt.

392. SACRVM exsequiale.

<396>. <TE CVPIIT VNAM> solam. Vt ipse superius:



     'namque una soror producere tristis
     exsulis ausa uias'.
     


407. PERFERTE incohate <et> perficite.

413-414. TEPIDO ... / ... PADO propter incendia quae paulo ante
restrinxerat.

415. (FLENTES STABANT AD FLVMINA) SILVAE Heliades, Phaethontis
sorores, quae flendo sunt in populeas arbores demutatae.

416-417. (MEMBRISQVE REVERSVS) / MORTIS HONOS insigne enim mortis
est pallor.

<419>. <OMNIA BVSTA QVIESCVNT> cadente in cinere<m> lignorum
structura quiescunt.

421. CVI TORRERE DATVM subaudis 'pyrae', cui concessum est urere
cadauera mortuorum.

423. DISSENSVROS discordantes siue in duos apices diuidendos.

431. DIVISO (VERTICE FLAMMAS) quod in duas flammas diuisa est
partes.

432. CORVSCANT lucent.

433-434. (PALLIDVS EVMENIDVM VELVTI) COMMISERIT IGNES / (ORCVS)
ita rogi flamma diuisa est ut et hoc instinctu Furiae perpetratum
credatur.

434. MINAX eminens. CONATVR VTERQVE se ab inuicem separare.

447-448. (SVBITVS) CAMPOS TREMOR (ALTAQVE TECTA / IMPVLIT
ADIVVITQVE ROGI DISCORDIS HIATVS) id est: sceleris horrore quo se
flammae diuiserant terrae factus est motus. Diuidebantur quidem
odio flammae, sed plus disiunctae sunt terrae. Prodigiale enim
monstrum exhorruit terra.

449-450. (QVIBVS) IPSE MALORVM / (FINGEBANT SIMVLACRA SOPOR) quae
per diem fecerant, ea ante oculos uersabant<ur> in somniis.

451. INDAGINE inquisitione.

456. AMBITVR contenditur.

462. IRAM ODIVMQVE subaudis 'inesse'.

463. AD REGEM (QVI DEPRENDERE TRAHVNTVR) custodes trahebantur ad
regem ut dicerent quid uidissent quas tenerent.

464. ACTAEIS (... MVRIS) quia Athenae primo 'Acte' dictae sunt.

465. PHORONEAS (... MATRES) Argiuas. Phoroneus, rex Argiuorum,
qui primus Iunonem honore sacrificii decorauit.

466. COETVMQVE GEMENTEM Argiuarum mulierum moltitudinem.

467. HONOREM reuerentiam.

469. OBTENTA obducta seu apposita.

470. PRAEFERRE magis ac 'ferre'.

472. VNA pariter.

479. TRVNCO SERMONE inarticulata uoce siue semipleno sermone.

480. DVPLICES THALAMOS Procnae et Philomelae.

481-482. (NVLLI) CONCESSA POTENTVM / (ARA DEVM) Ἐλέου βωμόν
dicit. Hanc aram Cicero Misericordiae nominat. Eius Terentius
meminit:



     'nec tu <a>ram tibi
     nec precatorem pararis'.
     


484. (NVLLA DAMNAVIT) VOTA REPVLSA quia illa nunquam miserorum
uota contempsit.

486. (SOLIS NVMEN) PLACARE QVERELIS nullo sacrificio nec
sumptuosis litationibus, sed solis miserorum lacrimis pietate
opulentum numen placari consueuit.

488. LACRIMIS (ALTARIA SVDANT) non igni haec altaria sudare
consuerunt.

490. MVTATA SORTE feliciore recepta.

491. MITE NEMVS non austeritate numinis terribile. INSIGNE
VERENDO pro 'insigniter reuerendo'.

492. SVPPLICIS ARBOR OLIVAE per quam pax petitur supplicando. Et
in secundo diximus hanc ab Atheniensibus εἰρεσιώνην dici, a
reliquis autem Graecis ἱκετήριαν. {€Supplicis€} autem {€oliuae€},
non quod ipsa sit supplex, sed quod omnes qui rogant hac
suppliciter utuntur.

495. TREPIDOS supplices.

495-496. HORRET EGENIS / (COETIBVS) horridior fit miseris.

497-498. FAMA EST (DEFENSOS ACIE) POST BVSTA PATERNI / (NVMINIS
HERCVLEOS SEDEM FVNDASSE NEPOTES) <{€fama est€}> Atheniensium
scilicet. Hyllus Deianirae et Herculis filius et reliqui ex eodem
nati, postquam Hercules terris abiit, pulsi ab Eurystheo Athenas
confugerunt. A quibus postquam tam facile auxilium meruerunt,
hanc aram consecrasse memorantur asserentes apud Athenas
tantummodo sedes Misericordiam posuisse.

<499>. <FAMA MINOR FACTIS> minus dicit quam res habet.

501. CEV LEGES [HOMINEMQVE] (... RITVSQVE SACRORVM) primi enim
Athenienses inter reliqua bona legum tabulas inuenerunt. Sic ergo
huc confugiunt ceu ad leges et humanos ritus.

503-504. SIC SACRASSE LOCO (COMMVNE ANIMANTIBVS AEGRIS /
CONFVGIVM) Ouidius de Athenis, ad quas uenit Inuidia:



     'ingeniis opibusque et festa pace uirentem,
     uixque tenet lacrimas, quia nil lacrimabile uidit'.
     


504-505. (VNDE PROCVL STARENT IRAEQVE MINAEQVE / REGNAQVE ET A
IVSTIS) FORTVNA RECEDERET ARIS <{€fortuna€}> ut ne casus quidem
laederet qui ad has aras confugissent, quamuis melius
{€fortunam€} debemus accipere regis aut potentioris fortunae
uiri. Et uult hoc loco intellegi poeta nulla ui potentium
religionem huius arae posse perfringi.

509-510. (MOX HOSPITA SEDES) / VICIT ET OEDIPODAE FVRIAS {€mox
... uicit€}, quia nondum factum est. Hoc tamen significat:
Oedipus expulsus Creontis imperio <Colonum> confugit [ἐπὶ
Κολωνόν], in quo lucus erat Furiis consecratus. Sed misericordia
Atheniensium illa sede est erutus hospitaliterque tractatus. Hanc
tragoediam <Οἰδίπους ἐπὶ Κολωνῷ Sophocles senex composuit, ut>
Aristophanes scripsit.

510-511. FVNVS OLYNTIII / (TEGIT) Olynthus ciuitas Athenis
seruiens. Haec se auctoribus Lasthene et Euthycrate Philippo
tradidit <...>, ob quam culpam [Atheniensibus] placuit euertere
ciuitatem. Quo comperto ad aram Miseri<cordiae confugerunt>.

511. (A MISERO MATREM) SVMMOVIT ORESTE quia Orestes post
absolutionem cum fureret ad hanc aram Pylade amico trahente
confugit et resipuit. {€Matrem€} autem {€summouit€} Vergiliane.
Nam sibi imminere non Furia, sed mater uidebatur occisa:



     'armatam facibus matrem et serpentibus atris
     cum fugit ultricesque sedent in limine Dirae'.
     


{€Summouit€} ait, quasi sequentis matris umbram religio arae
summouerit. Illic enim, ut supra dictum est, furore purgatus est.

512-513. (MANVS ANXIA LERNAE / DEVENIVNT CEDIT MISERORVM) TVRBA
PRIORVM asyli prior turba discessit Argolicis uenientibus
matribus.

[...]

615. (GELIDVM) BRAVRONA Brauron locus Atticae regionis in
Boeotiam uergens.

615-616. (RVRA ...) / MONYCHIA {€<rura Monychia>€} [et Piraeea]
iuxta Piraeum, portum Atheniensium, loca sunt.

617. (ET NONDVM EOO CLARVM) MARATHONA TRIVMPHO necdum ibi ab
Atheniensibus uictus fuerat Perses. In hoc enim loco postea
Persarum classis exstincta est, quod in orientali fama manifestum
est. Ideo {€E<o>um ... triumphum€} dixit.

620-621. AEGALEOS ... PARNESQVE ... / ... ET ... LYCABESSOS
montes Attici.

622. ATROX ALAEVS unum pro gente. Quidam hunc regem uolunt esse
Tegeae auxiliarem, non ciuem. (OLENTIS ...) HYMETTI montis
creatoris mellis bene olentis.

623. (QVAEQVE RVDES THYRSOS HEDERIS VESTISTIS) ACHARNAE in hoc
loco primum Dionysia et inuenta et celebrata dicuntur.

<627>. <CEREALIS ELEVSIN> Ceres a Dite filiam raptam dum quaerit
hospitio regis Eleusii fertur fuisse suscepta. Cuius filium
Triptolemum pro beneficii gratia sustulit nutriendum, cui
agriculturam et inueniendi frumenti artificium Ceres ostendit.

629. CALLIRHOE (NOVIENS ERRANTIBVS VNDIS) fons nouem capitibus
means.

630-631. (ET RAPTAE QVI CONSCIVS) ORITHYIAE / (CELAVIT RIPIS
GETICOS ELISOS AMORES) <{€Orithyiae€}> Orithyia Erecthei filia.
Hanc Boreas Thracius rapuit a flumine Eliso, ex qua Zethus et
Calais oriuntur.

632-634. IPSE QVOQVE (... COLLIS VBI INGENS / LIS SVPERVM DVBIIS
DONEC NOVA SVRGERET ARBOR / RVPIBVS) Acropolin dicit, arcem
Athenarum, de qua Neptuno et Mineruae dicitur fuisse certamen.
<Neptunus> percussa terra equum dedit, indicium belli, Minerua
uero oliuam, pacis insigne.

<634>. <LONGA REFVGVM MARE FRANGERET VMBRA> magnitudinem arboris
ostendit ex umbrae quantitate qua obscurat. FRANGERET insultaret
uicto Neptuno.

639. GLISCERE cum furore cupere.

<642-643>. <TERRARVM LEGES ET MVNDI FOEDERA MECVM / DEFENSVRA
COHORS> inuocatio.

651. TREMEFECIT concussit.

653. VENTOSA uentis abundans. SIBILAT resonat.

657. MVTAT atterit.

658. AGER herba quae protrita incursu belli non nascitur.

660. FRANGITVR crispatur. ARDENT splendent.

661. ADEO in tantum. OPERI itineris magnitudini.

672-673. CVM SAEPTVS (IMAGINE TORVA / INGREDITVR PVGNAS) cum
armatus esset pictura Minotauri.

675-676. (METVENDAQVE QVONDAM) / LIMINA Labyrinthi.

676. (ABSVMPTO PALLENTEM) GNOSIDA FILO Ariadnen dicit Cretensem,
quae cum Theseum amaret et uereretur ne occideretur <...> quia
multiplex et perplexum iter Labyrinthi, quae domus erat
Minotauri, explicare non posset, Daedalum, fabricatorem operis,
exorauit. A quo globum fili accepit, cuius summitatem tenens
ipsum Theseo intranti dedit post se soluendum. Quem ille occiso
Minotauro relegens uictor egressus est.

681. DESTITVVNT contemnunt.

688. RENIDENS cum iracundia subridens.

689. DOCVMENTA exempla quae in uictos edidimus quos prohibuimus
sepeliri.

692-693. (PVLVERE CRASSO) / CALIGARE [DIEM] faciente caligine<m>
non parere.

701. HVMILES sine cristis aut fractas.

712. DIRIS graue olentibus. AEGRVM corruptum.

713. DVCENS odorans.

722. (ALTERA) PVBES Thebana iuuentus.

724. CAEDVNT quatiunt.

730. QVERCVM pro 'hasta'.

733-734. EDONOS (... / ... CVRRVS) Thracicos.

740. DEGENERES timidos. (MAGNOS ALIT) IRA LEONES in magnam
praedam feruntur.

743. TRIPLICI (CONFISOS ROBORE GENTIS) quia tres erant gentes
quibus stipabantur ad bellum.

745. CONTINVAT sine intermissione prosternit.

746. HVMERO TRANSMISIT per humeros ferrum exiit.

749. (LONGO PERLATA) TENORE de longe missa.

756. COMITES socii Creontis.

759. COLLIGIT confirmat.

766. (QVOS) VLCISCARE fratres uidelicet in se inuicem parricidas.

774-775. (QVA SVB TEGMINE DVRO / MVLTIPLICEM TENVES ITERANT)
THORACA CATENAE {€tegmine duro€} textu ferrato. Iuxta eam partem
ubi est loricae medietas.

776. PER MILLE FORAMINA per infinitos loricae circulos.

782. ACCEDVNT (VTRIMQVE) iunguntur. (PIO ...) TVMVLTV Argiuorum
atque Thebanorum gaudentium strepitu[m].

793. GAVDENT (LAMENTA) luctus mutantur in gaudia.

800-801. (TVRBINE QVO SESE CARIS INSTRAVERIT AVDAX) / IGNIBVS
EVADNE haec Capanei uxor nimio amore et dolore flammata in rogum
coniugis se praecipitem dedit.

804. SORORI Deipylae.

805. CLAMET cum lamento inuocet.

808. [VIX] NOVVS (... FVROR) noui carminis iteratio.

812-814. (IAM CERTE PRAESENS TIBI FAMA BENIGNVM) / STRAVIT ITER
(COEPITQVE NOVAM MONSTRARE FVTVRIS / IAM TE MAGNANIMVS DIGNATVR
NOSCERE CAESAR) Fama sternente benignum iter ad posteros <et>
usque ad proceres.

816. TEMPTA prouoces.

818-819. (MOX TIBI SI QVIS ADHVC PRAETENDIT NVBILA LIVOR /
OCCIDET ET MERITI POST ME) REFERENTVR HONORES post mortem meam te
honorabit inuidia.

