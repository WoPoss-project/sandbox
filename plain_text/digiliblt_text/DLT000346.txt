digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

De medicamentis liber

Marcellus Empiricus

Correzione linguistica: Valentina Rinaldi

Codifica XML: Valentina Rinaldi

2013 digilibLT, Vercelli

Fonte: Marcellus, De medicamentis. Über Heilmittel, herausgegeben
von M. Niedermann, übersetzt von J. Kollesch und D. Nickel, 2
Aufl., Berlin 1968 (= Corpus Medicorum Latinorum V)

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 <PRAEFATIO>  

MARCELLVS VIR INLVSTER EX MAGISTRO OFFICIORVM THEODOSII SEN.
FILIIS SVIS SALVTEM D.
[1] Secutus opera studiosorum uirorum, qui licet alieni fuerint
ab institutione medicinae, tamen huiusmodi causis curas nobiles
intulerunt, libellum hunc de empiricis quanta potui sollertia
diligentiaque conscripsi, remediorum physicorum siue
rationabilium confectionibus et adnotationibus fartum undeunde
collectis. Nam si quid umquam congruum sanitati curationique
hominum uel ab aliis comperi uel ipse usu adprobaui uel legendo
cognoui, id sparsum inconditumque collegi et in unum corpus quasi
disiecta et lacera Asclepius [aut] Virbii membra conposui. [2]
Nec solum ueteres medicinae artis auctores Latino dumtaxat
sermone perscriptos, cui rei operam uterque Plinius et Apuleius
[et] Celsus et Apollinaris ac Designatianus aliique nonnulli
etiam proximo tempore inlustres honoribus uiri, ciues ac maiores
nostri, Siburius, Eutropius atque Ausonius commodarunt, lectione
scrutatus sum, sed etiam ab agrestibus et plebeis remedia
fortuita atque simplicia, quae experimentis probauerant, didici.
[3] Quorum uobis copiam labore nostro uigiliaque faciendam, filii
dulcissimi, pro necessitate infirmitatis humanae piissimum duxi,
orans primum diuinam misericordiam, ne uobis uestrisque
experiendi huius libelli necessitas ulla nascatur, tum, si qua
fuerit prospiciendae salutis et tuendae ualetudinis causa,
gratulemini super hac re labori studioque nostro, quod uobis
absque medici intercessione opem necessariam curationemque
praestabit. [4] Cuius scientiae beneficia uice mutua caritatis
humanae cum omnibus infirmis, amicis, notis ignotisque, immo uero
cum aduenis magis et pauperculis communicare debetis, quia et
Deo acceptior et homini laudabilior misericordia, qua aegro
hospiti ac peregrino egenoque defertur. [5] Moneo sane, si qua
fuerint paranda medicamina, ne absque medico aut incuriosius
conponantur aut indiligenter habeantur. Nam licet attentissime
species et mensuras specierum remediis quibusque adscripsero et
ipsarum mensurarum notas uel ponderum qualitates secundum Graecam
traditionem et medicorum ueterum consuetudinem seorsum libello
huic inseruero et non solum Romana, sed etiam Graia expositione
digessero, tamen ex re est, ut haec eadem cum peritioribus
conferantur ac saepius retractentur, et, quae confecta fuerint
uel parata medicamina, sub signaculis semper habeantur, ne aut
casus incidat aut malignitas alicuius obrepat, quae beniuole et
sincere parata corrumpat, sitque de remedio uenenum et de
salubritate pernicies culpeturque medicina, cum peccarit incuria.
[6] In summa me haec benigne parasse et tamen super his monuisse
sufficiet; uos perinde sanitati uestrae atque opinioni meae
consuluisse conueniet. Epistulas quoque eorum, quorum studium
aemulatum me esse scripsi, huic operi, ne quid deesset, adieci,
quarum lectio et incitare uos ad necessariam cognitionem et
instruere poterit ad salutem. [7] Versiculis quoque lusimus
migmatum et specierum digessione compositis, non quod sit dignum
aliquid in carmine, sed ut lectorem scrutatoremque huius operis
et poema pelliciat et exoptatio blanda conciliet. Quod opusculum
in infima parte huius codicis conlocaui, ut et sermone nostro
opera haec sollertia nostra conposita claudantur et nugas nostras
multiplex foliorum celet obiectus.

INDEX MEDICINALIVM INFRA SCRIPTORVM

I Ad capitis omnes subitos et diutinos et multiplices dolores.
II Ad omnes dolores emicranii et eterocranii subitos et diutinos
[dolores].
III Ad uertiginem capitis.
IIII Pituriasi et porrigini ac prurigini atque ulceribus et
lindinibus et peduculis.
V Ad capitis reumata et purgationem et ad pituitae et fleumatis
deductionem et restrictionem catarri.
VI Alopiciis et tineis et capillo fluenti atque infirmo.
VII Capillo nigrando et crispando; his adiecta sunt quae
fleugmata et perfrictiones capitis deducunt.
VIII Ad omnes et multiplices oculorum dolores medicamina et
collyria et remedia diuersa physica et rationabilia de
experimentis.
VIIII Ad aurium dolores uniuersos et uitia omnia et surdiginem.
X Ad omnia uitia narium et ad pituitam.
XI Vitiis labiorum et gingiuis et oscidini et oris ulceribus et
faetori et linguae pusulis et palati exulcerationi.
XII Dentium doloribus et uitiis eorum uniuersis.
XIII Dentifricia diuersa de experimentis.
XIIII Vuae et faucibus et arteriis et raucedini.
XV Ad anginam uel synanchem et strumas et parotidas et reumata et
glandulas et ea quae faucibus haeserint euocanda.
XVI Ad omnes molestias tussis et subitae et diutinae ac uetustae
et siccae atque umidae et ad pthisicos atque eos qui
sanguinulentum et purulentum excreant et ad empyicos et
aemoptoicos atque eos qui sanguisugas hauserint necnon et ad
stomachi stridorem.
XVII Ad suspiriosos uel ad dyspnoicos et ad omnes causas
arteriorum et ad uomitos restringendos et prouocandos et ad sitim
arcendam et singultus inhibendos et ad reumaticos et uulsos
remedia diuersa.
XVIII Vmerorum et ceruicium doloribus et opisthotoniae et
hircosis et unguibus et paronychiis.
XVIIII Ad lichenem siue mentagram uel inpetiginem et elefantiasin
et lepram et ad exanthemata et maculas et liuores tumoresque de
facie abolendos et ad genas scabras et cicatrices malarum
purgandas et ad lentigines et stigmata delenda remedia diuersa.
XX Ad omnia stomachi uitia et ad omnes eius causas et dolores et
ad omnem cruditatem atque indigeriem depellendam et ad omnem
uiscerum atque aqualiculi confirmationem antidota, epithematia,
potiones, oxyporia, unctiones aliaque remedia nonnulla.
XXI Cordis dolori et corco et praecordiis omnibus.
XXII Ad eparis uitia omnia et molestias uniuersas.
XXIII Ad lienis uitia omnia et molestias cunctas.
XXIIII Pleuriticis et omnibus laterum doloribus.
XXV Lumborum et coxarum doloribus ac torporibus et sciaticis
remedia.
XXVI Renium et uessicae doloribus et causis uniuersis et calculo
et urinae difficultatibus nec non et <ad> urinae incontinentiam.
XXVII Cyliacis et dysintericis et torminosis et ad intestina
rupta internosque morbos atque incontinentiam stercoris remedia
diuersa.
XXVIII Lumbricis et tineis et interaneis causis id est tenesmo et
ad rosus uentris et strofum.
XXVIIII Ad colum et ileon remedia diuersa.
XXX Ad uentrem resoluendum necnon et ad choleram proiciendam et
inhibendam sales et potiones et catapotia diuersa.
XXXI Ad ani uitia et fistulas podicis et aemorrhoidas.
XXXII Paniculis et inguinibus et intertriginibus.
XXXIII Caepariae et uerendis uirilibus uniuersis et hirneosis seu
uiris siue infantibus et rebus ueneriis et eunuchis sine ferro
faciendis.
XXXIIII Genuum doloribus et crurum ac tibiarum ulceribus et
uaricibus et callis pedum atque clauis et uerrucis et plantis et
pollicibus et talis et articulis et pernionibus et ruptis pedibus
et condylematis neruorum atque articulorum et ad extrahenda quae
casu calcata fuerint uel quae corpori inhaeserint diuersa
remedia.
XXXV Neruorum uitiis ac doloribus omnibus et arcthrisi ac
paralysi <et> doloribus medullarum remedia diuersa.
XXXVI Ad podagram calidam et frigidam et chiragram remedia
physica et rationabilia diuersa de experimentis, ut in aliis
omnibus infirmitatum causis supra scriptum est.
DE MENSVRIS ET PONDERIBVS MEDICINALIBVS EX GRAECO TRANSLATIS
IVXTA HIPPOCRATEM

Vncia habet dragmas numero VIII, [scripula] [Scrip.] XXIIII. Mina
habet libram I uncias II. Cheme habet sicut dragma [Scrip.] III.
Obolos habet denarius VI. Cotyla [hemina] facit acitabula siue
oxybafa IIII. Olyscion facit heminae partem septimam, quod facit
—[Vnc.] I et dragmas II. Cotylus habet —[Vnc.] IIII, quOd facit
cyathos II et cocliaria VI. Item cotylus triunciarius habet
heminae tertiam partem. Tetrobolon est quarta pars heminae.
Chynix sextarii duo sunt. Stater est quod metitur dragmas IIII,
est autem quanto semuncia. Denarius est argenteus dragma I, quod
facit [Scrip.] III. Victoriatus denarius dimidia pars dragmae
est. Obolus minor dragmae pars sexta est. Cyathus pars octaua
sextarii, sed ad pondus dragmarum pars decima est. Coclearium
dimidia pars dragmae est. Tetrassarius semuncia est.

ITEM DE PONDERIBVS ET MENSVRIS MEDICAMENTORVM EX LIBRO XXI PLINII
HISTORIARVM NATVRALIVM

Dragma Attica denarii est argentei pondus. Dragma eadem habet in
pondere obolos VI. Obolus habet chalcus X. Cyathus pendit dragmas
X. Acitabulum quod dicitur habet heminae quartam partem. Hemina
habet dragmas numero LX. Mna, quam nostri minam uocant, pendit
dragmas Atticas centum.

Mensuras quoque ipsas Graecorum de medicinalibus ponderibus
addidimus, quae sequenti pagina continentur, ut in huiuscemodi
rebus, si uisum fuerit, de fonte quod aiunt ipso petatur
auctoritas.

ΠΕΡΙ ΜΕΤΡΩΝ ΚΑΙ ΣΤΑΘΜΩΝ

Ἡ μνᾶ ἔχει ὁλκὰς ρξ(160) [CLX].
ἡ λίτρα ἔχει οὐνκίας ιβ(12) [XII].
ἡ οὐνκία ἔχει ὁλκὰς η(8) [VIII].
ἡ ὁλκὴ ἔχει γράμματα γ(3) [III].
τὸ γράμμα ἔχει ὀβολοὺς β(2) [II].
ὁ ὀβολὸς ἔχει κεράτια δ(4) [IIII].
τὸ κεράτιον ἔχει χαλκοῦς β(2) [II].
῾Ο μέδιμνος ἔχει ἡμίεκτα ιβ(12) [XII].
τὸ ἡμίεκτον ἔχει χοῦς β(2) [II].
ὁ χοῦς ἔχει χοίνικας β(2) [II].
ἡ χοῖνιξ ἔχει κοτύλας δ(4) [IIII].
ἡ κοτύλη ἔχει ἡμίξεστον.
τὸ τρυβλίον δὲ κοτύλη ἐστὶν ᾿Αττική.
τὸ ὀξόβαφον τέταρτόν ἐστιν κοτύλης.
ὁ κύαθος ἕκτον ἐστὶν κοτύλης.
ἡ χήμη ἄγει ὁλκὴν μίαν ἥμισυ.
ἡ ῾Ελληνικὴ κοτύλη τοῦ ἐλαίου ἔχει (λίτραν) α(1). ὁ δὲ ξέστης
(λίτρας) β(2). ὁ δὲ ᾿Ιταλικὸς (λίτραν) α(1)[0,5]. δῆλον οὖν, ὅτι
καὶ ἡ ᾿Ιταλικὴ κοτύλη (οὐνκίας) θ(9). ἡ δὲ ᾿Αλεξανδρινὴ κοτύλη
ἐλαίου μὲν ἔχει (οὐνκίας) η(8), οἴνου δὲ ἔχει (οὐνκίας) θ(9).
Τοῦ ἐλαίου
τὸ κεράμιον ἔχει (λίτρας) οβ(72).
τὸ κόγγιον ἔχει (λίτρας) θ(9), αἵπερ εἰσὶν (ξέσται) ς(6).
ἡ κοτύλη (οὐνκίας) θ(9).
ὁ κύαθος (οὐνκίαν) α(1) [0,5].
Τοῦ οἴνου
τὸ κεράμιον ἔχει (λίτρας) π(80).
τὸ κόγγιον ἔχει (λίτρας) ι(10), αἵπερ εἰσὶν (ξέσται) ς(6).
ὁ ξέστης (λίτραν) α(1) (οὐνκίας) η(8).
ἡ κοτύλη (οὐνκίας) ι(10).
ὁ κύαθος (οὐνκίαν) α(1) [0,5] ς[0,17].
Τοῦ μέλιτος
τὸ κεράμιον ἔχει (λίτρας) ρκ(120).
τὸ κόγγιον (λίτρας) ιε(15), αἵ εἰσιν (ξέσται) ς(6).
ὁ ξέστης (λίτρας) β(2) [0,5].
ἡ κοτύλη (λίτραν) α(1) (οὐνκίας) γ(3).
ὁ κύαθος (οὐνκίας) β(2) [0,5].
[χοῦς] Τὸ μέδιμνον ἡμίεκτα ἔχει ιβ(12), (ἅπερ) (χοῦς) κδ(24).
ὁ δὲ χοῦς ἔχει χοίνικας δ(4).
ἔχει ὁ χοῖνιξ (ξέστας) δ(4).
ξέστης ἔχει κοτύλας β(2).
κοτύλη ἔχει κυάθους ς(6). παρὰ ᾿Αττικῶν [παρὰ ᾿Ιταλικὸν] ἡ κοτύλη
καὶ τρυβλίον λέγεται.
κύαθος <ἔχει ...>.
ὀξόβαφον ἔχει κοτύλης δ[0,25].
κοχλιάριον <ἔχει ...>.
Μνᾶ παρὰ ᾿Ιταλικοῖς (ὁλκὰς) ρμδ(144), παρὰ ᾿Αττικοῖς (ὁλκὰς)
ρκς(126)· παρ’ ᾿Ιταλικοῖς (λίτραν) α(1) <[0,5]>, παρὰ ᾿Α<ττικοῖς
(λίτραν) α(1) (οὐνκίας) γ(3) (ὁλκὰς)> δ(4).
λίτρα μία ἔχει (οὐνκίας) ιβ(12). ἡμίλιτρον.
οὐνκία (ὁλκὰς) η(8).
ἔχει γράμμα<τα γ(3)> ἡ δραχμή.
ὁλκὴ συνωνύμως κα<ὶ δ>ραχμή.
ἡμιοβόλιον. ὀβολὸς ἔχει χαλκοῦς ς(6), ὅ ἐστιν καὶ διόβολον,
τριόβολον, τετρόβολον.
῾Η κοτύλη καὶ τρυβλίον λέγεται.
ὁ ξέστης ἔχει ἐλαίου (λίτρας) β(2), (αἵπερ) (κοτύλαι) β(2).
ἡ κοτύλη ἔχει κυάθους ς(6)>.
ὁ κύαθος (οὐνκίας) β(2).
῾Η οὐνκία (ὁλκὰς) η(8).
ἡ (ὁλκὴ) (γράμματα) γ(3).
τὸ (γράμμα) [Γ] ὀβολοὺς β(2).
ὁ ὀβολὸς κεράτια γ(3).
Οἴνου ὁ ξέστης ἔχει (λίτραν) α(1) (οὐνκίας) η(8), μέλιτος ὁ
ξέστης ἔχει (λίτρας) <β(2) (οὐνκίας)> γ(3).
EPISTVLAE DIVERSORVM DE QVALITATE ET OBSERVATIONE MEDICINAE

 <EPISTVLA LARGII DESIGNATIANI>  

LARGIVS DESIGNATIANVS FILIIS SVIS SALVTEM DICIT
Legi antehac Hippocratis Coi epistulam, medicinae auctoris uel
peritissimi, quam de tuenda ualetudine ad Antiochum regem
scripsisse fertur. Cuius quia praecepta et monita uobis ad
salutis custodiam nota cuperem, collegi, ut potui, quidquid
seriem eius continere memineram, eamque ore Romano interpretans
scripsi. Caui, fateor, ne ad uerbum uerba transferrem, quo minus
pleraque linguarum diuersitate congruerent, si parum ponderis in
significationibus ueris fieret; itaque explicandae rei aduersus
obscuritatem consului. Igitur epistula talis est.

 <EPISTVLA HIPPOCRATIS>  

ANTIOCHO REGI HIPPOCRATES COVS SALVTEM DICIT
[1] Eam te in hoc regnandi munere et culmine reputans sustinere
personam, ut rex magnus uitam multis utilem in longum prouehere
debeas, ingentem simul prouidentiae tuae metiens curam, qua
experientissimus rerum mathesim quoque prime adeptus es,
conuenire talibus regalis peritiae studiis arbitratus sum
domesticam quoque tuendi corporis et procurandae ualetudinis
scientiam. Super cuius obseruationibus ad te scribendum putaui,
ut, et quibus causis morbi existerent et quibus praenoscerentur
indiciis et qualibus inter exordia perimerentur medellis,
ostenderem. Nam fere ut caeli turbulenta tempestas numquam nisi
praecedentibus solet signis ingruere, ita corporum inminentia
pleraque incommoda ortus proprii significatione monstrantur.
Spondeo autem pro ingenita docilitate, qua nostram quoque super
his rebus sollertiam probas, monitis meis auscultantem posse te
reliquum uitae tempus firma ualetudine et plena incolomitate
producere. [2] Corporis igitur humani fit a nobis quadripertita
diuisio, cuius in partibus singulis ualetudinum moderatio
continetur. Sunt autem partes haec: cum capite oris sublimitas,
pectoris latebra, uentris receptaculum, sentina uesicae. Si
capiti igitur eueniat incommodum, aut tenebrae offunduntur aut
cietur dolor aut onusta quasi pondere supercilia sentiuntur aut
fit temporum pulsus assiduus aut tumescentibus mane oculis
caligat aspectus aut aures tinniunt et accepto quodam interius
tumultuantur sono. His ergo signis existentibus caput est
purgatione curandum, sed super huiusmodi tamen leuiore medella
ysopi uel origani Indici coma iniecta defruto siue mulsae, quae
septem uel plusculis diebus maceratur. De quo liquore postmodum
coagitato atque colato tepide heminae dimidium aut amplius modum
gargarizari oportet die calido uel sereno ita, ut resupinato ore
faucibus liquor ille contineatur aliquantulum et agitetur alterna
uice idque saepius fiat, donec heminae dimidium consumatur uel
cum fleumate proiciatur. Sed haec ieiuno adhibenda curatio est,
qua nulla capiti leuior aut commodior reperietur. Hoc remedium
qui neglexerit et indiciis supra scriptis non οccurrerit, necesse
est sentiat aut oculorum uitia aut ulcera in intimis auribus
erumpentia aut strumas in confinio colli aut pulsus cerebri aut
suffocationem aut circa guttur anginam aut uuae destillationem,
glandulas quoque patietur et tabem fluentium capillorum et ulcera
per caput ecferuescentia doloremque dentium creberrime
sustinebit. [3] Quod si a pectore morbus minatur, qui esse
simplex et non uiolentissimus solet, his praesentitur indiciis.
Primum pectoris sudor intimus testatur aestum stomachi
laborantis, splen erit quasi distensum et eminens, sputamenta
fellita, scapulae cum lateribus grauabuntur et inprouiso dolore
marciscent, adsiduae oscitationes ora deducent, inportunae
uigiliae somnos fugabunt, artatus spiritus siti nocturna maxime
inardescet, expergefactis mens erit tristis et nubila, post
soporem totius paene corporis pulsus, tremor in brachiis uel in
manibus, sicca etiam tussis quatiet infirmum. His igitur
sapienter occurritur, si consuetudo fiat sine ullo medicamine
post cenam uomendi. Vtile autem est etiam ieiunum uomere; magis
enim umor noxius, qui stomacho insiderit, egeritur. Itaque qui
mane uomiturus est, debet minutatim rafani radices manducare
easque uel sucum earum transmittere, cardamum quoque, id est
nasturcium, sed et sinapi et erucam deuorare et aquam deinde
tepidam superbibere ac digito uomitum prouocare. Qui ista
contempserit, erit his obnoxius uitiis: pulmonis labore
uexabitur, frenesim sustinebit, atrae bilis infesta commotio
adusque uesani eum furoris periculum trahet, iactabitur febribus,
inops somni agitabitur perniciosis uigiliis. [4] Si quando autem
morbus a uentre molitur, qui et ipse multiformi grassatur
incommodo, haec signa praemittit. Torquetur aluus et correptos
cibos inmoderatis fluoribus fundit, potus in amaritudinem
uertitur, membrorum omnium existunt dolores causa latente
grassantes, nimiis feruet ruboribus corpus et acutis atque
occultis febribus inardescit. Aduersum haec uenter est molliendus
sine grandi cura aut graui medicamento. Nam qui lapatho uel
mercuriali herba usus fuerit, commode aluum temperabit. Si parum
proficiet haec medella et supra dicta indicia perseuerabunt,
decoctus urticae sucus potui dabitur. Vtiliter accipiuntur et
cymae caulium multa aqua uehementer excoctae, etiam brassicae
umor melle admixto et asperso sale temperatus bibi debet ad
heminarum quattuor modum. [5] Qui haec adhibere cessauerit, his
patebit iniuriis, ut aut coeliacus fiat aut meatibus ruptis
inmoderato uentris fluore uexetur. Hinc dysinteria oritur et
iliacus morbus et ad superiora fimus redundans uomitus et
empneumatisin faciet. Hinc sciae passio erit dolorque coxarum,
apoplexis etiam his originibus existet, hinc et sanguinis per
interiores meatus, id est per aemorrhoidas, fluor multus emanat.
Articulorum quoque morbus, quem Graeci arcthrisim uocant, istinc
creatur. [6] Cum uero ex uesica imminet origo uitiorum et ipsa
non minus causis pluribus nocens, his significationibus
intellegitur. Inflatio uesicae, solet in eam multus ex alui meato
uentus inmitti, inde adsidua ructatio, inde incontinentes
crepitus egeruntur, inde grauis somnus, inde urina sordida et
diri odoris egeritur et circa genitalia tumor surgit. His ergo
animaduersis tali erit subueniendum medella. Feniculum et apii
radices uino condito ueteri et odorato inicies, et cum se haec
confusa macerauerint, cum uini cyathis duobus tantundem miscebis
aquae calidae et ieiuno potui dabis. Praeterea radicis asparagi
sucus cum uino mixtus optime sumitur, sed et ciceris albi, non
arietini decocti sucus accipitur. [7] Ex hac ualetudine, nisi in
exordio curatio adhibita fuerit, per urinae difficultatem et
ydrops nascitur et dolor iecoris et uitia renium et stranguria
uesicae; uentrem molestissimi dolores uexabunt. Haec sunt de
praenoscendis praeueniendisque morborum causis. [8] Addidi etiam,
quibus et quatenus per anni circulum pro temporum uicissitudine
obseruatis incolomitas custodiatur. Ab hieme igitur salubrius
fiet exordium. Ex die VIII Kal. Ianuarias corporibus umor
adcrescit usque ueris aequinoctium, quod incipit VIII Kal.
Apriles. Hoc ergo tempore utendum calidissimis cibis et optimis,
uino aliquatenus indulgendum, usus etiam ueneris minime
respuendus. Ex aequinoctio incipit fleuma crescere, id est
concretus umor et frigidus, usque in ortum Pleiadum, qui incipit
pridie Idus Maias. Ergo tum adhiberi conuenit bene odoratos, sed
et acres cibos. Exhinc sanguis ardentior febribus augmenta
suppeditat nec minus umor obbibitur usque ad aestiui temporis
commutationem, quae ab VIII Kal. Iulias inchoatur, a quo die
uenere abstinendum ieiunandumque. [9] Ab octauo enim Kal. Iulias
aestiua progressio incrementa fellis exsuscitat usque in autumni
aequinoctium, quod est VI Kal. Octobris. Erit igitur utendum
acutis et sapidis et bene olentibus cibis, parcius ieiunandum et
uenerio usu ab VIII Kal. Iulias certe per dies XII penitus
abstinendum. Post autumni aequinoctium, id est post diem VI Kal.
Octobris, acres biles uires et augmentum sortiuntur in occasum
Pleiadum, qui est IIII Idus Nouembris, umores etiam graues
serpunt. Erit igitur utendum acidis et acribus cibis, uenere
quoque abstinendum, parcius etiam ieiunandum. Ab hoc rursus
tempore, id est a IIII Idus Nouembris, sanguis deficit; congruit
igitur leuioribus cibis uti, uino indulgere nec uso uenerio
abstinere in VIII Kal. Ianuarias, ex quo incipit tempus hibernum.
Haec, ut dixi, obseruans incolumi sospitate uitae spatia
transcurres nec ulla indigebis uisitatione aut curatione
medicorum.

EPISTVLA ALIA EIVSDEM HIPPOCRATIS EX GRAECO TRANSLATA AD
MAECENATEM

[1] Quem roganti tibi libellum promisi, omni cura adhibita
descriptum misi ordinatissimum tuae salutis custodem, quem
debebis tam diligenter intueri quam scriptus est. Ad curationem
enim corporis tui omnia explorata sunt, quae cum rerum effectu
conperi celeriterque conplexus sum. Intueri ergo omnem medicinae
rationem debebis. Namque ego diligenti cura, licet summa
breuitate, conprehendi singula curationum genera, sicut proxime
in eo libello feci, quem Caesari nostro coram te tradidi. Quas
curationes per temet ipsum aestimare poteris; sapientibus enim
ratio uenire in consilium adsueuit. [2] Omne itaque corpus
hominum, pecudum alitumque ex quattuor generibus constat, sed
praecipue hominum: calido, frigido, sicco et umido. Frigido enim
continentur uiscera, unde spiramus; calore continetur anima, qua
uiuimus, id est qua uitam sentimus; sicca sunt ossa, quae uires
faciunt ad sustinendum laborem; umidus est sanguis, quo alitur
uita. Per ossa et uiscera uenae currunt, quae sanguinem regunt.
Sanguis animam, anima uitam sustinet, spiritus autem aëris est.
Ossa neruis munita uirtutem corpori praestant. [3] Sanguis cum
abundat, ualetudinem uitiat. Ex eo nascitur sanies, quam in
uulneribus sectis uidemus, nascitur et pituita, quae nauseam
facit, nascitur etiam bilis acida et amara, quae dicitur mater
morborum. Bilis enim cum est, concitat calores. De pituita
perfrictio nascitur, quae facit dolorem intestinorum, tortus
etiam inflationemque, quae corpus extenuat. Sanguis autem a nimio
cibo nimiaque potione incipit abundare et cruditate conrumpitur.
Qui cum euagatur extra cursum naturae, infert aliqua corpori
uitia, et in quacumque parte conruptus incubuit, fatigat et
laedit. Nam sanguis animam quoque uitiat et inde os hominis
incipit fetere. Cum est ergo integer sanguis, animam sine dubio
confirmat, ut possit frigus caloremque fortius sustinere. At cum
abundat cumque calore animae conrumpitur, fit sanies, tum et
bilem atram concitabit et calorem interdum ac frigus faciet
cOrporique uniuerso languOrem animaeque malum odorem uel
anhelitum faciet. [4] Quo facilius igitur commodis ualetudinis
fruamur et incommoda uitemus, prognostica, id est praecurrentia
uitia, signis naturalibus cognoscamus cognitaque emendemus, ne
mortifera fiant. Quattuor igitur disponuntur corporis partes,
cuius origo in capite est et thorace, deinde uenter sequitur et
uesica. Ita ergo locorum istorum sinceras notas cognoscemus. [5]
Hominis sani urina mane alba erit, ante prandium rufa, pransi
rursus candida, item ante cenam russea. Nec ego tamen
necessitatem prandendi inposui, sed magis urinam et tempora
naturalia ostendi. Candida enim urina debet esse, ubi cruditas
non est, mane quieto corpore, deinde motus ipse et deambulatio
urinam turbat excitatque uesicam ideoque coloratior fit. Quod si
mane urina mutauerit colorem, ostendit subesse uitium
infirmitatis, quod tamen propriis indiciis intellegimus. [6] Cum
enim a capite morbus oritur, solet capitis dolor generari, tunc
et supercilia grauantur, tempora saliunt, aures sonant, oculi
lacrimant, nares repletae odorem non sentiunt. Cum ex his ergo
aliquid accidit, caput purgari oportet hac ratione. Ysopi aut
cunilae bubulae fasciculum cum aqua deferuefacies, inde aquam ore
continebis, sed caput calide tractabis, ut fluat pituita. Quod
si quis neglegit, capiet epiforas oculorum aut dentium uel aurium
dolorem. Interdum etiam strumae parotidesque nascuntur et alia
uitia, quae circa fauces ceruicesque oriri solent, item
destillatio aut grauedo narium erit et interdum ulcera in capite
nascuntur aut etiam capilli defluunt. [7] Cum autem a thorace
morbus nascitur, incipit caput sudare linguaque fit crassior aut
os amarum aut tussillae dolent, oscitatio erit frequens sine
somno et quiete, torpor membrorum, animi dolor, prurigo corporis,
brachia manusque adsidue intremescent subitaque tussis arida et
inquieta nascetur. Ex his ergo cum aliquid acciderit, uitabis
uitium graue, si uomueris siue ieiunus siue post cenam uel in
balineo. Plus autem prodest, si ieiunus bilem eieceris; eam enim
dicimus matrem morborum. Sed qui uomere nolunt uel non possunt,
quia stomacho laborant, decimo quoque die ieiunando omni cibo se
abstineant. Quod facto uitium grande uitabunt; nam frequenter
uomendo solet stomachus conrumpi. [8] Quod si a uentre morbus
orietur, haec erunt signa. Venter uertetur atque turbabitur et
sentiet crebros dolores, cibus et potio amara uidebuntur, genua
succident, lumbi grauabuntur, interscaplium contrahetur totumque
corpus particulatim grauabitur, tardabuntur pedes, pigra fient
crura, renes indolescent et post haec febriculae incurrent. His
itaque cognitis prima est abstinentiae utilitas, tum etiam
medicamentis aluum purgari oportebit, ut graue corpus leuamentis
adiuuetur. Quod si morbus maior premere uidebitur, adicies
alterum diem abstinentiae, si tamen uires patientur, sin minus,
quam leuissime sumes cibum, ut ouum sorbile tantum aut aliquid
ouo simile accipias. Hoc qui neglegunt, fiunt cyliaci, torminosi,
dysinterici, etiam ex eo nascuntur tertianae et quartanae, fiunt
podagrici cheragricique, morbus etiam articularis hinc accidere
solet, quidam etiam fiunt amentes, quibusdam etiam sanguis
erumpere a naribus solet. Oportet ergo occurri tam grauibus malis
curatione praedicta. [9] A uesica qui nascuntur morbi, haec
dabunt signa. Pleni uidebuntur et cito saturari, quos grauabit,
sequentur inflationes uentris et crepitus crebri, uidebuntur
oscitare nec oscitabunt, sed tantum os deducent, sequetur totius
corporis stupor somnusque grauis quasi marcor, fiet urina liuida
et uix erumpens, tumescent etiam ueretra, inde et calculosi
fient. Haec uitia sic emendantur. Feniculum et apium uino austero
madefacito uel etiam earum herbarum radices contere et ex uini
cyathis duobus et tantundem aquae calidae accipe adsidue, uel
dauci semen et myrtum ex aqua calida sume uel cicer album, non
arietinum, madefactum uino, ut supra scripsi, ebibe uel radicem
asparagi uel eruum erraticum uel serpullum decoque eiusque aquam
uino mixtam bibe. Quae qui neglegunt, fiunt hydropici, sequetur
his iocineris et renium et uesicae dolor, fient quoque calculosi,
stranguriam tubi sustinebunt et uentris tumorem. Intueri autem
oportet aegri uires, quomodo possit sustinere medicinam, ut ita
febri et cruditati eius adhibeatur. Fiunt ergo cataplasmata,
adhibentur quaeque apta sint capiti, uentri, uesicae, cruditati,
frigori, calori, prout tempus exigerit. Vti autem ad haec oportet
rosa, aceto, uino, oleo irino, linguam quoque aegri asperam
melle perfricari uel mentae folio; reliqua diligenti medico
permittenda sunt, quia iuxta morbos debet adhibere medicinam.
[10] Quoniam ostendi corporis sani et inbecilli notas per urinam
denuntiari et adieci curationum consilia, nunc et conpositiones
medicamentorum adiciam, unum ne nascantur corpori uitia, alterum
ut emendatio sanitatem reducat. Aduersus autem omnes impetus
morborum duo sunt remedia certissima. Primum est, decimo quoque
die ut te abstineas a cibo et potione, deinde postero die laueris
ciboque firmo utaris, qua re et obseruatione efficies, ne quid
omnino uitii corpori tuo accidat et perpetua sanitate sis tutus.
Est et potio salubris, quae omne corporis uitium elimat et
ualetudine confirmat. Eius potionis iam tecum habes
conpositionem; per annos enim conplures, amicissime Maecenas, cum
Caesare nostro pariter nos morari meministi, quo tempore haec
obseruando numquam in ullum corporis languorem incidisti, quo
tempore nec nostrum Augustum quicquam molestioris incommodi
passum esse nosti. [11] Ita enim me tecum habebis, si libellum
meum legendo saepius tractaris, qui plenius tibi me absente
praestare consilium in omnibus poterit. Terenti Euelpisti in
ultimo libello leges dynames herbarum; quas ut crescentibus
numeris lunae obserues, dum tollis et conponis, curato. Si ita
non feceris et ad deminutionem lunae sustuleris, minus ualebunt.
Ipsum etiam mare per lunas augeri et minui scimus, cerebra etiam
hominum augentur crescente luna. Cum autem minuitur luna,
unaquaeque res deminutionem sentit. Quod licet recognoscas ex
his, quibus cotidie uteris, tamen et per me admonitus scies
omnibus et minui augmentum et augeri per lunam. Quod si ita est,
in herbis quoque legendis conponendisque medicamentis uim eius et
potestatem nos obseruare debere ne dubites.

EPISTVLA PLINII SECVNDI AD AMICOS DE MEDICINA

[1] Frequenter mihi in peregrinationibus accidit, ut propter meam
aut meorum infirmitatem uarias fraudes medicorum experirer,
quibusdam uilissima remedia ingentibus pretiis uendentibus, aliis
ea, quae curare nesciebant, cupiditatis causa suscipientibus.
Quosdam uero comperi hoc genere grassari, ut languentes, qui
paucissimis diebus uel etiam horis possint sanari, in longum
tempus traherent, ut et aegros suos diu in reditu haberent et
saeuiores ipsis morbis existerent. Quapropter necessarium mihi
uisum est, undique ualetudinis auxilia contrahere et ueluti in
breuiarium colligere, ut, quocumque uenissem, <possem> eiusmodi
insidias uitare et hac fiducia securior iter ingrediar, ut sciam,
si quis mihi languor acciderit, non facturos medicos ex me uel
meis reditum nec taxaturos incommodorum occasionibus sanitates.
[2] Ante omnia autem puto in prompto habenda, quae subito
desiderata difficillima uidentur inuentu, sicut oleum uetus. Quod
si ad manum non erit, celerrime fieri poterit. Deferuefactum
enim uel recentissimum et odorem et uires uetustissimi praestat.
Et si forte curatio exigerit aquam marinam in mediterraneo
quaeri, sollicitudini locus non erit, si ita prospiciatur. Duo
enim salis sextarii in quattuor aquae sextarios missi
temperatissimam marini liquoris copiam facient. Oxymeli uero
facile erit fieri, si duobus cyathis mellis sextarius aceti
addito puleio et salis modico contemperetur. Polenta autem hoc
modo fiet. Hordeum aqua perfusum una nocte siccatur, deinde XX
libras hordei adiciuntur tres librae lini seminis, coriandri
selibra, salis acitabulum, tunc deinde haec mixta torrentur et
mola franguntur. [3] Omnibus autem curationibus mel optimum est,
in quo apes moriuntur, et lana sucida ea bona est, quae de ouis
collo fuerit adtonsa. Cinerem auium uel aliorum animalium
desideratum sic fieri oportet. In ollam nouam mittitur auis aut
quodlibet aliud animal putaueris exurendum, quod addito operculo
circumlitoque argilla in furno feruenti torrebitur spiramento
permodice facto. Gargarizationes uero omnes calidae utendae sunt,
sicut et fomenta, ut medendi ratio et usus ostendit.

 <EPISTVLA CORNELII CELSI>  

CORNELIVS CELSVS G. IVLIO CALLISTO SALVTEM DICIT
[1] Inter maximos quondam habitus medicos Herophilus, C. Iuli
Calliste, fertur dixisse medicamenta deorum inmortalium manus
esse, non sine ratione, ut mea fert opinio; prorsus enim quod
tactus diuinus efficere potest, id praestant medicamenta usus
experientia conprobata. Animaduertimus itaque saepe inter
deliberationes contentionesque medicorum auctoritate
praecedentium, dum quaeritur, quidnam faciendum aut qua ratione
succurendum sit aegro, quosdam humiles quidem et alioqui ignotos,
reuera peritiores uel, quod fateri pudet, longe summotos a
disciplina medicinae et ne adfines quidem eius professioni
medicamento efficaci dato protinus uelut praesenti numine omni
dolore periculoque liberasse aegros. [2] Quamobrem spernendi sunt
quidem, qui medicinam spoliare temptant usu medicamentorum,
forsan non a medendo, sed a potentia effectuque medicamentorum
ita appellatam, probandi autem sunt, qui omni modo succurrere
periclitantibus student. Ego certe aliquotiens magnum scientiae
consecutus sum titulum ex usu prospere datorum medicamentorum
multosque ex eadem causa non mediocrem gloriam tulisse memini.
Est enim haec pars medicinae uel maxime necessaria, certe
antiquissima, et ob hoc primum celebrata atque inlustrata,
siquidem uerum est antiquos herbis ac radicibus earum corporis
uitia curasse, quia timidum genus mortalium inter initia non
facile se ferro ignique committebat. Quod etiam nunc plerique
faciunt, ne dicam omnes, et nisi magna compulsi necessitate
<speque> ipsius salutis non patiuntur sibi fieri, quae sane uix
toleranda sunt. [3] Cur ergo aliqui excludant medicinam de usu
medicamentorum, non inuenio, nisi ut detegant inprudentiam suam.
Siue enim nullum experimentum eius generis remediorum habent,
merito accusandi sunt, quod tam neglegentes in tam necessaria
parte artis fuerint, siue experti quidem sunt eorum utilitatem,
denegant autem usum, magis culpandi sunt, quia crimine
inuidentiae flagrant, quod malum cum omnibus animantibus inuisum
debeat esse, tum praecipue medicis, in quibus nisi plenus
misericordiae et humanitatis animus est secundum ipsius
professionis uoluntatem, hominibus diisque omnibus inuisi debent
esse. [4] Idcirco ne hostibus quidem malum medicamentum dabit,
qui sacramento medicinae legitime est obligatus, sed persequetur
eos, cum res postulauerit, ut militans et ciuis bonus omni modo,
quia medicina non fortuna neque personis aestimat homines, uerum
aequaliter omnibus inplorantibus auxilia sua porrectura
succursuram se pollicetur nullique umquam nocituram profitetur.
[5] Hippocrates, conditor nostrae professionis, initia
disciplinae a iureiurando tradidit, in quo sanctum est, ut ne
praegnati quidem medicamentum, quo conceptum excutitur, aut detur
aut demonstretur a quoquam medico, uidelicet longe praeformans
animos discentium ad humanitatem. Qui enim nefas existimauerint
spe dubia homines laedere, quanto scelestius perfecto iam nocere
iudicabunt? Magni ergo aestimauit nomen decusque medicinae
conseruare pio sanctoque animo quemque secundum ipsius propositum
se gerentem. Scientia enim sanandi, non nocendi est medicina.
Quae nisi omni parte sua plene excubat in auxilia laborantium,
non praestat quam pollicetur hominibus misericordiam. [6]
Desinant ergo, qui prodesse adflictis aut nolunt aut non possunt,
alios quoque deterrere negando aegris auxilia, quae per uim
medicamentorum frequenter exhibentur. Etenim quasi per gradus
quosdam medicina laborantibus succurrit. Nam primum cibis ratione
aptoque tempore datis temptat prodesse languentibus, deinde, si
ad hos non responderit curatio, ad medicamentorum decurrit uim;
potentiora enim haec et efficaciora quam cibi. Post, ubi ne ad
haec quidem cedunt difficultates aduersae ualetudinis, tunc
coacta ad sectionem uel ultimo ad ustionem uenit. [7] At
Asclepiades, maximus auctor medicinae, negauit aegris danda
medicamenta; quidam enim hoc mendacio etiam pro argumento
utuntur. Poteram tamen, si uerum id esset, dicere: Viderit, quid
Asclepiades senserit. Forsitan non omnino in hanc partem animum
intendit. Homo sane fuit, qui parum feliciter se in hoc negotio
gessit. Itaque non deterreor persona, cum rem manifeste prodesse
uideam. Nunc uero cum tam inpudenter quidam de eo mala
comminiscantur, quid possum ultra dicere, nisi quodammodo
parricidium ac sacrilegium eos committere, qui haec dicunt? [8]
Ille enim febricitantibus uitiisque praecipitibus correptis, quae
oxypathe Graeci dicunt, negauit medicamenta danda, quia cibo
uinoque apte interdum dato remediari tutius eos existimauit.
Ceterum in libro, qui parasceuon, id est praeparationum,
inscribitur, contendit ultimae sortis esse medicum, qui non ad
singula quaeque uitia binas ternasque conpositiones et expertas
et protinus paratas habeat. Vides ergo, quam non placeat
Asclepiadi usus medicamentorum, cui nisi plura <quis> ad
unumquodque genus uitii medicamenta conposita habeat, non uidetur
dignus professione medicinae. [9] Sed ista licentia nomine
tantummodo medicorum propter quorundam neglegentiam latius
processit. Raro enim aliquis, priusquam se suosque tradat medico,
diligenter de eo iudicat, cum nemo ne imaginem quidem suam
committat pingendam nisi probato prius artifici per quaedam
experimenta atque electo, habeantque omnes pondera ac mensuras
exactas, ne quid errorum in rebus necessariis accidat, uidelicet
quia sunt quidam, qui pluris alia quam se ipsos aestiment. Ob
quod sublata est unicuique studendi necessitas et non solum
antiquos auctores, per quos consummatur professio, quidam
ignorant, sed etiam comminisci falsa de his audent. [10] Vbi enim
dilectus non est personarum, sed eodem modo malus bonusque
habetur, disciplinae ac sectae obseruatio perit, quodque sine
labore potest contingere et in quo <idem> dignitatis atque
utilitatis praestari uidetur [utilitas], id unusquisque magis
sequitur. Sed ut quisque uolet, faciet medicinam. Quosdam enim a
peruerso proposito nemo potest mouere et sane omnibus permisit
liberum arbitrium magnitudo professionis eius. Multos itaque
animaduertimus unius infirmitatis sanandae scientia medici plenum
nomen consecutos. [11] Nos uero ab initio rectam uiam secuti
nihil prius [in] totius artis perceptione, qua homini
permittitur, iudicauimus, quia ex hac omnia commoda consecuturos
nos existimabamus, non medius fidius tam pecuniae aut gloriae
cupiditate quam ipsius artis scientia. Magnum enim et supra
hominis naturam duximus posse aliquem tueri uel recuperare suam
et uniuscuiusque bonam ualetudinem. Itaque ut ceteris partibus
disciplinae, ita huic quoque, quae per medicamenta uirtutem suam
exhibet, curiose institimus <eo> magis, quod percipiebamus in
dies ex usu profectus eius, quos interdum supra fidem atque
opinionem plurimorum exhibebamus. [12] Sed quid ultra opus est
probare necessarium usum esse medicamentorum, praecipue tibi,
qui, quia percepisti utilitatem eorum, idcirco a me conpositiones
quasdam petisti? Ego autem memor humanitatis tuae candorisque
animi tui, quem omnibus quidem hominibus plenissime, mihi etiam
peculiariter praestas, non solum quae desideras remedia, uerum
etiam si qua alia de expertis in praesenti habui, in hunc librum
contuli, quem ad te misi. Cupio enim, medius fidius, qua possum
tuae in me tam perseueranti beniuolentiae respondere adiutus omni
tempore a te, praecipue uero istis diebus. [13] Vt primum enim
potuisti, non es passus cessare tuae erga me pietatis officium
tradendo scripta mea Latina de medicinalibus nostro Caesari,
quorum potestatem tibi feceram, ut ipse prior legeres
simpliciterque indicares mihi, quid sentires de his; plurimum
enim iudicio tuo tribuo. Tu porro candidissimo animo et erga me
beniuolentissimo diligentiam meam sub tanti nominis editione non
uerbis sed re probasti periculumque non minus tu iudicii quam ego
stili propter me adisti, quo tempore diuinis manibus ea tradendo
consecrasti.[14] Fateor itaque me gratias tibi agere, quod et
prius quam rogareris consummasti amicissimo affectu uota mea et
quod contigit mihi fauore tuo maturiorem percipere studii huius
me fructum ac uoluptatem. Ignosces autem, si paucae tibi uisae
fuerint conpositiones et non ad omnia uitia scriptae; sumus enim,
ut scis, peregre nec sequitur nos nisi necessarius admodum
numerus libellorum. Postea tamen, si et tibi uidebitur, ad
singula quaeque plures compositiones colligemus. Oportet enim
copiam quoque earum selectam haberi, quoniam reuera quaedam magis
quibusdam et non omnes omnibus conueniunt propter differentiam
scilicet corporum. [15] Quarum initium a capite faciemus (summum
enim et quasi primum locum hoc obtinet) prime dantes operam, ut
simplicia remedia prima quaeque ponamus; interdum enim haec
efficaciora sunt quam ex pluribus conposita medicamenta. Erit
autem nota denarii pro Graeca dragma; aeque enim in libra denarii
LXXXIIII apud nos sunt, sicut dragmae apud Graecos incurrunt.

 <EPISTVLA CORNELII CELSI>  

CORNELIVS CELSVS PVLLIO NATALI SALVTEM DICIT
[1] Lectis duobus libris conpositionum Graecis, Pulli Natalis,
quos misisti mihi, ut in Latinum sermonem conuerterem, libenter
parui tuae uoluntati, dignos eos existimans, quibus operam
inpenderem, quoniam plenos utilitatis conperi. Alioquin
excusassem me, propositum habens nihil non dignum sublimi
Romanorum maiestate de bono medicinae artis splendidissime
scribere idque perennitati et litteris mandare. Habebit ergo et
praesens tempus et futura posteritas in hoc perpetuae uoluntatis
meae curaeque gratissimum munus, siquidem bona ualetudine nihil
est pulchrius. [2] Dedi autem operam quantam potui, ut ad uerbum
transferrem, quae in Graecis medicinalibus repperi, nec
necessariam curam cultus orationis putaui, quia rectius duxi
proprietates nominum edere et rem ueram sub herbarum peregrinarum
uocabulis explicare. Vnum genus fateor me translationis de
industria declinasse, quo fere Graeci utuntur in medicamentorum
scripturis, omnia ad secundum personam dirigentes. Ego uero in
usum medicamentorum, quae edidi, ominis boni gratia malui quam
infinitam inserere personam admoneremque, nisi certum haberem te
non ignorare, me huiusmodi bona utilitatis magis quam
delectationis causa scripsisse. [3] Graeci medici pondera
medicamentorum ad dragmas redigunt. Quae quia ad denarium nostrum
conueniunt, octoginta enim et quattuor in libram incurrunt, pro
nota Graecae dragmae, quae est figura talis: [Drag.], notam
denarii Latinam, quam nosti, posui, id est hanc: [Den.], et ad
eius pondus Graecas dragmas rediges. Et quoniam quae uolui
praefatus sum, nunc quae desideras explicabo.

EPISTVLA VINDICIANI COMITIS ARCHIATRORVM AD VALENTINIANVM
IMPERATOREM

[1] Cum saepe, sacratissime imperator, humani generis fragilitas
falso de natura sua queratur, aliquando tamen potuimus redditis
causis ostensisque remediis uana et innumera querimonia
refrenare. Nam sicut rudis gubernator turbatum mare sulcans,
incertus periculorum, dubius salutis, cuncta rimatur, ita et
mortalium natura, quae perpetua sanitate optat frui, placita
quaeque desiderat. Sed quia nec mare semper potest esse
tranquillum nec unus in diem uenti spiritus durat nec securus
nauta ratem potest scandere, cum aequor mole fluctuum tollitur,
sic neque mortales possunt semper esse ualidi aut uiuentes, sed
pro aetatis et temporis uarietate diuersis morborum aguntur
incommodis. [2] Quae cum ita sint, clementissime imperator, magna
laus est ueterum instituta scrutari, maior uero gloria inuenta
seruare, siquidem illi uiam laboris suis uirtutibus aperuerint
nobisque iter intellegentiae sua sapientia reliquerint. Vnde cum
quidam febribus teneretur et diu uentris duritia strangulatus die
duodecimo iam morti proximus uideretur, adhibitis ad curam
multis et magnis medicis, ut remedium consequeretur, hoc illis
summum periclitanti praesidium uisum est, ut per intestinum
clysterio ei curatio pararetur. Cum ille imminenti periculo
aestuaret et ueluti morti proximus curationis etiam extrema
deposceret, ego pudoris et reuerentiae modum seruans, quem
cunctis semper exhibui, prospexi ad tempus, ne ueluti turpis cura
forti uiro adplicaretur. [3] Cum ergo uidissem fysem eius, quam
de colore collegi, et siccitate uiscerum fatigari eum penitus
aduertissem, ilico infuso sale aquam frigidissimam obtuli eius
ardori. Qui cum desiderio recentis, quo cruciabatur, totum, quod
ei oblatum fuerat, ebibisset, auctores medicinae magni, qui id
spectabant, exclamauerunt: 'Occidisti hominem.' Necdum uox eorum
ab ore manauerat, e uestigio eum somnus occupauit sudorque
perfudit. Quibus ego praesentibus, clementissime imperator,
tantis sudoris eius abstersionibus laboraui, ut, si dici fas sit,
Nilus ex eius corpore uideretur effluere. [4] Verum cum aeger
expergefactus recreatum se extinctis febribus et ab infirmitate
leuiorem esse sensisset, uentris etiam coepit desiderio
uehementer urgeri. Adlato itaque uasculo omne alui onus, quo
grauabatur, exposuit ad tam dirum fetorem, ut omnes, qui illic
aderant, fugarentur, dicentibus egregiis medicis, quod omnia eius
interna putruissent. Post haec a me aeger ad balneas mittitur,
ut lauacro eius siccitas umigetur. Qui perductus unguentis
remediabilibus, cum post balneum uestimenta accepisset, sitire se
dixit. Statim eum absinthio, in quo libisticum fuerat decoctum,
progressum a balneo potaui, ne quid causationis in corpusculo
eius maneret, quo uessica scybalis uel lapidibus per uicina loca
meantibus premeretur. [5] Praecepi etiam et escam fieri de
minutalibus porcinis, id est podocyliis, et uentriculo, in quod
uentriculum acetum cyminatum modico adiecto lasere mitti mandaui,
ut omnino excocta caro etiam ossorum duritiam emolliret, ut
soluta eorum medulla cum iure ipso absorberetur. Non dubium est
autem, optime imperator, quod ex indigestione externarum
crudissimarumque crapularum uel superfusa diuersi nimietate uini
repletis et paene tumentibus uenis potus in uisceribus
amarescunt, aufertur somnus, subsequitur calor atque occultarum
febrium pestis et quaedam frenesis pulsu cerebrum inquietat,
uenter durescit, qui iam dudum crudus repletus fuerat
exuberantibus cibis, qui, dum excocuntur, consumptis quae umida
sunt, inflammationes inportunissimas faciunt, quae adiecta calida
aqua amplius necesse est excitentur. Inde ergo uenter durescit,
inflatur pulmo, splen distenditur, pinnae etiam iecoris
porriguntur, quibus coangustatum et coartatum fel exprimitur, quo
infuso tinguitur corpus et fit luteum. [6] Cum ergo peruenerit
ad ea loca uenarum, in quae pocula hausta descendunt, duo mala
iuncta, id est res acris ac dulcis, cito auferunt animam. Sicuti
petrarum umidarum sudor igni subiectus cito absorbetur ab igni,
petra autem ipsa exusta et concremata sfongea efficitur, unde
calx uel gypsum conficitur, ita calore febrium excoquitur uitium
cruditatis ciborumque congestio. Quibus consumptis et exhaustis
frigida sine dubio superfundenda est, ne penitus arescant. Nam
nimirum aestimas, o bone imperator, calidam et frigidam
mortalibus inclusam esse corporibus, cum singulae res propriam
habeant naturam. Ignis ignem, aqua aquam desiderat, sed ad horum
iungendam societatem siue temperantiam procurandam siluarum
materies lignumque deposcitur, quod et nutrit ac suscitat et
rapit ignem et frigidam uertit in calidam. Sed non ita in nobis
est coaequandum. [7] Accipe igitur, serenissime imperator, quod
conueniens nobis putetur exemplum, thermarum scilicet ab se
calidarum mixtio temperata, ubi nec ignis uidetur nec lignum
suggeritur, nisi uapor solus sponte conficitur et aër calidus
sine labore sentitur. Nonne duo unum sunt et diuersa atque
contraria inuicem prosunt? Diuina prouidentia salubri permixtione
ac temperie procurata nonnullam corporibus abluendis sanitatem
praestant conpetentemque medicinam praebentes uarios languores a
corporibus mortalium pellunt. Haec cum ita sint, nihil aliud reor
mortalibus praebendum nisi id, quod, cum infirmi essent,
desiderauerunt et oblatum sibi profuisse senserunt. His ergo
utamur, quibus sumus bene experti et quorum beneficio consecuti
sumus optabilem sanitatem. [8] Nam similiter quidam, cum oculorum
lacrimantium reumate carere non posset, productus est in medium
conuentum multorum spectantium medicorum. Qui cum inspectus ab
his fuisset, dixerunt ei palpebras incidi debere, comburi etiam
emicranium et raso capite uenas secari, quod Graeci arteriotomon
dicunt, inponi etiam escas, et cum iam omnibus locis debilitatum
et cauteritum caput haberet nihilque ei tormenta, quae desiderio
sanitatis patienter tulerat, profuissent, deflebat omnibus
infelicitatem suam. In ultimum haec ab egregiis medicis inuenta
curatio est, ut, cum dexter oculus lacrimum funderet, uena ei
dextri brachii laxaretur, cum sinister, similiter in sinistro
brachio fieret. Quod cum pati coepisset infirmus, flens et gemens
illud Catonis saepe dicebat:

     Corporis exigua medico committe fideli.
Ego autem dico: et perito. [9] Restiti igitur his nec uenam
laxari permisi magnoque silentio facto auctores nostros in medium
protuli ac recitaui dixique ad eos: Si ex multifario tormentorum
genere miserandus iste uel unam medellam fuisset adeptus, merito
uos pateretur; sed cum neque inunctio neque incisio neque
conbustio inundationem lacrimarum reprimere potuerit, cur indocte
uenas ei laxari praecepistis, cum hic iam semianimis uisionem
ipsam ferri perhorrescat? Vnde reddite mihi, sapientissimi uiri,
hodiernae causas curationis, cur fuerit desuper oculus incisus,
cur rasum caput, cur meacula exusta uenarum. Meatus enim
inrigatio si uenerit ad ea loca, in quibus habebat receptaculum
collectionis suae, quo impetu exinde descendebat deorsum,
recurrens rursus ad fontem cerebri ibique coangustatus, cum
feruere coeperit, uerendum est, ne perforans cutem ac pertundens
cratem capitis generet in eo uitia diuersa, aut ne iterum per
aliquam uenarum erumpat ad aures faciatque hominem surdum, totum
oppilans auditum, aut uermes in auribus generet uel naribus
polypos nutriat aut oculis aegilopia excitet aut dentibus sit
molestus et faciat hominem oris fetidi atque corrupti uel, quod
maxime cauendum est, ne per uuae destillantis aut exulceratae
uitium ipsa musice hominis corrupta languescat pulmonique et
stomacho plagam inferat, lumbos quoque renesque dissoluat et
incipiat umor noxius per inguina et coxas et crura decurrens
facere contractiones talorum atque neruorum paulatimque auferat
gressus totoque organo tabescente uideamini potius consumpsisse
hominem quam curasse, cum uere uiolenta morte uideatur de hac
luce migrare. [10] Nam si ceparum acritudo aliquotiens nobis non
manducantibus nostris tamen oculis molesta est, aut senapi, ubi
et mel mittitur, leniri penitus non potest, sed calore eius
commotum cerebrum ita desudat, ut oculos et nares acer umor
infestet, quid putamus illi patiuntur, quibus circa oculos cura
rursus aut igni adhibetur aut ferro? Quare, imperator, fidem
nostris auctoribus adhibentes non credamus quibuscumque medicinis
nec uulneri uulnus superponendum putemus, sed ita aegris
remedium porrigendum esse credamus, ut neque grauibus tormentis
neque intollerabili medicinae curatione crucientur. Plura ergo de
obseruatione medicinae pietati tuae ac posteris tuis digna
memoria tradidi, quae homines docti de expertis remediis
prodiderunt. Quae tua diuina serenitas, oro, suscipiat et ad
memoriam ceteris relinquat.

MARCELLI DE MEDICAMENTIS LIBER

CAPVT I. AD CAPITIS OMNES <SVBITOS> ET DIVTINOS ET MVLTIPLICES
DOLORES

[1] Ad capitis dolorem etiam in febri primis diebus incommodi
serpulli —[Vnc.] I, rosae aridae —[Vnc.] II incoquuntur cum
duobus sextariis aceti acerrimi, donec ad dimidias perducantur.
Inde sumitur cyathus et <duobus rosae> bene conmiscetur
frequenterque curatur ex eo caput; ubi enim incaluit quod infusum
est, nisi recens adiciatur, nocet. [2] Item prodest eodem modo
ruta per se uel cum hederae bacis decocta et capiti tepide
infusa. Polygonos quoque herba, quae Latine sanguinaria dicitur,
et menta multis profuit eadem ratione decocta et capiti infusa.
Dolorem capitis leuat sfondylion et hagni semen et platani
pilulae similiter aceto incoctae rosaque duplici mensura simbla
aceti commixta, sicuti et polygonos superius dicta debet
exquoqui, id est ea, quae sanguinaria dicitur. [3] Cum autem
plurimis diebus manserit dolor capitis, tum omnium supra dictorum
oportet uncias singulas sumi hisque admisceri lauri bacarum,
castorei, nucum amararum, pulei, sabuci foliorum uncias singulas
et in aceti sextariis quattuor decoquere ad dimidias et eodem
modo rosa admixta dupliciter, sed non tam frequenter caput
curare. [4] Ad omnem capitis dolorem efficaciter prodest
medicamen tale: Crocomagmatis —[Vnc.] I, aluminis scissi uel
gallae —[Vnc.] I. Haec teri ex acri aceto et rosa duplicis
ponderis uicissim adiecta oportet, usque dum mellis habeant
spissitudinem, atque inde frontem et utrimque tempora oblinere.
[5] Ad capitis dolorem, cum inueterauerit, bene facit haec
conpositio: Myrrae [Den.] I, croci [Den.] II, amygdalarum
amararum [Den.] II, rutae uiridis [Den.] III, sfondylii et
panacis [Den.] singulos, lauri bacarum [Den.] III, serpulli
[Den.] II, castorei [Den.] I. Teruntur haec omnia cum aceto et
fiunt pastilli; cum opus est, diluuntur aceto et rosa in mellis
spissitudinem atque ita frons et tempora oblinuntur. [6]
Permanente uero capitis dolore materiam quoque umoris oportet
detrahere ex eo per nares uel per os. Quae res etiam auriculam
uel dentem dolentibus prodest nec minus his, quibus subitae
uertigines obuersantur, quos scotomaticos Graeci dicunt, item
comitiali morbo correptis prodest, sed et caligine inpeditos ex
magna parte leuat. Debent autem ii homines pridie abstinere et
superioribus diebus aquam potare. [7] Per nares ergo purgatur
caput his rebus infusis per cornu, quod Graece rhinenchytes
uocatur: Hederae suco per se uel betae suco cum exiguo flore
aeris uel cyclaminis suco mixto lacte aut aqua pari mensura. [8]
Bene detrahit e naribus liquorem et haec conpositio: Salis,
nitri, aceti, olei ueteris, mellis, singularum rerum denarios
binos, cyclaminis suci, staphidos agrias, quam herbam
peduclariam, quod eos necat, quidam appellant, singulorum [Den.]
binos. Haec in unum mixta naribus per cornu infunduntur uel
pinna longiore nares interius perfricantur. Cum satis uisum
fuerit fluxisse umoris aut sanguinis, ut reprimatur, aqua frigida
pura nares diutius oblui oportet uel croco in eadem macerato
pridie. [9] Sed si per os magis detrahere umoris materiam uisum
fuerit, quia non sine tormento quodam per nares ea deducitur,
suadebimus pyrethri radiculam conmanducare atque subinde hiantem
pati fluorem saliuae, uel uuam passam <cum> piperis albi totidem
granis dabimus conmanducandam et expuendam; aeque enim et haec
deducunt pituitam. Bene facit et senapi ex aceto tritum, sed non
excastratum, gargarizare trium cyathorum mensura admixta mellis
libra una; detrahit enim et haec conpositio largiter pituitam.
[10] Cum uero diu caput dolet, et adtonderi pressius et adradi
prodest, ut possit diutius fricari, et aqua calida foueri pura
uel lauro incocta. Quo tempore etiam sternutamentum concitare non
alienum erit hoc medicamento, quod ex his rebus conponitur:
Veratri albi, castorei, struthii, quod est radix lanaria, piperis
albi, singulorum denarios singulos. Haec contusa tenuiter forato
cribro transmittantur; cum opus fuerit, per pinnam aut calamum
scriptorium naribus insufflentur uel spicillo tincto in aqua et
excusso naribus iniciantur. Proderit autem ad sternutamentum
etiam per se contusum et eadem ratione iniectum ueratrum album;
linguam enim siccam et aridam sternutatio statim inundat. [11]
Capitis dolorem quamuis ueterem et intollerabilem protinus tollit
et in perpetuum remediat torpedo nigra uiua inposita ei loco,
qui in dolore est, donec desinat dolere et obtorpescat ea pars.
Quod cum primum senserit qui dolet, remoueatur remedium, ne
sensus auferatur eius partis. Plures autem parandae sunt
torpedines eiusdem generis, quia nonnumquam uix ad duas tresue
respondit curatio, id est torpor, quod signum est remediationis.
[12] Ad capitis dolorem factum ex perustione prodest rosae bonae
sucus infusus capiti, sed cum suco de moris facto pari mensura
admixto. [13] Ad capitis dolorem factum ex perfrictione satis
prodest oleum irinum cum serpullo et exiguo aceto infusum, magis
autem, si aut iridis radix aut peucedani sucus prioribus admixtus
fuerit. Prodest et ruta cum oleo irino et exiguo aceto cocta et
tepide infusa capiti, nec minus prosunt folia lauri cum irino
oleo et exiguo aceto trita et infusa capiti. [14] Ad capitis
dolorem factum ex uino nimio prosunt quidem et ea, quae diximus
proficere ad capitis dolorem ex perustione factum. Prosunt et
rutae folia trita cum aceto admixta eis rosa et nuces amarae
eodem modo. Faciunt et hagni folia, quae nascuntur in uirgultis,
quibus Graeci pro uiminibus utuntur eademque lygus appellant, cum
iridis aridae radice trita mixta eis rosa atque aceto. [15] Ad
capitis dolorem factum ex ictu <aut casu e> sublimi prodest rosa
et irinum oleum aceto decoctum, item rosae aridae folia macerata
prius passo, deinde cocta atque trita et ita inposita simili modo
prosunt et sertula Campana similiter facta prodest uel myrti
folia tenera ex uino trita cum myrra et puleium ex uino tritum et
mala Cydonea ex uino cocta et trita atque inposita capiti
plurimum prosunt. [16] Medicamentum quod repellere possit ea,
quae ad caput redundauerint: Castorei uictoriati tertiam partem,
sphondylii [Den.] I, nucis amarae [Den.] X, rutae folia [Den.]
II, sili Massaliotici [Den.] II. Cum aceto prius haec teruntur
diligenter, deinde rosae admiscentur. [17] Ad diutinos capitis
dolores salis integri mensura, quantum manus plena conprehendere
poterit, coquitur ex oleo superfuso, ita ut superet salem,
deinde, cum omnino nihil incurrerit de sale asperum,
perunguibitur dolens capitis pars hoc oleo superque lana sucida
eodem oleo tincta inponetur. [18] Sertulae Campanae coronae
quinque ex passo et aqua frigida pari mensura coquuntur, donec
permadescant, tunc teruntur admisciturque opii quod satis sit uel
papaueris lacrima, quae sopor a quibusdam appellatur, ad
uictoriati pondus adicitur. Ex his pannus quantum satis est
linitur et utrimque tempora tinguntur. [19] Ad capitis dolorem
omnem efficaciter prodest bacarum lauri [Den.][denarii]
semissis, scamoniae [Den.] I, croci uictoriati pondus. Teruntur
haec optime ex aceto et rosa; cum opus est, dolens pars capitis
perunguetur. Hoc medicamentum successus mirificos habet. [20] Ad
dolores capitis puerorum, maxime eius partis, quam bregma Graeci
appellant, lini semen tritum ex aqua inponere oportet uel oliuae
folia tenera trita cum uino adiecto uiridi oleo simili modo
superponere uel opii, quantum fabae Aegyptiae magnitudo est, et
salis duas partes et pulei partem unam terere oportet cum aceto,
deinde adicere unguentum supra scriptum et sic perungi dolentem
partem capitis. [21] Ad ulcuscula in capite similia mammarum
capitulis, ex quibus sanies manat, radi caput oportet et ex nitro
lauari. Furfures quoque ex melle coctas inponere utile est uel
bulbos scillae ex aqua coctos ita, ut aluminis liquidi tantundem
ponderis ammisceatur et sic caput inlinatur. [22] Ad ea, quae
feruescunt in capite cum rubore, lini semen contusum et melle
consparsum inponendum est. [23] Ad capitis dolores in febri:
Rutae siluaticae seminis uel rutae enoditis radicis, ex qua rhus
nascitur, myrrae, pyrethri, aphronitri, salis ammoniaci, piperis
longi, hederae albae foliorum uel bacarum, bidelli, galbani,
balsami, iris Illyricae, singularum specierum denarios denos,
castorei [Den.] IIII, balani unguentariae [Den.] II, thamni
[Den.] X. Trita omnia in unum coiciuntur cum aceti scillitici
quantum sit libra una. Sed ita temperabitur medicamen, donec
spissitudinem mellis recipiat, atque ita reponetur in uaso
fictili et, cum opus fuerit, inde sumetur quantum satis sit; quod
in linteolo bene tenero spisso inlinatur perunctumque rosaceo
modico inponetur. [24] Si uastior fuerit dolor capitis,
medicamentum tam spissum fiat infra scriptum quam est emplastrum,
et linteolo denso inponatur: Agni seminis et peucedani radicis
[Den.] IIII, iridis [Den.] II. Aceto prius maceratas has
species excoques uel contundes et rosa dilues atque ita raso
capiti inpones. [25] Ad uehementes feminarum capitis dolores et
suffocationes, quae de uulua ueniunt, quod genus ualitudinis
Graeci hystericen pignan uocant, et ad eos, qui caduci
appellantur, et ad freneticos et qui uertigines habent:
Sphondylii [Den.] VI, castorei [Den.] VI, peucedani [Den.] II,
nucum amararum [Den.] VI. Haec cum aceto et rosa bene trita et
permixta capiti infunduntur. [26] Ad diutinos capitis dolores,
etiam ueternosos, quos Graeci lethargicos uocant, et freneticos
et ad omnia uitia, quae circa caput generantur, etiam ad
podagram: Cerae [Den.] LXIIII, olei ueteris [Den.] LXXXIII,
aluminis fissi [Den.] VI, gluttinis taurini [Den.] X, peucedani
[Den.] XX, cassiae [Den.] X, resinae terebinthinae [Den.] XX,
picis liquidae [Den.] X, galbani [Den.] XIIII, aloes [Den.]
XVI. Taurinus gluttis cum aceto ad ignem soluitur, peucedanum et
cassia uino macerata conteruntur et taurino gluttini
commiscentur, cetera ad ignem liquidata, dum calent, supra
scriptis admiscentur. Quae bene subacta manu reponuntur; cum opus
fuerit, pondus inde denarii sumitur et dilutum aceto atque rosa
capiti infunditur; sed melius facit hoc medicamentum linteolo
inductum raso capiti inpositum. [27] Ad capitis dolorem sine
febri bene facit de experimento capitis curatio, aquae potatio,
cibi abstinentia, uentris solutio; sed tum etiam rosa atque aceto
curandum caput. Prodest etiam pituitam detrahere senapi aut
ysopo ex passo decocta, item herbae peduclariae semine, quam
Graeci staphida agrian uocant, trito cum pipere et melle oleo
admixto aut ipsius herbae peduclaris semine per se melle admixto.
[28] Permanente autem diutino capitis dolore prosunt ei
huiusmodi perunctiones: Ruta cum aceto et oleo calefacto, iridis
radix cum aceto, salicis folia trita ex aqua, serpullum tritum et
inferuefactum cum oleo et aceto, millefolium, quod Graeci
polygonon appellant, cum ruta tritum admixto aceto et oleo, nuces
amarae purgatae tritae cum aceto et oleo ita, ut haec interdum
uelut cerotum cum linteo fronti superponantur. Similiter prodest
et ruta siluatica trita cum aceto et oleo quasi cerotum fronti
superposita aut hagni albi semen ex posca tritum aut ocimum
uiride uel semen eius ex aqua tritum et inpositum aut hederae
albae folia quattuor cum aqua mulsa aut git, quod Graeci
melanthion uocant, eodem modo fronti inpositum aut naribus
iniectum prodest. [29] Ad torridam et constrictam cutem capitis
bene facit castoreum et balsamum et peucedanum incoctum seorsum
in uaso cum aceto et cum oleo capiti infusum. [30] Faciunt etiam
huiusmodi medicamenta capiti superposita, quae Graeci
cataplasmata dicunt: Iridis radicis contusae [Den.] VI et
pusillum rosae siluaticae seminis cum farina hordeacea cocta aut
feniculi radices similiter coctae cum farina hordeacia. [31]
Prodest etiam ad nimios dolores capitis constrictio eius per
fasceolam non nimium latam ita, ut ea per mediam frontem et
utraque tempora circumdetur. Bene facit et fomentum per spongias
molles aquae calidae decoctis in ea prius lauri foliis et
capitibus papaueris adhibitum et unctio capiti facta ex foliis
lauri et hagni et populi tritis cum aceto et oleo. [32] Ad
ulcera, quae in capite efferuescunt cum umoris manatione, prodest
aqua calida bis terue die per sphongeam saepius super ulcera
expressa, quod Graeci catantlesin appellant. [33] Perunctiones
autem, quas Graeci synchrismata uocant, et ea, quae superposita
dolentibus partibus idem cataplasmata appellant, eiusmodi
prosunt: Folia salicis ex aqua trita aut uitis albae radix aqua
pura cocta aut lenticula ex aqua cocta aut asparagi radices ex
melle coctae. [34] Ad capitis dolorem folia lauri uel bacas uel
florem terere oportet cum aceto et irinum oleum illic admiscere
atque ita caput naresque perungere. Facit et iridis radix cum
malo Cydoneo cocto ex aqua pariter inposita. [35] Ad omnem
capitis dolorem inter initia prosunt aquae refrigerantes et
repellunt eum interdum admixto pane uel polentae polline
consparsa aceto. Plantaginis quoque sucus et rubi aut lentisci
aut millefolii aut herbae urceolaris aut rhus Syriaci aut meciae,
quam Graeci anagalida appellant, item mentae sucus uel intiborum
uel murti uel staphidos agriae infusus capiti plurimum prodest.
[36] Ad diutinos capitis dolores prodest infusum capiti oleum
uetus cyprinum uel irinum cum peucedano, sphondylio et castoreo.
Inponi autem statim oportet lini seminis farinam et hordeaciam in
unum coctam ex posca, sed postea prodest inpositum cerotum ex
cyprino oleo factum cum ruta. Item bene facit cerotum ex irino
aut Syriaco oleo cum butyro, dummodo calefacto medicamine caput
perunguatur. Opobalsamo autem cum serpullo et rosa uel peucedano
prodest etiam lethargicos perungi. [37] Ad omnem capitis dolorem
bene facit centaureae tenuis sucum cum aceto calido infundi
caput. [38] Ad capitis molestum et diutinum dolorem medicamina
infra scripta facies: Hederae nigrae folia trita admixto aceto,
oleo, uino, aequis portionibus, quod sufficiat, in uasculo
quolibet feruere facies ac postea frontem et tempora lines.
Cicutae folia aut, si folia non fuerint, radicem eius teres et
fronti inlines aut in saccello lineo ad frontem suspendes. Aloes
[Scrip.] VI, croci [Scrip.] VI, gumminis [Scrip.] VI, album oui
et cocleas minutas numero V. Haec uniuersa conteres in mortario
marmoreo et aceto admixto fronti inlines. Rasamen pastae, quod in
magide adhaeret, [Scrip.] VI et cretae <[Scrip.]> VI et bulborum
incoctorum [Scrip.] III tritos et medullam siue uitellum oui
gallinacii conteres pariter ex aceto et fronti inlines. Muri
cerebrum tolles et in uino mittes ac maceratum et tritum fronti
inlines. Euforbi [Scrip.] I, croci [Scrip.] VI permisce cum aceto
et pariter bene tritum fronti inline. Hederae sucus densus
fronti et temporibus inlinitur et, cum siccatus fuerit, iterum
inlinitur; quo facto dolori capitis potenter subuenitur. [39] Ad
conpescendum capitis dolorem pollinem turis cum uisci scripulo
pariter fronti inline. [40] Quod si dolore medium caput findi
uidebitur, hederam contunde ac sucum eius oleo rosaceo misce et
cum linteolo mundo fronti inducito, tempora quoque ex eo et nares
perunge; quod si grauior dolor fuerit, etiam cerebro superfunde.
[41] Limaci calculum, quem in capite habet, tolle, quod non
facile facies, nisi ei, dum in uia repit, caput subito
abscideris. Quem lapidem quamdiu tecum habueris, numquam ullum
dolorem capitis nec senties nec patieris. [42] Lauri bacas numero
V ex aceto contere aut septem pilulas stercoris caprini ex aceto
tere et fronti inline. [43] Herba in capite statuae cuiuslibet
nasci solet; ea decrescente luna sublata capitique circumligata
dolorem tollit. Emigranio etiam efficaciter medetur, si in panno
rufo lino rufo ligata capiti uel temporibus alligetur. [44]
Radicem adractylidos herbae, quam nostri carduum uocant, uel eius
ramum uel florem acia ligatum et capiti circumdatum dolori eius
mederi constat, nec minus herbam polygonon, quam rubiam uocamus,
circumdatam capiti dolorem tollere experti sumus. [45] Ramus
spinae albae alligatus capiti efficaciter medetur, senapi quoque
cum ruta et aqua tritum et ad mellis crassitudinem <redactum>.
[46] Corona ex herba hiera botane, quam nos uerbenam dicimus,
facta capitique inposita dolοres tollit. [47] Cucurbitae uiridis
ramenta cerebro inposita infantibus quoque, qui ex dolore capitis
nauseam patiuntur, ualedissime prosunt. [48] Herba strumus
contrita et cum oleo permixta inpositaque temporibus et toto
corpori cum ipso oleo perducta incredibiliter et capitis dolorem
tollit et languorem, si quis fuerit, corpore discutit. [49] Radix
cupressi tenuis capiti circumdata dolorem eius leuat. [50] Bacae
lauri inpari numero contritae et oleo adiecto calido fronti
inpositae prosunt. [51] Oleum ex nuce iuglande, quae manducatur,
expressum subitum capitis dolorem, si eo perfricetur, mire
conpescit. [52] Malum Cydoneum, palmulae quinque, papaueris caput
unum dempto semine usque ad quattuor cyathos cum aqua ad tertias
decoctum et cum mulsa aqua potui datum ualde prodest. [53] Folia
mali Punici diligenter contrita et deinde sucus eorum uel ipsa
oleum permixta potenter etiam inueteratos dolores persanant, si
inde adsidue frons et tempora perfricentur. [54] Cum intrabis
urbem quamlibet, ante portam lapillos, qui in uia iacebunt, quot
uolueris collige dicens tecum ipse ad capitis dolorem te remedium
tollere, et ex his unum capiti alligato, ceteros postergum iacta
nec retro respice. [55] Creta, quae Chimonia appellatur, cocta
ex aceto fronti inposita potenter medetur. [56] Sal cum ruta
tritum adiecto melle fronti inlitum certissimum remedium est.
[57] Faecula, qua infectores utuntur, si spondam lecti priorem,
qua uir cubat, perunxeris et spondae medio inligaueris, dolores
capitis remediabis. [58] Ex eadem aqua, de qua bos aut asinus
biberit, paululum sumptum et potatum tollit efficaciter capitis
dolorem. [59] Porri sectiui sucum cocliaria duo et unum mellis
permixta ituro dormitum uel in nares uel in auriculam tepidum
infunde; statim proderit. [60] Pollinem siliginis admixto oui
albo et quippiam salis confricato et fronti inlinito et fascia
super ligato; mirabile est. [61] Anethum ita, ut de horto
collectum fuerit, decoquitur ex oleo et sucus eius capiti
infunditur. [62] Si de capitis dolore difficilis somnus sit,
amygdalino oleo caput perungi oportet. Si de sole caput doleat,
cupressi folia contrita cum polenta de hordeo uel amygdalis et
suco porcaclae fronti inlinuntur. [63] Magnetes lapis, qui
antifyson dicitur, qui ferrum trahit et abicit, et magnetis
lapis, qui sanguinem emittit et ferrum ad se trahit, collo
alligati aut circa caput dolori capitis medentur. [64] Expertum
est mihi puleium in oleo coquere eoque frontem et tempora et
cerebrum perungere. [65] Glebulas de limine uel ipso cardine
erasas cum aceto simul permisce eoque luto frontem inline; quo
caput confestim grauissimo dolore releuabis. [66] Terra uiua in
ouum inane coniecta et sub lectu ad caput conlocata unice
prodest. [67] Duo folia lauri circumcisa rotundabis resinaque
terebinthina gluttinabis et utrisque temporibus adfiges; nisi
reddita sanitate non decident. [68] Herundinum pulli lapillos in
uentriculis habere consuerunt, ex quibus qui albi maxime fuerint,
si in manu etiam singuli teneantur aut circa caput lino
nectantur, ueterrimos et diutinos capitis mulcent dolores, nisi
contactu terrae lapillorum potentia minuatur. [69] Cornicis
cerebrum coctum et cibo sumptum graues et inueteratos dolores
capitis effectu mirabili pellit. [70] Vulturis cerebro paululum
cedri si inmiscueris et nares inde intrinsecus caputque
perfricueris, omnes dolores statim minues. [71] Ex quacumque
causa grauedinem capitis exortam, quae intempestiuum concitet
somnum, sine dolore discutit, si quis inpetigines in asini
cruribus naturaliter natas detrahat easque in scobem delimatas
inmixto aceto naribus penitus obstipet. [72] Si dolor ex cerebro
gignetur, hederae folia septem et nucleos purgatos ex persicis
septem ex oleo et aceto decoques pariterque conteres atque inde
tempora et frontem dolentis obduces. [73] Ruta trita aceto et
oleo rosaceo mixta mirifice dolorem capitis auertit cerebro uel
temporibus infusa. [74] Caput ocimi tritum cum rosaceo oleo aut
myrteo et aceto fronti rectissime inponitur. [75] Serpullum
decoctum ex aceto et tritum recte inponitur temporibus et fronti.
[76] Corona de puleio prodest capiti inposita, si terram non
tangat. [77] Si difficilis somnus est ex dolore capitis, oleo
amygdalino caput ungeri oportet et tempora. Nucleorum uero
persici farina cum melle et aceto fronti inlita prosunt. Nuclei
quoque amygdalini triti utiliter inponuntur, etiam in febribus.
[78] Bacae lauri inpari numero in oleo contritae et capiti
inlitae sanant dolorem. [79] Hederae folia mollissima trita ex
aceto et rosaceo aduersus omnem dolorem fronti inlinuntur. [80]
Panaceae radix in oleo conteritur et deinde capiti instillatur.
[81] Ossa de capite uulturis alligari prodest capiti dolenti.
[82] Gallinaceus pullus inclusus abstinetur nocte et die, deinde
eius gallinacei pluma uel crista alligatur ad collum [a] dolentis
caput ac statim medetur. [83] Surculus ex nido milui puluino
dolentis caput suppositus prodest. [84] Murinarum pellium
exustarum cinis ex aceto fronti inlitus prodest. [85] Cocleae
matutinum rorem pascenti caput arundine praeciditur et in
linteolo licio alligatur colloque suspenditur; continuo medetur.
[86] Fracto capiti tela aranei ex oleo et aceto inposita non
recedit, nisi sanauerit. [87] Corni ceruini exusti cinis inlitus
fronti ex aceto et rosaceo prodest. [88] Lanam ouiculae deinter
femora uelles et in aceto intingues et super tempora dolentis
ligabis. [89] Lanam arietis de fronte uelles et conbures in
operculo ollae nouo et in mortario confricabis atque aceto fronti
inlines. [90] Sertulae Campanae fasciculum ex aceto decoques et
fronti inlines. [91] Caput si dolere coeperit, ouum cum melle
mixtum in balneo laua; statim cessabit dolor. [92] Intibi contusi
sucum oleo rosaceo et aceto acri aequali mensura mixtum capiti
laborantis infunde. [93] Serpullum in aceto decoctum fronti
laborantis infunde uel temporibus inponito et, si somnus
difficilis est, oleo amygdalino caput perunge. [94] Betae nigrae
sucus temporibus dolentis inpositus mirum remedium est. [95]
Rutam uiridem tritam cum aceto acerrimo et oleo rosaceo aequali
mensura toto capiti laborantis infunde. [96] Lauri bacas XXXV,
piperis grana XXXV tere et tritas cum oui albo temperabis et
fronti inpones. [97] Ossa de persicis etiam duracinis franges et
nucleos eorum colliges et siccabis in umbra et, cum necesse
fuerit, cum oui albo temperabis et fronti superinpones. [98]
Caput si quis sic doluerit, ut medium findi uideatur, hederae
contusae sucum per linteum delicatum mundum exprimat et oleo
etiam rosaceo admisceat et sic frontem et tempora perunguat et
cerebro et naribus inde et auriculis infundat. [99] Caput si ex
frigore doluerit, unguentum irinum cum oleo laurino misce et
calefactum cerebro superfunde et insuper lanam unctam circa caput
pone. [100] Si cui nulla de causa subito caput et tempora
doluerint, myrra ex uino crassius trita tempora oblinat, uel
fabam fresam in aqua prius maceratam, postea in uino decoctam
tritam bene inlinat fronti, uel bacas lauri inpari numero
conterat prius, deinde admixto oleo diligentius terat ad instar
collyrii et postea in fictili calefaciat eoque caput perfricet.
[101] Purgatio autem capitis, ne supra scripta nascantur,
utilissima fertur haec, si hysopi aut origani summitatibus
contritis et ex mulsae aquae cotyla dimidia coctis os adsidue
conlueris. [102] Capitis ulcera cito sanantur, si suco de betae
radice expresso caput in balneo perfricetur. [103] Si cui in
capite tubera nascuntur, cupressi bacas uirides in uino decoctas
tritas tuberibus adponat, ita ut per dies quinque in capite
alligatum et signatum medicamen maneat. Post diem quintum soluat
ac renouet et hoc, si necesse fuerit, ter aut quater faciat;
intra diem uicesimum persanabit. [104] Brassicae sucus naribus
infusus capite purgato dolorem quoque eius efficaciter adimit.
[105] Radix pyrethri in sole diu commanducata etiam pituitam
expellit. [106] Hiera maior faciens ad capitis nimium et ueterem
dolorem et ad fleumata spissa et constricta laxanda et prouocanda
ex calida aqua ieiunis data, ad spleniticos ex posca, ad
epaticos ex uino Graeco, ad accessiones cotidianas ante
suspicionem datur ex muria, quia et uentrem temperat. Maxime
prodest etiam melancholicis et scotomaticis; danda autem omnibus
ieiunis et bene digestis ad modum nucis auellanae. Quae constat
ex speciebus his: Stichados —[Vnc.] I [Scrip.] VII, agarici
—[Vnc.] I [Scrip.] VI, colocynthidos, id est cucurbitae, quod
habet interius molle inter semina siccatum —[Vnc.] I [Scrip.] VI,
opopanacis [Scrip.] XV, sagapeni [Scrip.] XV, petroselini
[Scrip.] XV, aristolociae rotundae [Scrip.] XV, piperis albi
[Scrip.] XV, cinnamomi, spicae nardi, myrrae troglodytis, folii,
croci uncias singulas, mellis uero optimi despumati tantum
mittes, quantum sufficiat pulueri specierum supra scriptarum
colligendo ad spissitudinem congruentem, deinde confectum
medicamen in uasculo uitreo aut fictili sub signaculo reponatur.
[107] Cupressi tenuissimi radice caput coronatum dolorem breui
ponit. [108] Pulei florem destringes et teres ex aceti cyathis
duobus, adicies rutae tantundem quantum pulei et unam cepam et
salis bolum. Cum omnia trita erunt, adicies olei boni cyathum et
tenuiter subcoques ac bene permiscebis atque aduersus pilos caput
ex eo diligenter perunges.

CAPVT II. AD OMNES DOLORES EMIGRANII <ET> ETEROGRANII SVBITOS ET
DIVTINOS

[1] Hircinum fimum tritum cum aceto scillitissimo misce et fronti
et temporibus inline; hoc ad dolorem emigranii sedandum etiam in
perpetuum prodest. [2] Tus et myrram et ouum simul teres et
fronti induces uel temporibus, cum subitus emigranii dolor
fuerit. [3] Laser Cyrenaicum cum aceto tere et inline frontem cum
temporibus. [4] Emicranium statim curant uermes terreni pari
numero sinistra manu lecti et in limine cum terra de limine eadem
manu triti et cum aceto optimo eadem manu fronti uel temporibus
inliti, cum dolor urgebit. [5] Fimum uel cinerem coclearum et
granum sinapis cum aceto ad ternos scripulos miscere et
temporibus inlinire prodest. [6] Herba strumus et stercus murinum
contrita et ex aceto fronti inlita celeriter dolores etiam
eterogranii abolent. [7] Ossicula in capite porci duo naturaliter
forata inueniuntur, id est unum in dextra parte et aliud in
sinistra. Quae reperta et reposita et, cum opus fuerit, licio
suspensa medellam capiti, prout inuenta sunt, praestant, id est
dextrum dexterae parti et sinistrum sinistrae; sed praeter te et
aegrum ossicula tertius non contingat; quae ad hanc necessitatem
colligi diligenter et seruari debent. [8] Piperis grana XXI,
murini fimi pilulas XXI, sinapis quantum tribus digitis possis
tollere teres et aceto acri ad ceroti modum permiscebis et ita
fronti inpones et aluta desuper teges. [9] Laseris granum
medicinalibus digitis auri inice ex ea parte, qua caput dolebit;
statim proderit. [10] Herbae meliloti interiora et oui cocti
uitellum cum uino modico tere diligenter et inde emicranium uel
tempora, quae dolebunt, inline; confestim sanabis. [11] Pampinum
continuo de uite lectum cum oleo coques atque simul trito
diligenter tempora inlines. [12] De muris fimo pilulas septem
teres et cum aceto fronti uel temporibus dolentibus lines. [13]
Si uir aut adulescens aut infans migranium patietur, obseruet, ut
semper luna septima et septima decima et uicensima septima se
tondeant; mirum remedium habebit; neque curet, si dies Martis aut
Saturni in has lunas inciderit. [14] Eterogrania siue emicrania
discutit haec conpositio: Gallae Syriacae —[Vnc.] III,
crocomagmatis —[Vnc.] III, aloitidis —[Vnc.] III, sed gallas
prius tundes et cribabis, tum cetera similiter tunsa et cribrata
miscebis idque medicamen in pyxide conditum seruabis, cumque usus
exegerit, ex aceto temperatum parte frontis quae dolebit
inpones. [15] Terrae Aegyptiacae partes duas, crocomagmatis
partem unam cum aceto diligentissime ac minutissime contere et
partem, quae dolebit, inlinito. [16] Opii —[Vnc.] Ι, colophonii
—[Vnc.] I, myrrae —[Vnc.] I, hyoscyami —[Vnc.] I, peucedani
—[Vnc.] I, anethi —[Vnc.] III, crocomagmatis —[Vnc.] I. Seorsum
haec tundes et cribrata in mortario diutissime conteres et ex
aceto optimo de hoc puluere collyria formabis, cumque opus
fuerit, in cote ex aceto teres et spissum parti frontis et
temporum, quae dolebit, ante diligenter detersae frequenter
induces. [17] Grana hederae et serpullum pari pondere teres ex
aceto et inde totum uerticem perfricabis. [18] Bacas lauri ex
aceto tritas adiecto oleo fronti inpones aduersum eterogranii
molestias. [19] Peucedanus herba trita et ex aceto et oleo fronti
inlita eterocrania statim sedat. [20] Herba uel hedera in capite
statuae cuiuslibet nasci solet; ea si in panno rufo acia rufa
uel lino rufo ligata capiti uel temporibus alligetur, mirum
remedium emicranio uel eterograniis praestabit. [21] Nouem grana
piperis in uino optimo teres atque ex eo frontem et tempora
inlines in ea parte capitis, quae de emicranio dolebit. [22]
Sucum de alio in eam aurem, ex cuius parte dolor emicranii
fuerit, infundes.

CAPVT III. AD VERTIGINEM CAPITIS

[1] Ad uertiginem capitis, quam Graeci scotoma uocant: Peucedani
[Den.] II, castorei [Den.] I, sphondylii [Den.] I, bacarum
lauri purgatarum [Den.] I. Terentur haec omnia diligenter et ex
his conponetur medicamentum. Quod cum opus erit, admiscebitur ei
rosae et aceti quod satis sit; est enim hoc mirabile
medicamentum. [2] Cerebri dolores, ex quibus etiam subitae
uertigines oriuntur, discuties, si planta ulmea caput
circumligaueris atque ita coronatus triduo dormieris; expertum
est. [3] Veteres dolores capitis et uertigines cito emendabis, si
betae nigrae suco tempora perlinas. Idem praestat intibi sucus,
si cum rosaceo oleo et aceto mixtus capiti inlinatur. [4] Ad
uertiginem abolendam efficacissimum est, si abrotonum tritum in
uini potione tepidum bibatur uel cum oxymelli non acri
accipiatur. [5] Quibus uertigines fiunt aut quibus mens
perturbatione capitis alienatur, cocleae singulae contritae
maiores cum suis testis ex calida passi uel defruti potione datae
diebus plurimis prosunt, si per triduum continuum iterum
interpositis diebus accipiantur. [6] Qui unam cocleam maiorem
semicoctam comederit die primo, sequenti duas, tertio tres,
quarto duas, quinto unam, remedium experietur non solum ad
uertiginem, sed etiam ad suspiria et uomitos prodest. [7]
Vertiginem capitis abolit uettonicae fasciculus cum aqua nitida
ad tertias excoctus aut apii uiridis fasciculus cum ture
similiter decoctus et ex mulsa aqua tepida potatus. [8] Hyoscyami
ramusculum in aquae sextariis tribus usque ad tertias decoques
et dabis per triduum potui quartarios singulos aut etiam minus
pro habitudine uel aetate uel sexu. [9] Trifolium herbam, quae
Gallice dicitur uisumarus, aqua frigida macerato et eam aquam
diebus decem bibito, sed ut herbam cotidie mutes. [10] Misy libra
una cum aceto acri contrita et fronti inlita mirabiliter
uertiginem sedat.

CAPVT IIII. PITVRIASI ET PORRIGINI AC PRVRIGINI ATQVE VLCERIBVS
ET LENDINIBVS ET PEDVCVLIS CAPITIS

[1] Pituriasin et porrigines capitis, quae plerumque in perniciem
se conuertunt, nisi occurratur, perungui oportet adsidue bulbis
tritis, sulfure uiuo et uino bono in unum permixtis. [2] Item
prodest cedro tantum unguere caput uel alio trito et aceto et
nitro. [3] Farina feniculi ex uino capiti inducta porrigines
expurgat. Furfures quoque idem praestant, si caput inde assidue
in balneo luatur. [4] Ysopum ex oleo tritum et instillatum capiti
pituriasi medetur. [5] <Ouis> ex uino et oleo et cedria pruritum
scabiemque capitis tolli manifestum est, si ungeatur assidue.
[6] Prurigines capitis discutit fel ouillum inlitum cum creta
Chimonia, donec arescat; mirum est. [7] Nitrum alumini admixtum
prurigines capitis tollit, si inde frequenter fricetur et
lauetur. [8] Vlcera in capite tamquam proprius morbus praecipue
infantibus nascuntur, sed et uiros et mulieres grauiter
molestant. Haec ergo felle taurino cum aceto tepefacto inlita
efficaci remedio sanantur. [9] Seuum uituli cum sale subactum
utilissime adhibetur pituriasi. [10] Testarum muricum uel
purpurarum exustarum cinerem ex melle ulceribus capitis inponi
oportet. [11] Alium cum sua ueste conburitur cinisque eius ex
oleo capiti ulceroso inponitur. [12] Oleum amygdalinum cum uino
optimo permixtum et inlitum expurgat capitis uitia. [13] Folia
rubi, in quo mora nascuntur, arida contrita capiti insperguntur
et desuper lana sucida et charta superponitur. [14] Malua
erratica cum urina humana, id est puerili, trita et inposita
ualde siccat capitis umores. [15] Omnia autem capitis ulcera, cum
purgata sunt, iucundissime ad cicatricem perducuntur sic: Spumae
argenti tunsae selibra et cerae libra, cerussae libra, olei
rosacei libra. Cum liquefacta et mixta et trita fuerint haec,
refrigerantur et adiciuntur his ouorum incoctorum quattuor lutea,
id est uitella, et simul pistillo in mortario permiscentur atque
inde inducitur caput; mirum remedium experieris. [16] Nasturcii
semen mixtum adipi anserinae tritumque furfures capitis assidua
lauatione depellit. [17] Betae uiridis contusae expressaeque suco
porriginosum caput frequenter in balneo lotum omni tabe
purgatur. [18] Semine salicis contrito caput lautum furfures cito
deicit. [19] Ouo gallinaceo caput inlinito, postea aqua uel suco
herbae cyclaminis, quae orbicularis dicitur, caput lauato; hoc
pacto lindines necati ultra non renascuntur. [20] Puerile lotium
nitro admixtum ulcera, quae erumpunt, lauto capite mire
deliniunt; expertum remedium. [21] Cornum ceruinum in scobem
limatum et cum uino potum lindines enecat renascique non patitur.
[22] Stercus scrofinum uino inmixtum cum rosa liquida, id est
rosae suco, lindines peduculosque discruciat. [23] Felle uituli
caput perunctum lindines exterminantur. [24] Axungiae ueteris
semuncia, seui caprini semuncia, resinae perlucidae semuncia,
aluminis infectorii semuncia. Alumen teres in mortario, cetera
igni resolues et confundes ac sic leni uapore deficere uel
excoqui facies, ut ex omni confectione uncia medicaminis restet,
tum caput lautum diligenter atque siccatum hoc medicamine
perunges porriginemque discuties. [25] Scobem citream ex aqua
deferuere facies nitrumque asperges atque inde caput porriginosum
oportet lauare. [26] Fimo bubulo usto sucum betae admisceri
atque inde caput porriginosum lauari oportet. [27] Porriginem
potentissime hac potione purgabis: Ros marinum teres sucumque
eius uino uel aqua scripulis tribus dabis potui; sed qui sumit
supra limen adsistat idque triduo faciat. [28] Fraxineo cinere
lixiuam maturam nimis facies eaque caput lauabis in balneo. Quod
cum siccaueris, saponem et argenti spumam conteres eoque caput
perfricabis porriginemque exterminabis, si capiti lauto atque
siccato hoc medicamen addideris: Cretae Chimoniae [Pon.] I,
nitri Alexandrini [Pon.] I, sulfuris uiui [Pon.] I. Haec omnia
tunduntur atque cribrantur et capiti porriginoso inponuntur. [29]
Mali Punici corium ex aceto coquitur et sucus eius capiti
porriginoso inponitur et frequenter abluitur, ita ut et ipsum
pomum excoctum teratur et sic exprimatur. [30] Anethi surculi
uruntur eiusque pulueris cribrati —[Vnc.] I, cicharbae —[Vnc.]
III remittes in olei optimi [Sext.] I et adicies gallae tunsae
semunciam inlinesque eo porriginosum et ulcerosum capite contra
pilum et postea lauabis in balneo. [31] Conpositio optima et
experta ad uitia capitis omnia supra scripta: Pumicis unciam,
castorei —[Vnc.] V, spumae argenti —[Vnc.] VI, cyperi —[Vnc.]
III, myrrae —[Vnc.] III, myrobalani —[Vnc.] IIII, sulphuris uiui
—[Vnc.] I. Omnia tundes et cribrabis et permixtis pro afronitro
in balneo uteris. [32] Adipis ueteris suillae [Pon.] I et picis
†caruae† [Pon.] I igne dissolues, tum stafidos agriae tunsae
unciam miscebis et ante horam quam ad balneum uadas ita caput
uitiis supra scriptis laborantem contra pilum fricabis, ut
insideat medicamen; quod non ante dilues quam ad solium uenias.
Si autem medicamini huic adieceris ladani scripulum, capillum
nutries pulchriorem. [33] Furfures capitis extenuabuntur, si
stercore murino liquefacto in aceto caput in balneo perfricueris.
[34] Lotio taurino caput si laueris, porriginem uetussimam
tollit. [35] Vetustam porriginem mire adimes, si herbae
cyclaminis, id est orbicularis, suco sulphuris aliquantum
miscueris et fel scrofinum atque inde caput in balneo bene
perfricabis. [36] Vlcera capitis subito nata sanantur, si asini
stercoris suco et scillae contritae, quantum satis uidebitur, et
bubulae adipis tantundem miscueris atque ad capitis ulcera ueluti
ceroto usus fueris. [37] Fel taurinum mixtum cum nitro et uino
et oleo, quod satis sit, ulcera capitis uel feruescentem scabiem
sanat. [38] Vlcera recentia et uniuersa uitia ulcerum in capite
sanant uermes, qui in arbore caua uel putrida nascuntur, triti et
in panno inpositi. Idem uermes conbusti et cum anetho sicco pari
pondere triti et inpositi sanant etiam cancromata. [39] Inula in
oleo discocta et contrita et cum butyro ouillo et melle inposita
cacoethe emendat. Eadem ratione curantur et cybio uetere, sed
hoc uice emplastri panno inlini debet. [40] Vermes ulceribus
capitis uel quibuscumque innati ranarum felle tolluntur; ea uero,
quae intrinsecus serpunt, salsamento uetere tunso in uicem
emplastri inposito sanantur. [41] Radix peponis contrita et
adposita sanat ulcera, quae capiti in modum faui concrescunt.
[42] Semen rafani tritum et ex aqua adpositum sistit omnia
ulcera. [43] Porrus capitatus contritus et ex melle positus
uniuersa ulcera optime purgat. [44] Alium contritum cum sulphure
et resina ulcerum et fistularum quaelibet uitia extrahit. [45]
Vetera ulcera etiam carcinosa foueri debent aqua calida, in qua
excocta sint holera diuersa; deinde ipsa holera trita si
inponantur, ualde prosunt. [46] Farina lini seminis uel farina
erui uel lenticula decocta et <ex> melle adposita suppurationes
et pustulas ulcerum sanat, etiam genitalibus laborantibus bene
adicitur. [47] Cinis uitium cum axungia uetere inpositus pusulas
omnes in qualibet parte corporis curat et sanat. [48] Folia
oliuae commanducata et inposita ulceribus manantibus medentur.
[49] Oleastri cauliculi teneri decocti et cum melle inpositi
carnes supra ossa in uulneribus quaelibet prohibent excrescere.
[50] Herba chelidonia contrita et cum axungia uetere subacta et
inposita ulcera uetusta et putria purgat et sanat. [51] Nuces
iuglandes perueteres contritae uel, quod melius est,
commanducatae et inpositae singulare remedium ulceribus
praestant. [52] Glandes de robore tritae cum axungia et inpositae
duritias, quas cacoethes medici uocant, emendant et reprimunt.
[53] Pix Bruttia cum melle trita et inposita ulcera omnia purgat
et sanat. Eadem pix ex uua passa purgata et cum axungia uetere
inposita ulceribus medetur. [54] Aqua, in qua lentiscum
decoxeris, ulcera, quae serpunt, utiliter fouebis. [55] Hedera ex
uino decocta ulceribus, quibuscumque inponitur, prodest. [56]
Cinis ex ossibus agnorum recte adhibetur ulceribus, quae non
trahunt cicatricem. [57] Pulmo arietinus calidus adpositus carnes
excrescentes in uulneribus exaequat et reprimit. [58] Vim
serpentium ulcerum coercet calx uiua ex aceto et oleo rosaceo
temperata atque inlita, rosaceo autem et cerae permixta mox
perducit ad cicatricem. [59] Carcinomata curantur coagulo leporis
cum pari pondere capparis, quod utrumque uino aspersum una
teritur et sic adponitur. [60] Carcinomatis, quae serpunt circa
ulcera, fel ursinum uel cinis de asini ungula exusta per pinnulam
bene adponitur. [61] Vlcera, quae sordidata sunt, fimi uitellini
cinere et muliebri lacte purgantur. [62] Vetustis ulceribus
uettonica cum sale contrita et adposita medetur. Idem praestat
farina lupini incocti et sine cortice inspersa cum uino. [63] Ad
porrigines detergendas rutae fasciculum et sulfur uiuum cum uino
uetere simul decoque et caput ex eo in balneo laua, ante tamen
aqua tepida, sicut est consuetudinis, elue. [64] Ad papulas in
capite efferuescentes uel qualibet parte corporis, etiam ad ignem
sacrum bene facit hoc medicamentum: Rutae uiridis [Pon.] II,
spumae argenti [Pon.] I S[Sem.], aceti [Sext.] I, olei uiridis
[Sext.] I. Cum aceti parte spuma et ruta teruntur, donec leuia
fiant, postea quod superest aceti uicissim cum oleo adicitur uel
superfunditur medicamini, dum teritur, et cum bene tritum et
permixtum fuerit, tum inponitur locis necessariis. [65] Ad
peduculos necandos hoc medicamine uteris: Oleum cum puluere
cineris cuiuslibet de foco, sed bene creti, pariter miscebis et
ita teres, ut sit ad spissitudinem mellis, atque inde, cum opus
fuerit, caput unge. [66] Ad peduculos in omni parte corporis
necandos efficax hoc remedium est: Ellebori radicis uncia,
stafidos agriae uncia simul trita adiectoque oleo totum corpus
perunctum etiam in tunicis necabuntur. [67] Nitri Alexandrini et
stafidos agriae aequale pondus, afronitri quoque aliquam
portionem et sulfuris uiui particulam simul terito ac decimo die
in balneo corpus fricato; omnes peduculos necabis. [68] Serum, id
est aquam lactis, quae remanet facto caseo, si quis adiecto
aceto in potione aliquotiens sumpserit, ita liberatur a
peduculis, ut penitus extirpentur nec postea in eo renascantur.
[69] Ceruini cornus scobes limatae et ex uino potui datae
peduculos in capite lindinesque nasci non sinunt.

CAPVT V. ΑD CAPITIS REVMATA ET PVRGATIONEM ET AD PITVITAE ET
FLEVGMATIS DEDVCTIONEM ET RESTRICTIONEM CATARRI

[1] Ad reuma, quod de capite descendit, medicamentum facies tale:
Nitri —[Vnc.] VI, pyrethri —[Vnc.] I S[Sem.], capparis —[Vnc.]
II, struthiae —[Vnc.] II. Haec omnia tunsa et in puluerem
tenuissimum redacta permisce atque in balneo feruenti ita utere,
ut tertiam partem pulueris de supra scripta mensura specierum
mittas in caput et perfrices diu ac diligenter, ut per sudorem
digeras. Postea aqua tepide laues caput et in frigidam mergas et
grosso sabano diligenter siccabis. [2] Ad reumata capitis talpam
in uaso fictili clauso ita in furno torreto, ut tenuissimum
puluerem ex ea facias; cui addes puluerem piperis albi ex granis
[de] octo et cocleare unum de suco ocimi. De quo medicamine dabis
cui medendum erit in potione uini ueteris calida cocleare unum,
ita ut in balneo, in quo numquam lauit nec lauturus sit, in solio
remedium accipiat et interposito biduo alternis iterum accipiat.
Sed cui remedio opus est XVIIII ferme diebus porcina, liquamine
et holeribus abstineat. [3] Ad idem trochiscus: Croci dragmas
duas, myrrae —[Vnc.] II, chalcanthi —[Vnc.] II, cymini —[Vnc.]
II, opii dragmas II, turis —[Vnc.] I, crocomagmatis dragmas II,
aluminis scissi —[Vnc.] I. Haec omnia contrita austerissimo uino
permiscebis, ut sint ad crassitudinem mellis, et inde frontem
densissime superlines usque ad capillos intermissa semita super
nasum; praecluso enim itinere, quod ad oculos umori patere
consueuerat, uiam facies, qua de cerebro per nares fluxus omnis
emanat, et hinc perpetuus decursus fiet, quo umores oculorum ab
omni inundatione siccentur. Hac curatione in perpetuum lippitudo
remouebitur. Sed his, quos nimium reuma umoris urguebit, ex aceto
acri trochiscus supra scriptus inponatur. [4] Ad distillationes
perfrictionesque et grauedines cyclaminis herbae, quae Latine
orbicularis dicitur, radicem supra carbones cultello radito
fumumque eius ramenti naribus trahito. [5] Hyoscyami dragmas II,
apii seminis bene purgati dragmas IIII, anethi bene purgati
dragmam I, opii pondus uictoriati argentei unius. Haec omnia
trita et cribrata permisceto et ex aqua pastillos temperato atque
ex his singulos in aquae calidae cyathis duobus, cum dormitum
ibit cui medendum erit, potui dato. <...> Eiusdem herbae radices
si decoquantur sucusque earum ad crassitudinem mellis missus in
aquam naribus trahatur, omnem a capite pituitam detrahit mire.
[6] Creta Chimonia ex aceto trita et quam densissime fronti
inposita pituitam sistit. [7] Masticem cum pipere qui diu
commanducauerit, calefacto cerebro umorem pituitae naribus
effundit. [8] Ad catarrum siue distillationem umoris ex capite
turis [Scrip.] I, piperis [Scrip.] I conteres diligenter et uini
nouelli quod sufficiat admiscebis et naribus tepidum infundes uel
gargarizabis; sed utilius est naribus infundi. [9] Ad caput
leuiter purgandum senapi tritum ante diem in aceto infunde ad
heminae mensuram et ex eo intra os tene et gargariza in sole
calido ieiunus et aperto ore postmodum sede, ut umor decurrat.
[10] Stafidem agriam sumito et pro modo sinapis granum et uuam
passam commisce cum betae semine et ex eo facito pastillos,
quibus, si opus fuerit, adicies acetum et eos ieiunus in sole aut
in balineo commanduca et apertum os tene, ut umor defluat. [11]
Ad caput purgandum, quod fuerit umorosum: Stafidos agriae
[Scrip.] III, pyrethri [Scrip.] II, ysopi [Scrip.] IIII. Pariter
haec pro modo assidue in ore missa comminues et masticabis
incuruato capite, ut umor ex masticatione defluat. Quod facito
aut ad solem aut in loco tepido. [12] Ad pituitam ex ore
euocandam: Aeris floris scripulus unus et de suco hederae idem
pondus in unum mixtum et naribus infusum euocant pituitam et
defluere conpellunt. [13] Radix pyrethri in sole commanducata
pituitam et umorem capitis patefacto ore depromit. [14] Betae
radicibus tunsis recte sucus eius naribus ducitur ad umorem
capitis extrahendum. [15] Mellis et sinapis triti aequaliter
mixtae partes tepefiunt, et umor multus e capite post longam
gargarizationem deducitur. [16] Ad catarrum restringendum mittes
in ollam rudem pro modo ollae heminam rosae siccae et tres
heminas aquae mulsae et heminam sapae, inice nucem pineam. Haec
coques ad tertias et tepidum gargarizas. [17] Rumicis acumina
tenera colliges siue rubi et herbam, quam alii burdunculum
uocant, alii linguam bouis, addes etiam rosae heminam. Haec omnia
in ollam mittes, praeterea addes furfuriculas in linteo ligatas
ad hoc, ut amaritudinem herbae deleniant, et sic furfuriculae
ipsae in saccello conbulliant. Haec omnia ad tertias decoques et
tepidum gargarizabis. [18] Experimentatum remedium aduersum
ingruentem catarrum, ut cena te abstineas et ab holere et a rebus
salsis et liquaminosis, nam indigestione cibi et uitio
cruditatis nascitur catarrus; abstinendum sane ante omnia
pinguibus cibis. Sed si de perfrictione fuerit catarrus,
caldamentis adhibitis ilico sopietur. Quod si de cruditate,
placabitur illa re sola, ut non cenetur, donec penitus fluxus
eius arescat; cum substrictus fuerit, ad consuetudinem cenandi
reuerteris. [19] Ad catarrum restringendum sapae heminas tres et
satureiae fasciculum et ysopi aliquantum feruere simul facies,
quousque inde sextarius fiat, et sic gargarizabitur ter in die in
loco tepido aut ad solem atque hoc tamdiu facies, donec
inhibeatur omnis catarrus, atque illis diebus, quibus gargarizas,
abstinebis liquamine et holere et salsis ac pinguibus cibis.
[20] Ad catarrum restringendum quinque partes uini et sextam
mellis miscebis ac tepefacies et sic gargarizabis.

CAPVT VI. ALOPICIIS ET TINEIS ET CAPILLO FLVENTI ATQVE INFIRMO

[1] Herba, quae dicitur trichomanes uel coracos melon, eadem et
callitrichos appellatur, contusa et cum oleo inlita uel incocta
alopicias facile curat. [2] Cepe longum, quod cepucius nominatur,
super alopicias terito frequenter; quo facto capillos maturius
excitabis. [3] Nucis escariae, id est iuglandis, testa contusa
uel conbusta et minutatim trita atque adiecto oleo inposita
infantum alopiciis capilli nascuntur. [4] Infantum alopiciarum
uitia anserinae adipis perfrictione supplentur. [5] Gallinaceorum
stercus cum oleo nitroque permixtum alopiciis utile est. [6]
Adeps ursina cum fungis, qui in lychno lucernae concrescunt,
subacta et alopiciis perunctione inposita pristino decori caput
reuocato crine restituit. [7] Stercus murinum cum aceto tritum
alopicias unctas forma priore mirabiliter crines commodat. [8]
Lac caprunum incoctum, sed non adulteratum aut uitiatum, recte
alopiciis infricatur; mirum est. [9] Vitium capitis, in quo sunt
alopiciae, prius raditur; post illic cepa acerrima perfricatur,
deinde hordeum conbustum et in puluerem redactum cum ursina adipe
permixtum superinponitur. [10] Herbam cardi agrestis in mortario
usque ad leuitatem terito sucoque eius expresso locum alopiciae
nouem diebus oblinito, sed bis per dies singulos perunctione
renouata. [11] Cum sinape nasturtium tritum alopiciis inlinitum
efficaciter prodest. [12] Cydonea mala discocta cum uino, dehinc
trita ceraeque liquefactae addita et capiti inposita capillum
nutriunt. [13] Opobalsamo operae pretium est alopicias unguere,
ut cito capilli nascantur. [14] Nitri rubri [Scrip.] VIII,
pumicis [Scrip.] II, salis ammoniaci [Scrip.] VIII teres
diligenter et postea miscebis priusque caput alcyonio et nitro
conmixto perfricabis, mox medicamen inpones; quo facto capilli
nascentur. [15] Magnam foeditatem capiti adferunt alopiciae, quae
sic emendantur: Ex pelle uiperarum cinerem facies atque assidue
illic asparges; emendabis sine mora uitium. [16] Fermentum
sulfuris conbusti, quod a fullone factum fuerit, cum oleo rosaceo
miscebis et de pinnula capiti inlines. [17] Roboris pilulae,
quae gallas similant, cum adipe ursino tritae emendant alopicias.
[18] Glandis quoque faginae exustae cinis cum melle alopiciis
inlitus prodest. [19] Cupressi pilularum exustarum puluis tritus,
ungularum muli uel mulae exustarum cinis et oleum myrtinum,
cinis quoque uel fimus murium tritus et cinis exusti erinascei
recens uel fimus erinascei recens et sandarica; haec omnia cum
aceto et cum pice liquida mixta et inposita etiam fluentes
capillos continent. [20] Leporinae lanae exustae cinis cum oleo
myrtino et felle taurino et alumine trito miscetur tepefactumque
medicamen inlitum admodum prodest. [21] Muscarum capita combusta
et cum melle trita capitique inlita mire alopicias tollunt. [22]
Fimum columbinum si quis cum aceto tritum capiti inponat,
alopicias et cicatrices omnes sanabit. [23] Capilli et barbae
nascentur etiam glabro, si lichenem asini, id est collectionem
duram, quae est circa crura eius, conburas et teras et puluerem
illum ex oleo uetere inponas. Hoc ita ualidum est, ut, si mulieri
inde maxillam unxeris, barbas ei nasci scias. [24] Erinacei
caput et pellicula conbusta cinisque eius adiecto melle inlitus
alopiciis cito prodest. Caput autem eius per se conbustum et
adiecta ipsius adipe cinis ille alopiciis inlitus etiam
cicatricosis facit pilos renasci. Quod si totum ipsum quis exurat
et puluerem eius bene tritum cum adipe ursina caluo ad integrum
capiti inponat, decorem pristinum restituet capillorum. [25] Ad
tineam curandam: Sulphuris uiui —[Vnc.] II, salis fossicii
—[Vnc.] I. Tunsa et cribrata haec raso capiti et loto in balneo
confricabis ita, ut prius de oleo locus capitis tineosus
perungatur et sic puluis iste aspergatur et diu fricetur,
quousque liquefiat sudore capitis. Hoc modo intra sex dies
curabitur tinea. Facit hoc medicamen et ad scabiosos, prodest et
his, quibus pustulae nascuntur in facie tamquam elefantiacae
rubentes. [26] Ad capillos, qui post infirmitatem decidunt,
confirmandos cedro et oleo pari pondere mixto assidue eos unge et
leuiter pectina; laudabis effectum. [27] Ad capillos decidentes
confirmandos adipem ursinam cum ladano miscebis et caput perunges
uel loca defluentium capillorum, aut ladani uncia una et
longitae unciis duabus tritis et permixtis caput perunges. [28]
Ad fluentes capillos scobem de cornu ceruino permisce cum semine
myrtae et nitro adiecto butyro oleoque et capiti raso densissime
obline; etiam ex infirmitate fluentes capillos efficaciter
continebis. [29] Sandaraca cum aceto incocta et emplastri more
inposita fluentem capillum ualedissime solidat. [30] Si quis
maleficiis capillos perdiderit, hac eos ad pristinam formam
ratione reparabit, si lacertum salsum martensem cum suo capite et
lanae purpureae optime in conchylio tinctae duas ligulas et
chartam cubitalis mensurae separatim comburat cineremque
permisceat conteratque cum oleo cedrino paulatim adiecto, ut
crassitudinem uelut glutis faciat, eoque medicamine glabrum locum
perfricet, ita ut prius diu linteo asperiore detergeat. [31]
Afronitri floris pilulas XXX, nucem pineam, de qua propter
uetustatem nuclei deciderint, tunsam, saponis Gallici selibram,
uini Amminei cyathos tres simul permiscebis et conteres et caput
glabrum inlines. Hoc medicamine etiam crispi capilli nascentur.
[32] Malua cum sua radice uehementer coquitur, ex cuius aqua
capillus, cui curatione opus est, in balneo assidue lauatur. [33]
Olei cicini —[Vnc.] III, ladani —[Vnc.] III; ladanum tritum
paulatim admiscebis et, cum mellis crassitudinem feceris, radices
capillorum assidue inlines.

CAPVT VII. CAPILLO NIGRANDO ET INCRISPANDO. HIS ADIECTA SVNT QVAE
FLEVGMA ET PERFRICTIONES CAPITIS DEDVCVNT

[1] Crispando capillo conpositionem huiusmodi facies: Afronitri
floris tortulas numero XXX, nucem pineam, de qua propter
uetustatem nuclei delapsi sint, tunsam et in puluerem redactam,
saponis Gallici —[Vnc.] III et Amminei uini cyathos III
<permiscebis et conteres> atque inde caput inlines et in balneo
lauabis. Sphondylio quoque caput perungeatur, sed prius radatur.
[2] Cornum arietis uratur cinisque eius cum oleo conteratur atque
inde derasum caput frequenter unguatur. [3] Capillis nigrandis
infectio optima: Hirundinum stercus, quantum sufficiat, cum aceti
sextario mitte in uas fictile atque in fimo caballino per dies
XXXV suffossum habeto ac sic macerato atque hoc medicamento rasum
caput inlinito in umbra per pinniculam pictoris; sed seuo
ceruino faciem prius perunge, ne quid inde destillet et maculet,
et, dum siccatur infectio, oleum intra os teneto, ne et dentes
inficiantur, ac post inposueris medicamen, quarto die caput
lauato. [4] Medium lapidem conterito eique admisceto nardi puri
quantum satis uidebitur. Quo medicamine si frequenter caput
ungeas, prohibebis canos nasci et in locum canorum nigri
emicabunt capilli. [5] Experieris uerum remedium, si agnum
candidissimi capitis decoxeris atque inde caput eius, quem canum
esse nolis, ungi praeceperis. [6] Hoc facito, ne capilli
canescant: Radicem unam caulis quanto ampliorem et uetustiorem in
furno siccabis eamque minutissime concides et in ollam rudem
mittes et aqua fontana recenti implebis et ad medium decoques
operta olla, tum in balineo caput sapone optime lauabis, cumque
satis mundum effeceris, etiam ea aqua, quam paraueris de radice
caulis, caput ita confricabis, tamquam solum ex ea laues, mox
capillum linteo inuolues nec ulla supra aqua uteris et ita
siccabis. Hoc purus ages puris etiam ministris usus. [7] Ad
nigrandum capillum egregie facit, si oui coruini quae sunt
interiora inpari numero in uas aereum mittas atque illic diu
coagites et raso capite in umbra per pinniculum pictoris inponas;
sed, donec siccetur infectio, et oleum in ore teneri oportet et
seuo ceruino faciem perungi, ne destillantibus guttis maculetur;
tanta enim solet esse uis eius, ut etiam dentes, dum siccatur,
inficiat. Quarto autem die caput lauari oportet post medicamen
inpositum. [8] Vermium terrenorum cinis oleo adiectus, quo uti
feminae in pectendo solent, capillos prohibet senectute mutari.
[9] Folia cupressi trita ex aceto capiti inlita et inficiunt
canos et in eorum locum nigros educunt capillos. [10] Nuces
iuglandes adhuc uirides et teneras et totidem glandes uelles ex
arbore adhuc uirides et necdum maturitate solidatas atque in pila
contusas exprimes earumque suco ad inficiendos canos, dum caput
pectis, pectinem tingues. [11] Sanguisugarum sextarius duobus
sextariis nigri uini miscetur et XL diebus in uasculo plumbeo
diligenter clauso maceratur; postmodum cum ipso uino conteruntur
erudines, et in sole calido capiti deraso ad permutandos capillos
earum sucus inponitur oleo, ne dentes inficiantur, donec
siccetur medicamen, in ore detento. [12] Erui siliquae, priusquam
arescant, cum foliis et caule suo conteruntur et raso capiti, ut
capilli nigrescant, protinus inlinuntur. [13] Herba, quae Graece
acte, Latine ebulum, Gallice odocos dicitur, exprimitur etiam
cum suis granis, eiusque suco cotidie inlito pectine crines, qui
inficiendi sunt, perducuntur. [14] Pomorum de moro maturrimorum
—[Vnc.] III, acaciae [Pon.] I, caricas numero VII quanto
nigriores pariter macerabis caelesti aqua in uasculo aereo clauso
atque inde capillos semper inlines et fricabis. Sed quae
superfuerint, in eodem uasculo permaneant; diuturnitate enim
efficaciora sunt. [15] Conpositio efficax ad capillos inficiendos
et confirmandos et specie augendos: Fenograeci sextarium, lini
seminis tantundem, calami aromatici [Pon.] I, scini [Pon.] I,
cassiae [Pon.] I, gallae trichidos [Pon.] I, ladani —[Vnc.]
III, roris coriarii [Pon.] I, aquae fluuialis [Sext.] XVIIII.
Omnia haec in unum uas mittes et diebus XL sub diuo positum
iubebis cotidie per puerum uirginem commoueri ita, ut si quando
puer ipse defuerit, signetur neque a quoquam nisi a puero alio
uirgine contingatur. Postea recondes diligenter et sub signaculo
habeto et cotidie aqua eadem caput inrora et pectine inde
madefacto caput pecte. [16] Ad fleugmata de capite et aqualiculo
deducenda scillae libram unam in aquae [Sext.] III infusam coques
ad tertias, postea aceti optimi sextarium adicies et tamdiu
iterum simul omnia excoques, quamdiu ad sextarium perducas, tum
colabis et adicies mellis optimi [Pon.] II. Iterum omnia simul
tamdiu coques, quamdiu ad mellis crassitudinem ueniat. [17]
Conpositio pulueris ad reuma totius corporis, sed maxime ad
capitis necnon et ad perfrictiones et constrictiones cerebri
resoluendas: Euforbi —[Vnc.] II, piperis —[Vnc.] IIII, bacarum
lauri siccarum —[Vnc.] IIII, samsuci —[Vnc.] II, centaureae
—[Vnc.] III, aristolociae longae —[Vnc.] IIII, iris Illyricae
—[Vnc.] IIII, myrrae —[Vnc.] IIII, bidellae —[Vnc.] IIII, cicidae
—[Vnc.] IIII, stypteriae schistes —[Vnc.] IIII, nitri
Alexandrini combusti et uino uetere extincti —[Vnc.] IIII, salis
ammoniaci —[Vnc.] IIII. Haec omnia contundenda, deinde cribranda
et permixta in uasculo uitreo habenda. Cum necesse erit,
conspergendus in balineo capiti hic puluis uel membris, dum adhuc
sicca sunt, id est antequam sudent, et perfricanda diutissime,
posteaquam puluerem consperseris; dehinc lauandum caput in calore
frigida aqua et obseruandum, ne in calidam caput mergas; in
frigidam sane, quotiens uolueris, merge et postea sabano
diligenter exsicca.

[18] Confectio siue dispositio emplastri, cui uocabulum est
dictamnos: Dictamni part. XXV, chamaemeli part. XIIII, sfagnu
part. VIIII, cyperi part. VII, poliu part. XII, lithu gagatu
part. VII, cerae <rufae> part. XII, resinae terebinthinae part.
XIIII, ammoniaci gutta part. XXXV, propoleos part. XII, psimythii
part. XII, chalcanthi part. XXIIII, galbani part. XXV,
chamaepityos part. VIII, trifolii part. IIII, pentafolii part.
IIII, aristolociae grossae part. XXXV, centaureae aut gentianae
part. XII, lithargyri part. CL, resinae Colofoniae part. L, ges
ampelitidos part. XXII, picis durae uel siccae, si ges ampelitis
non fuerit, part. XII, lepidos chalcu, id est squama ferri, part.
XVIII, difryges part. VIII, aloes part. XVI, libani candidissimi
part. XII, opopanacis part. VII, chamaedryos part. XII, marrubii
part. XII, artemisiae part. IIII, iris Illyricae part. VII,
libanotidos part. VI, olei ueteris part. XLVIII, resinae pituinae
part. XXII, chalcu cecaumenu part. XVIII, miltu part. XII,
chalcitidos part. X, myrrae part. VII, iu, id est aeruginis,
part. I. [19] Oleum uetus, quantum mittendum fuerit pro modo
specierum supra scriptarum, mittes in ollam nouam et calefacies
leni flamma uel potius igne, tunc mittes, sed paulatim de manu
inspergens, lithargyrum bene tritum et adsidue spathomeli
agitabis, quousque oleum illud ita inficiatur, ut colorem
lithargyri trahat et in aliquantulum spissescat; postea aut picem
Bruttiam tritam mittes, aut, quod melius est, ges ampelitem
similiter tritam, propter quam diximus picem Bruttiam mitti
debere, quia ges ampelites uera difficile inuenitur. His additis
cum coeperit medicamen bene permixtum esse, ceram rufam pro modo,
ut supra scriptum est, postea resinam pituinam remissam adicies
necnon et resinam Colofoniam. Post haec mittes ammoniacum
thymiama, id est guttam bene tritam et cribellatam, post addes
lepidos chalcu necnon et chalcu cecaumenu, deinde addes milton,
deinde difryges, deinde chalciten, postea chalcanthum et
psimythium, post haec addes libanon leucon, id est tus album, et
myrram et aloen, super his omnibus addes resinam terebinthinam et
galbanum et lac uel umorem panacis, id est opopanacem. Sed omnes
has species praedictas optime tritas et cribellatas mittere
debebis ad mensuram uel partes supra scriptas, prout uolueris
conficere medicaminis copiam. Quae cum omnia bene mixta fuerint
et bene agitata, ollam tolle de foco et deinde calido adhuc
medicamini herbas supra scriptas bene tritas et cribellatas
infundes, immo manu uel digitis moderantibus paulatim insperges
et adsidue spathomeli commouebis et permiscebis, post haec omnia
mittes oleum chamaemilum et iterum igni non nimio adposita olla
lente et paulatim decoques medicamen ita, ut illud manu non
contingas, sed spathomeli agites. [20] Confecto autem medicamine
uteris sic: Ad dolorem temporum uel emigranii linteo spisso
induces medicamentum et sic fronti uel temporibus adpones. Si
uero umore capitis reumatizantis oculi grauabuntur, per totam
frontem emplastrum inductum linteo similiter inpones. Si in
naribus uel in auribus dolor aut uulnus fuerit siue carnulentae
erunt aut umor inde manabit, oleo rosaceo solutum medicamen
inmittes. Si fauces angina uel glandulae et parotides
occupauerint aut inguina paniculae temptauerint, in initio
doloris medicamen linteo inductum, sed siccum adpones. Facit et
ad splenis dolorem aluta inductum et adpositum necnon et laterum
dolori prodest similiter inpositum. Empyicis uero uel
aemoptoicis, id est qui sanguinem de uisceribus per os eiectant,
proderit, si thoraci inductum aluta inponatur. Facit et ad
reumata et ad arcthrisim pro malagmate adpositum, protrahit et
sagittas et sudes et si qua corpori inhaeserint similiter
adpositum. Ad loca uero pudenda, id est ad penem siue ad podicem,
cum aliquod illic uulnus fuerit, solutum medicamentum cera et
oleo myrtino adponetur. Si uero muliebribus causis fuerit
necessarium, id est si uulua dolorem uel carcinomata contraxerit,
ponetur cum oleo susinato ita, ut emplastrum contra illum locum,
qui in causa est, adponatur. [21] Ad carbunculos sane et
anthracas et scharadas aliaque reumatizantia uel ad strumas et
apostemata medicamen solutum aliquantulo melle debebis adponere.
Cum autem purgatae fuerint pusulae uel collectiones et uulnera,
tum sine melle emplastrum cum puro medicamine adpones. Facit et
ad furunculos similiter siccum adpositum et ad omnem pusulam
malam curandam; rumpit enim quae concreta sunt et purgat et
cicatricat. Cum autem uulnus est, de quo inmodicus sanguis
erumpit, adpositum hoc medicamentum ilico et sanguinem sistit et
uulnus curat et cutem constringit et cicatricem tenuem facit.
[22] Resolutio autem uel conpositio adponendi uulneribus
medicaminis talis est: Mittes huius medicaminis —[Vnc.] III et
adicies cerae —[Vnc.] I, olei ueteris —[Vnc.] VI. His uero, qui
habent aut in capite aut in auribus aut in naribus causas et
uulnera, adponendum sic resolues medicamen sine cera. Oleum sane
pro tempore, id est si aestas fuerit, minus adicies, si hiemps,
amplius infundes. Facit et ad morsus serpentium et ferarum omnium
et ad morsus hominis et canis rabidi. Neruorum quoque incisiones
uel collisiones salubriter curat; quibus cum medendum fuerit,
addes oleum rosaceum cum modico aceto lanae sucidae infuso. Cum
autem adposueris his causis hoc medicamentum, post triduum aut
post dies quinque ligaturam, quam feceris, solues. [23] Si uero
ictu aliquo caput fractum fuerit et testa conlisa, medicamen
rosaceo oleo liquefacies et sic ipsi fracturae uel uulneribus
infundes. Infuso uero interius medicamine nihilominus desuper
solum medicamen linteo inductum adpones et supra ligabis lanam
sucidam oleo et aceto modico infectam. De ipso autem medicamine,
si succenderis in cubiculo uel in domo, fugabis serpentes et, si
qua illic mala sunt, foras eicies. Hoc ipso medicamine incenso
suffita mulier facile purgabitur, etiam si pecus intra uterum
habuerit inmortuum. Saluberrimum autem esse omnibus et uirilibus
et femineis causis ne dubites, si primum diligenter ac sollicite
conficias, deinde, ut supra scriptum est, scienter utaris.

CAPVT VIII. AD OMNES ET MVLTIPLICES OCVLORVM DOLORES COLLYRIA ET
REMEDIA DIVERSA, ETIAM PHYSICA DE PROBABILIBVS EXPERIMENTIS

[1] Ad conturbationes et lippitudines subitas epiphorasque
oculorum scio multa collyria tametsi tarde magnos tamen effectus
habere, sed nulli collyriorum tantum tribuo quantum lycio Indico
uel per se; hoc enim inter initia si quis ut collyrio inungeatur,
protinus et dolore praesenti et futuro tumore liberabitur.
Superuacuum est autem nunc laudes eius referre; in aliis enim
expertus intelleges simplicis rei uix credendos effectus. Oportet
ergo ut minime quater quinquiesue ex interuallo lippientem
inungi, deinde, cum coniuerint oculi ad singulas inunctiones, ex
aqua quam poterint sustinere calidissima sphongeis expressis
uaporari diutius eodemque die in balineum duci eum, qui inunctus
fuerit ita, ut cum cetero corpore caput quoque et faciem calidae
inmergat et foueat uinumque post balineum ita, ut adsuetus est,
sumat. Postero die, si qua uestigia epiphorae remanserint,
inungueri collyrio aliquo acriore aquato sub uespere debet et
rursus in balneum duci et uinum bibere. Hoc modo uno ferme die
tolletur epiphora, praecipue incipiens neque adhuc alio
medicamento tacta. Sed si ea uis fuerit epiphorae, ut non cedat
uno die, expectari oportebit, donec impetus eius sedetur, et ita
aeger in balneum ducatur ceteraque fiant, quae praecipimus fieri.
Idem hoc medicamentum etiam supra oculos inlitum tardius quidem,
sed eosdem effectus praestat, maxime in teneris corporibus, ut
mulierum et puerorum, quorum oculi nullius medicamenti uim
sustinere possunt. Triduo autem aut quadriduo plerumque tollit
dolorem adiutum oui infusione et aquae calidae uapore. [2]
Conpositio collyriorum, quam maxime probo, ad recentes epiphoras
uel conturbationes oculorum tumoresque et dolores: Plantaginis
tritae suci cyathos II teri oportebit cum croco quod sufficiat,
id est denariis duobus, deinde cetera, quae infra scripta sunt,
admisceri pridie macerata cum suco herbae supra scriptae, id est
aloes Indicae [Den.] IIII, gummis [Den.] IIII, postea eiusdem
plantaginis suci cyathos duos addi, ut, cum spissata fuerit
commixtio, collyria fingantur. Vtrumque autem genus medicamenti
eximie prodesse iudico proprietate quadam, sed praecipue quod
nullam in se aspritudinem habet ut pleraque, quibus fere
inunguntur homines. Nam quae ex cadmia aut aere usto eiusdemque
generis pigmentis conponuntur, quamuis curiose terantur, naturam
tamen suam amittere non possunt; numquam enim ut sucus diluuntur,
sed cum ad summam suptilitatem perducta sunt, tamen quasi
puluerulenta necesse est maneant, quae oculorum partes uelut
configunt, certe exterius pungunt foramina primae tuniculae
oculi; et in initiis adhibita interdum molestiorem futuram
concitant epiphoram. [3] Quo nomine etiam quod diaglauciu dicitur
probo in initiis. Namque prodest hoc genere, quod ex eadem
materia constat, quae nullam aspretudinem habet, quandoquidem
conponitur ex croci [Den.] V, sarcocollae [Den.] X, glaucei
suci [Den.] XX, dragacanthi [Den.] V et opi [Den.] V. Hoc enim
ego adicio et ita melius respondet. Sed opium et in hoc et in
omni collyrio medicamentoque uerum adici oportet, quod ex lacte
ipso papaueris siluatici capitum fit, non ex suco foliorum eius,
ut institores huiusce rei conpendii et lucri causa faciunt; illud
enim cum magno labore et exiguum conficitur, hoc sine molestia
et abundanter. Teritur ante omnia crocum, aqua pluuiali infusum
macerari debet, deinde adiciatur illic sarcocolla, glaucium,
opium, dragacanthum. Prius enim omnia seorsum macerari oportet
non multa eius generis aqua, id est pluuiali, ut quam primum, id
est si fieri poterit eodem die, fingantur collyria; solet enim
hoc diu neglectum mortario inacescere. His fere utor primis
diebus collyriis, non sine ceteris auxiliis, prout res postulat,
abstinentia dico et sanguinis detractione, meliusque ea ceteris
proficere adfirmo. [4] Cum uero pluribus quis diebus uexatus
fuerit epiphora et perseuerantia umoris atque pituita, quae ipso
calore oculorum gluttinosior uisa fuerit, quod fere sexto
septimoue die accidere solet, tunc proderunt et ea collyria,
quorum genus superius inprobauimus, conposita ex rebus
metallicis; facilius enim tum patientur oculi, si modo exulcerati
non fuerint, iniuriam. Quorum praecipue hoc mihi placet, quod a
colore phaeon dicitur. Accipiat autem haec: Aeris usti [Den.]
XII, cadmiae ustae [Den.] XII, stibii cocti [Den.] VI, acaciae
chylismatis [Den.] VI, croci [Den.] IIII, aloes [Den.] III,
opi [Den.] II, castorei uictoriati pondus, murrae, lycii idem
ponderis, gummis [Den.] XVIII. Aqua pluuiali quae sunt dura
macerantur et diu teruntur, donec leuissima fiant; postea cetera
alio mortario singula trita admiscentur. Cum tollendum est, id
est cum sunt fingenda collyria, gummen adicitur. Hoc quidam etiam
in initiis utuntur cum oui aquato liquore per se. [5] Necnon et
hoc collyrio quidam in initiis utuntur, quod a cinereo colore
spodiacon appellatur. Conponitur autem ex his: Cadmiae botryidos
ustae super testa, donec candescat, et uino Falerno extinctae
[Den.] XL, cretae Samiae, quam astera Samias uocant, [Den.]
LXXX, stibii cocti [Den.] XX, opii [Den.] V, gummis
Alexandrinae [Den.] XX. Teruntur haec omnia pluuiali aqua
macerata, ultimum gummi adicitur. Ante sane cetera ad leuitatem
summam terantur et, ne prima tunicula oculi exesa aliasue
exulcerata sit, ut purum ulcus sit, diluitur oui albo, quod est
fere tenuissimum. [6] Collyrium psittacinum a colore ita dictum.
Facit ad epiforas, quae cum tenui et acri lacrima exsistunt, item
ad ustiones et solutas cicatrices et uastum tumorem, quod, quia
loco interdum uidetur propellere oculum, promptosin uocant. Cum
oui albo, quod est tenue, inponitur, sed praecipue facit, cum
quasi sanguine suffusi sunt oculi et ob id nullum nisi lenissimum
collyrium patiuntur. Recipit autem haec: Croci [Den.] IIII,
cadmiae lotae [Den.] IIII, stibi [Den.] IIII, opii [Den.] II,
gummis [Den.] II, amuli recentis et dulcissimi [Den.] IIII.
Eodem ordine, quo scripta sunt, in mortario debent teri ex aqua
pluuiali, amulum autem, cum iam fingendum erit collyrium,
adicietur. Interdum autem et hoc superinunguantur qui prius
Athenippio curati sunt. His fere collyriis lenibus omnia, quae
cum tumore et dolore fiunt circa oculos, remediamus. [7]
Perunctiones oculorum lippientium siue inunctiones, quae
appellantur galaticae, huiusmodi sunt: Crocomagmatis [Den.] I,
myrrae et croci [Den.] VII, aluminis fissi [Den.] VI, turis
[Den.] VI, gummis [Den.] VI, rosae floris [Den.] VI. Vino Chio
non salso conspersa teruntur haec omnia diligenter, deinde
confecta in collyriis aut pilulis reponuntur. [8] Perunctio
oculorum ad omnem epiphoram satis utilis: Croci —[Vnc.] I, murrae
—[Vnc.] I, crocomagmatis —[Vnc.] I, aeris flos —[Vnc.] I,
aluminis fissi —[Vnc.] I, turis [Semunc.]. Ex uino teruntur haec
optime. His Cosmus medicus adicere solitus erat etiam
mandragorae suci —[Vnc.] I et lentisci suci —[Vnc.] I ac deinde
permixtis omnibus formare collyria uel pastillos aut in uas
stagneum recondere et, cum opus esset, uti ad inunguendum uel
superlinendum. [9] Est huiusmodi medicamentum, quod
perichristarion uocant Graeci, quod medicamentum satis efficax
est, quo ita uti oportet, ut palpebrae suptiliter inde
superlinantur, ne quid intra oculum fluat. Recipit autem haec:
Croci Siculi [Den.] III, magmae croci [Den.] XII, turis [Den.]
III, aluminis rotundi [Den.] VI, opii [Den.] II, myrrae
[Den.] II, cummis [Den.] III. Ex uino Falerno teruntur haec uel
asperguntur et, cum bene leuia facta sunt, ad crassitudinem boni
mellis spissantur. Adicitur postea passi Cretici [Den.] I et
reponitur in pyxide stagnea. Cum enim passum adiectum fuerit,
collyrium erit; nam ex ipso superlini debet. [10] Bene facit hoc
medicamentum ad superlinendos oculos, quo Augustus usus est:
Aluminis fissi [Den.] XL, turis [Den.] X, aloes [Den.] XV,
croci [Den.] XV, opii [Den.] II, gallae [Den.] X, rosae
foliorum aridorum [Den.] X, plantaginis suci uel seminis [Den.]
X. Ex uino Falerno teruntur haec uel asperguntur et, cum leuia
facta sunt ac mellis spissitudinem habent, adicitur his passi
sextarius uel quod sufficiat et reponitur in uaso stagneo uel
argenteo. [11] Collyrium nigrum ab Antigono repertum ad omnia
intacta faciens. Accipit: Cadmiae [Den.] XXXV S[Sem.], stibis
[Den.] XXIIII, piperis [Den.] VIII, aeruginis rasae [Den.]
VIII, cummis [Den.] XXIIII; teritur ex aqua pluuiatica atque
conficitur. Cosmus adiecit huic collyrio centaureae tenuis suci
[Den.] X, quod recte factum reor. [12] Collyrium quod ad omnem
epiphoram et inquietationem et tumorem facit sedandum sine
dolore. Accipit haec: Pompholygis [Den.] VIII, cicutae suci
aridi, id est siccati, [Den.] VI, opii [Den.] IIII, mandragorae
suci aridi [Den.] V, acaciae [Den.] VI, cummis [Den.] V;
teritur ex coriandri teneri suco. Hoc collyrium prodest etiam
extra oculos perunctum, id est circumlitum. [13] Collyrium ab
Asclepiade ad epiphoras speciatim repertum: Cretae Samiae [Den.]
XI, opii [Den.] X, stibi [Den.] XL, cummis [Den.] XX, aloes
[Den.] X; teruntur haec et conficiuntur ex aqua pluuiali. [14]
Collyrium, quod habuit Cosmus medicus inter arcana, mirificum ad
omnia oculorum uitia: Acaciae [Den.] XL, spumae argenti tritae
bene et lotae, donec candidissima et leuissima fiat, [Den.] XII,
plumbi usti et loti [Den.] XVI, stibii [Den.] XI, cretae
Samiae [Den.] XII, cerussae [Den.] XVIII, cornuum ceruinorum
ustorum et lotorum quod erit candidissimum [Den.] VIII, squamae
aeris [Den.] IIII, opii [Den.] IIII, aeruginis rasae [Den.]
VII, cardamomi interiora [Den.] II, lapidis aematitis [Den.]
IIII, lapidis fissi [Den.] IIII, tamaricae seminis [Den.] IIII,
croci [Den.] IIII, turis [Den.] IIII, murrae [Den.] IIII,
opobalsami [Den.] IIII, lycii [Den.] IIII, aloes [Den.] IIII,
costi [Den.] IIII, piperis albi [Den.] II, cicutae suci et erui
[Den.] VIII, ammoniaci guttarum [Den.] VIII, bidellae [Den.]
VIII, saliuncae purgatae [Den.] VI, cummis [Den.] XXV. Teruntur
haec omnia diligenter ex uino Chio non salso austero uel ex uino
Falerno ac deinde confestim collyria finguntur et in umbra
siccantur, quod et de aliis omnibus collyriis obseruari oportet.
[15] Collyrium acharistum theudotium ab Antigono inuentum ad
omnem epiphoram et omne uitium oculorum. Accipit haec: Acaciae
[Den.] XX, stibis [Den.] X, croci [Den.] I S[Sem.], aloes
[Den.] II, murrae [Den.] II, cadmiae [Den.] VIII, castorei
uictoriati duas tertiasue partes, opii [Den.] I, lyciae [Den.]
II, aeris usti [Den.] VIII, cerussae [Den.] IIII, nardi spicae
[Den.] I et tertias eius, cummis [Den.] XX, palmarum ossa siue
nucleos ustos [Den.] XXX; trita haec ex aqua pluuiatica
conficiuntur. [16] Monemerum collyrium dicitur, quod dolores in
impetu statim tollit. Conficitur sic: Lepidae —[Vnc.] I, aeris
usti semunciam, aematitis —[Vnc.] I, myrrae —[Vnc.] I, opii
semunciam, cumminis semunciam. Vnum hoc collyrium mirabiliter
prodest his, qui cicatrices non habebunt, ex ouo infusum et leui
admodum agitatione contritum. [17] Ad suffusiones oculorum, quas
Graeci hypochymata dicunt: Feniculi suci liquidi [Den.] III,
opobalsami [Den.] III, mellis Attici [Den.] III, olei uiridis
[Den.] III, hyaenae fellis [Den.] I, euphorbi [Den.] I; hoc
oleo diluitur et ita admiscetur ceteris. Aquato uti oportebit hoc
medicamento; est enim acerrimum et undique umores trahit.
Quamobrem non sunt inungendi, qui capitis dolorem aut grauidinem
habent, et ante biduum aut triduum aquam bibant, quos
destinaueris eo inunguere, quamquam melius facient, si etiam
perseueranter aquam potauerint; uitio enim molestissimo facilius
inter initia carebunt. Non autem praeterit me habere te prudentes
ocularios, quibus si nomina dixeris collyriorum in hoc libro
scriptorum, contendent forsan se quoque habere eadem conposita;
sed si pondera aut effectus conparare uoles, longe diuersos
inuenies. Ego enim ipse eodem nomine multa conposita, non isdem
ponderibus et rebus, interdum habeo, sed maxime probatis utor.
Nec utique adfirmo non posse et alios eadem habere, nam et ipse
ab aliis accipi, sed raro. Scio oculariorum quosdam simpliciter
tradere conpositiones meque multum elaborasse, ut ueras et
incorruptas acciperem, conscius sum mihi. Neque illud rursus
dico, nouas omnes et non aliquibus notas me in hoc libro
congesturum conpositiones, uerum etiam quasdam uulgatas et, ut
ita dicam, publicatas; eiusmodi enim, quia efficaces sunt, etiam
plurimis in notitiam ueniunt. [18] Collyrium efficacissimum ad
tumorem oculorum et lacrimarum nimium fluorem, etiam supra
perunctum uel inlitum efficax est. Accipit: Acaciae [Den.] XVI,
cadmiae [Den.] XII, aloes [Den.] II, croci, myrrae, opii lecti,
singulorum denarios binos, castorei [Den.] I, cummis [Den.]
VIII. Teruntur haec omnia diligenter et ex aqua permiscentur
atque inde statim collyria formantur ex aqua, quae sunt omnino
mirifica. [19] Xyrocollyrium optimum ad epiphoras acres et initia
lippitudinis: Croci [Scrip.] II, sarcocollae [Scrip.] ΙΙ, aloes
epatitidos [Scrip.] I, glauci [Scrip.] I. Haec omnia diligenter
trita simul recondes in pyxide cuprea et pro xerocollyrio uteris.

[20] Ad epiphoras et lippitudines oculorum remedia de experimento
et physica diuersa. Ad lacrimas et tumores oculorum lippientium
restringendos atramentum sutoricium, id est chalcanthum uiride
cyprinum, tundes et cribrabis et factum mollissimum puluerem ex
oui incocti albo, id est lacrimo, consperges et facies collyria;
quae in umbra siccabis atque inde palpebras inunges et tempora
inlines. Si ex reumate lacrima abundans est, oui albo collyrium
temperabis. Si lippitudo et sanguinis infusio est, ex aceto
temperabis et desuper oculos circumlines ita, ut nihil interius
de medicamine ingrediatur; tempora quoque dolentis eodem
superlines. [21] Brassica cruda trita cum pane candido madefacto
subacta ac fronti inlita dolorem oculorum plurimum releuat. [22]
Medicamen ad oculum diutina lippitudine uel epiphora laborantem
intrinsecus curandum: Lapidis gagatis [Scrip.] III tundes,
cribrabis et aqua pluuiali uel fontana consparsum puluerem
liquidum facies, deinde in ampulla uitrea repones. Cum necesse
fuerit, pinna aquilina uel columbina laborantem oculum inungues;
quo facto et caliginem et infusum sanguinem absterges
clarioremque uisum restitues. [23] Dolores oculorum tempore
hiemis frigore contractos qualiter curare debeas: Concham aeream
de melle albo abintus perunge totam eandemque supra gastrum lotii
uirilis ex ea parte, qua melle inlita est, superpone ad lotium
uersus et per dies XXX bis in die lotium agitari facito, ut omnis
odor uel acritudo lotii et uirtus eius ad mel in concha haereat.
Postea rades concham ipsam, id est quod melle inlitum fuerat, et
rasuram tundes in mortario et cribrabis diu et repones in
ampulla uel uitrea uel cyprea. Cum necesse fuerit, ex melle
temperabis et intrinsecus oculum perunges; mirabile remedium
experieris in omnibus ferme oculorum etiam grauioribus causis.
[24] Gramen, quod in summo trisulcum habebit, decrescente luna
radicitus sublatum quam plurimum repone, deinde ex multis unum
auspicante lippitudine ad collum subliga; celeriter incumbentem
epiphoram discuties. [25] Si impetus oculorum eruperit, huiusmodi
remedium confestim adhibebis: Atramenti sutoricii —[Vnc.] I in
aquam mundam defundes idque acriter feruere facies, tum operies,
ut feruor paululum conquiescat, atque, ubi modicum intepuerit, in
concham transfundes ibique faciem demerges et oculos patefacies
intra ipsam aquam; paululum quidem admordebit, sed certissimo
experimento dolorem incumbentem auertet. [26] Colofonii modicum
foenicio inliga et collo lippientis suspende; statim proderit.
[27] Dolorem oculorum ut anno integro non patiaris, cum primum
cerasia erunt idonea essui, id est quasi matura, de tribus
cerasiis lapillos pertundes et Gaitano lino inserto pro
phylacterio uteris, uoto prius facto contra solem orientem, quod
eo anno cerasia non sis manducaturus. [28] Herbam, quae
appellatur peristereon, discoques, ut madescat, ex aqua fontana
ad tertias et inde oculos fouebis impetu laborantes; intra
triduum persanabis. [29] Vitandae perpetuo lippitudinis gratia
obserua, ut a Kal. Ianuariis eo tempore, quo Kal. Solis die
fuerint, etiam hora prima uel octaua et deinceps alio die Solis
et tertio Solis die similiter collyrio tenui inungaris; tum
conuersus ad orientem rogabis Deum, ut eo anno dolere oculos tuos
non sinat. [30] Cum primum hirundinem audieris aut uideris,
tacitus ilico ad fontem decurres uel ad puteum et inde aqua
oculos fouebis et rogabis Deum, ut eo anno non lippias doloremque
omnem oculorum tuorum hirundines auferant. [31] Expertum
remedium ad lippitudinem, ne umquam temptetur, si quis obseruet
sine intermissione aut obliuione, ut, quotiens lauerit, deducta
utrisque manibus ad pedes infimos aqua statim manus ambas ad
oculos referat atque ad angulos eorum utraque manu perfricet; et
hoc ter facere debebis. [32] Aduersus umores et subitos impetus
oculorum et epiphoras radices betae maxime nigrae ex aqua tepida
lauabis et expressas sabano siccabis, deinde tundes in pisone
marmoreo et sucum inde linteo intorto exprimes, tum leuiter ad
carbones despumatum tepefacies et naribus infundes ita, ut is,
cui medeberis, aquam tepidam in ore contineat, et si unus oculus
laborabit, diuersae partis nares infundes et melle Attico
continges. Si tamen uideris oculos suci illius infusione
turbatos, herbae, quam quidam cerebellum canis appellant, radix
ex aqua decoquitur eoque umore oculi aduersus epiphoras utiliter
fouentur. [33] Farina ordeacea et galla contusa cum aqua permixta
et collecta oculis cum tepore inposita tumores doloresque
sedabis. [34] Coriandrum uiride tritum lactique mulieris inmixtum
et tumentibus uel dolentibus oculis adpositum statim prodest.
Idem et apium praestat similiter inpositum. [35] Ros caeleste
manu munda collectum et rutae siluaticae contusae suco admixtum
in plumbea pyxide reconditum, cum opus fuerit, aduersum epiphoras
oculorum fronti et superciliis inpones. [36] Vino, in quo laurus
fuerit decoctus, oculi foti dolore potentissime leuabuntur. [37]
Spina alba conbusta et bene trita cum ouo superinlita uel
inuncta sedat mirifice dolores oculorum. [38] Gallae contritae
turisque pari modo puluis uino permixtus et fronti inlitus
tumorem oculorum doloremque sedat. [39] Crebro lacrimantes oculos
ut exsicces, lucernam oleo cedrino repletam accensamque
superposito uel iuxta suspenso aeneo uasculo permitte consumi,
inde fuliginem collectam in pyxide cyprina reconde et, cum opus
fuerit, inunge; miraberis efficaciam medicamenti. [40] Caprinus
caseus recens coagulatus supra oculos positus dolores cito linit.
[41] Rumicis saluatici radicem luna decrescente collige et tecum
habeto nitidissime; quamdiu eam tecum habueris, non lippies.
[42] Democritus adfirmat, felle hyaenae si frons perfricetur,
epiphoras incipientes et omnem oculorum dolorem posse sedari.
[43] Si mulieris saliua, quae pueros, non puellas ediderit et
abstinuerit se pridie uino et cibis acrioribus, et inprimis si
pura et nitida erit, angulos oculorum tetigeris, omnem
acritudinem lippitudinis lenies umoremque siccabis. [44]
Chelidonia herba in herundinum stercore nascitur; quae oculis
plurimum suffragatur, maxime autem caliginem deterget, si
paulatim inde oculi suffundantur, quos cito in pristinam formam
reuocato uigore reparabit. [45] Hirundinis uentriculo scisso albi
ac nigri lapisculi inueniuntur; qui si lupino aureo includantur
et collo suspendantur, omnem dolorem oculorum perpetuo auertent;
sed et contra quartanas prosunt croceo linteo uel panno inuoluti
linoque ad collum ualidiore suspensi. [46] Mel, in quo apes
fuerint mortuae, utilissimum est oculis, si nitidum ac purum
oportune et paulatim infundatur. [47] Qui ciconeae pullum
elixatum comederit, negatur multis annis continuis posse lippire.
[48] Hirundinum pulli plena luna excaecantur restitutaque eorum
acie capita conburuntur. Horum cinere cum melle mixto recte usus
fueris ad reparandam oculorum claritudinem <et lippitudinem>
sedandam. [49] Lacertam uiridem excaecatam acu cuprea in uas
uitreum mittes cum anulis aureis, argenteis, ferreis et
electrinis, si fuerint, aut etiam cupreis, deinde uas gypsabis
aut claudes diligenter atque signabis et post quintum uel
septimum diem aperies; lacertam sanis luminibus inuenies. Quam
uiuam dimittes, anulis contra lippitudinem ita uteris, ut non
solum digito gestentur, sed etiam oculis crebrius adplicentur,
ita ut per foramen anuli uisus transmittatur. Obseruandum sane
inprimis, ut in loco nitido atque herbido defundatur ampulla et,
cum lacerta discesserit, tum anuli colligantur; obseruandum
etiam, ut luna uetere, id est a luna nona decima in uicensimam
quintam, die Iouis Septembri mense capiatur lacerta atque ita
remedium fiat, sed ab homine maxime puro atque casto. [50]
Lacerti uiridis, quem ceperis die Iouis luna uetere mense
Septembri aut etiam quocumque alio, oculos erues acu cuprea et
intra bullam uel lupinum aureum claudes colloque suspendes; quod
remedium quamdiu tecum habueris, oculos non dolebis. Lacertum
sane eodem loco, in quo ceperis, dimittes. Vel etiam si sanguinem
de oculis eius lana munda excipias eamque phoenicio conuoluas
colloque suspendas, uteris efficacissimo aduersum oculorum
dolorem remedio. [51] Cancri oculus subtiliter sublatus et in
phoenicio conligatus colloque suspensus lippitudini incipienti
medetur, si tamen remedium a casto homine fiat. [52] De manu
sinistra muscam capies et, dum capies, dicere debebis nomen eius,
cui remedium facturus es, <et> te ad curandos oculos eius muscam
prendere, tum uiuam eam ligabis in linteo et suspendes collo
dolentis nec retro respicies. [53] Ad epiphoras oculorum sedandas
limaces conplures tere in mortario nouo uel nitido et adice ibi
ouum gallinaceum incoctum et tingue illic lanam sucidam et fronti
inpone. [54] Ad epiphoras oculorum pultem fabaciam sine sale,
sine ullo uncto, tepidam linteolo inline et oculis de nocte
inpone ita, ut non alliges; continuo feruor recedit. [55] Vt
omnino non lippias, cum stellam cadere uel transcurrere uideris,
numera et celeriter numera, donec se condat; tot enim annis, quot
numeraueris, non lippies. [56] Ad lippitudinem inter principia
sedandam in chartam uirginem scribe ΟΥΒΑΙΚ et licio, quod in tela
fuerit, collo lippientis innecte. [57] Incipiens lippitudo
mirifice et sine dubitatione depelletur, si in charta uirgine
scribas et collo dolentis licio suspendas: ΦΥΡΦΑΡΑΗ et hoc
praeligamen purus castus facias. [58] Hoc etiam remedium
indubitate impetus oculorum, si praeuenias, prohibebit scriptum
in charta uirgine: ☧[P cum Χ subscripta]ΟΥΒΡϹ [Ρ cum linea
subscripta]ΠΟΠΕΙΡΑϹ[Ρ cum linea subscripta]
᾿Ηέλιος, ὃς πάντ’ ἐφορᾷ καὶ πάντ’ ἐπακούει
quod ad collum dolentis licio suspendi debet; sed et coeptam
atque inueteratam lippitudinem sedat, si in faciendo ac
suscipiendo praeligamine castimonia ab utroque seruetur. [59] In
lamella aurea acu cuprea scribes ΟΡΥΩ ΟΥΡΩΔΗ et dabis uel
suspendes ex licio collo gestandum praeligamen ei, qui lippiet.
Quod potenter et diu ualebit, si obseruata castitate die Lunae
illud facias et ponas. [60] Ne anno perpetuo lippias, de acinis
nouem uuae albae, antequam uuam gustes, nouies te inunges ita, ut
intra oculos tuos grana singula singulis uicibus infundas. [61]
Stercus caprinum uino conspersum tritumque et inpositum oculis
atque obligatum omnem dolorem tumoremque detergit. [62] Oculos
cum dolere quis coeperit, ilico ei subuenies, si quot litteras
nomen eius habuerit, nominans easdem, totidem nodos in rudi lino
stringas et circa collum dolentis innectas. Si impetus dolorem
praeuenerit, absinthium uetus et fuliginem conteres diligenter,
tum mellis quantum satis uidebitur adicies et denuo teres atque
ex eo oculos inlines; ualedissime proderit. [63] Ne anno perpetuo
lippias, cum primum cucumerem nanctus fueris, in fontana aqua
eum per triduum esse in uasculo mundo permittes, deinde oculis
adapertis faciem tuam ea aqua fouere curabis. [64] Qui crebro
lippitudinis uitio laborabit, millefolium herbam radicitus uellat
et ex ea circulum faciat, ut per illum aspiciat, et dicat ter:
EXCICVM ACRIOSOS et totiens ad os sibi circulum illum admoueat et
per medium expuat et herbam rursus plantet. Quae si reuixerit,
numquam is, qui remedium fecerit, uexabitur oculorum dolore (ad
utrumque oculos hoc facito); quae si minus reuixerit, ex alia
iterum faciat. Oportet autem dari operam, ut non nimis herba
constringatur, quo facilius plantata consurgat. [65] Cepae longae
sucus opobalsamo mixtus et suco feniculi adiecta adipe anserina
incipientes ypochesis discutit et suffusiones reprimit
caliginesque extenuat. [66] Accipitrem si decoquas in oleo
susino, donec caro eius resoluatur, et ex eo oculos frequenter
inunguas, et ypochesim et caliginem discuties. [67] Chamaeleontis
fel tantam uim habere creditur, ut ypocheses intra triduum
inunctionibus sanet. [68] Lupi fimus diu perfrictus ad summam
leuitatem cum melle mixtus et inunctione adhibitus oculorum
ypochesis discutit et ad summam claritudinem eos perducit
suffusione siccata.

[69] Xyrocollyria et remedia physica diuersa ad xeropthalmiam et
caliginem et aspritudinem detergendam. Ad caliginem et
aspritudinem oculorum siccamque perturbationem sine tumore, quam
xeropthalmiam Graeci appellant, facit hoc collyrium, quod
psoricon dicitur. Accipit autem haec: Croci [Den.] XII, psorici
[Den.] XIIII, psimythi [Den.] IIII, opii idem, piperis albi
idem, gummis [Den.] II. Cum aqua pluuiali teruntur haec;
collyria statim inde finguntur, ne confectio dilata uanescat.
[70] Collyrium ad caliginem et aspritudinem, quod stratioticon
dicitur. Recipit haec: Psimythi [Den.] VI, piperis albi [Den.]
I, omphaci [Den.] II, cadmiae [Den.] III, opobalsami [Den.]
II, opii [Den.] Ι, gummis [Den.] II. Ex aqua pluuiali hoc
teritur atque conficitur, quod melius superiore ad caligines
facit. [71] Collyrium, quod stacton uocant Graeci, ad eadem fere,
quae supra scripta sunt, utile, sed magis mulieribus prodest.
Accipit haec: Cadmiae [Den.] II, stibii [Den.] VI, piperis albi
[Den.] II, aeruginis et misui, donec pumiceum fiat, rasi
[Den.] singulos semis, aeris floris [Den.] I S[Sem.], gummis
[Den.] V; quidam his addunt opobalsami [Den.] II. Trita haec
diligenter pluuiali aqua asperguntur et in collyriis colliguntur.
[72] Collyrium acre ad extenuandas cicatrices quamuis ueteres
caliginesque et aspritudines angulorum, quod semel inunctum
plurimis diebus effectum praestat. Oportet autem eo aquato uti;
diu enim tenet morsum. Accipit haec: Amoniaci guttae, quae sit
sine sorde, [Pon.] I, aeruginis [Pon.] S[Sem.], gummis [Pon.]
I. Primum cum aqua pluuiali teritur aerugo, postea cetera
adiciuntur macerata aqua pluuiali et tum collyria finguntur. [73]
Fel testudinis cum melle optimo mixtum et diu coagitatum mire
caliginem tollit, si oculi inde adsidue circumlinantur aut
subtiliter <inter>dum suffundantur. [74] Calliblepharium
xerocollyrium primum accipit haec: Aes ustum, stibium, cadmiam
aequis ponderibus miscebis teresque diligenter et, donec spumam
non faciant neque crescant, ad ignem lentum agitabis in uaso
aereo ibique tamdiu esse patieris, donec refrigerentur atque
siccentur. Quae postea ad mortarium nitidissimum transferes atque
illic iterum ex uino uetere optimo teres tamdiu, quousque
siccentur. De quibus puluerem tenuissimum factum intra pyxidem
aeream condes eoque uelut stibio, cum uolueris, uteris. [75]
Xerocollyrium optimum conficitur sic: Lapidis Frygii —[Vnc.] II,
croci —[Vnc.] I, salis amoniaci [Scrip.] II, folii [Scrip.] II,
aeris usti [Scrip.] IIII, piperis albi [Scrip.] I. Omnia seorsum
diutissime et diligentissime teres, ut puluerem tenuissimum
facias; quem permixtum recondes in doliolo uitreo et, cum
uolueris, puluere ipso, prout uolueris, <uteris>. [76]
Xirocollyrium optimum et ad initia lippitudinis probatum. Constat
ex his: Croci [Scrip.] II, sarcocollae [Scrip.] II, aloes
epatitidos [Scrip.] I, glauci [Scrip.] I. Teres haec omnia
diligenter et puluerem tenuissimum in pyxide cyprea recondes et,
cum opus fuerit, et intra oculos et ad superlinendos uteris. [77]
Capilli muliebres super testam conbusti et cum spuma argenti
contriti atque ad summam leuitatem redacti xeropthalmias et
prurigines oculorum efficaciter sanant, si inde inunguantur. [78]
Ad caliginem abolendam de experimento uteris hoc remedio: Salem
amoniacum exustum tere et permisce cum lotio pueri inuestis atque
inde adsidue oculos inunge uel superline. [79] Naturalem sucum
argimoniae et sucum milefolii et sucum arnoglosae, id est
plantaginis, colliges diligenter ac nitide aequali mensura et de
suco marrubii, rutae, serpulli, euforbii exprimes per linteum
delicatum et admiscebis [Scrip.] binos hisque adicies mellis
optimi despumati libram unam atque omnia simul diu conteres.
Deinde iterum colabis tenui linteo et recondes in uasculo uitreo
atque uteris, cum opus fuerit, ad suffundendos et superlinendos
oculos caligine laborantes, quibus hoc remedio cito aciem
acutissimam reddes. [80] Maluae sucus expressus cum farina tenui
miscetur ac diutissime teritur; postea adicitur mellis despumati
aliquid ac uini, uti liquidius fiat; potenter inde inunguntur
oculi caligine laborantes. [81] Ros nocturnum colliges
nitidissime in prato et in ampullam mittes atque adicies illic
mellis Attici [Scrip.] XII et opobalsami [Scrip.] VI ac pariter
utrumque miscebis et sic uteris ad inunguendum uel superlinendum;
mirum remedium experieris. [82] Sucum uettonicae tenuissimum
oculis infunde; clariores eos facies et inportunam lacrimarum
destillationem cito siccabis. [83] Fel cameli solum per se fronti
inlitum prodest aduersum caliginem; sed, ne omnino lippiatur,
decoctum cum mellis optimi cyathis tribus et croci uncia in unum
miscebis et sic suffusionem ad oculos facies uel etiam superlines
inde caligantes et lippientes oculos. Hoc medicamine etiam
excrescentes carnes in oculis et cicatrices curantur. [84] Ad
caligines oculorum detergendas medicamen ualde efficax: Rosae
siccae pugnos duos plenos cum radice feniculi diligenter purgati
et feni Graeci pugnum unum plenum in ollam nouam mittes et
decocta prima aqua effusa sic postea decoques, ut spissescat;
deinde mellis Attici unciam supermittes et piperis scripulum bene
triti, addes etiam passi Cretici aliquantum, ut liquidius
facias; deinde per linteolum delicatum colabis et ad suffusionem
uel superlinitionem oculorum uteris. [85] Perdicis fel mixtum
melli Attico caliginem tollit, si oculis adsidue infundatur, sed
cum modo et aequali mensura. [86] Aquilae fel cum melle Attico,
myrra uera et nitro albo singulis unciis mixtum oculis uisionem
acutissimam praestat, si cum modo infundatur. [87] Vt acie
certiore intueri omnia possis, ficus Africanae etiam ueteris,
dummodo pinguissimae, ad ignem calefactae suco expresso uinoque
diluto oculos inungue; gratulabis remedio. [88] Vipera uiua
mittitur in uas nouum fictile et adicitur ei suci feniculi
cyathus unus et turis granum unum, deinde uas obturatur argilla
et circumlinitur et in furnum feruentem mittitur atque illic
excoquitur, donec cinis fiat; hoc de experimento ypochesis
caliginesque potenter atque mirifice purgat. [89] Anagallidos
herbae flos purpureus ad mensuram obolorum trium diligenter
tritus et cum pausillo uini ueteris mixtus inunctioni caligantium
oculorum mirabiliter prodest. [90] Lacertas pissinnas, quae in
segetibus morantur, quas Graeci aruras uocant, conburito et ad
tenuissimum puluerem redigito atque ex eo cum uino aut melle
optimo caligantes oculos inunge; ualde proderit. [91] Centaureae
minoris suco oculi ex melle inuncti caligine cito deposita
tenuissimam aciem resumunt. [92] Feniculi radicis contusae suco
tantundem mellis optimi despumati utinam Attici misceto eaque
lento igne ad mellis crassitudinem discoquito repositaque in
pyxide etiam aerea habeto. Cum erit opus, cum aqua cisternina aut
muliebri lacte inungueto; quamuis crassas caligines cito
discuties. [93] Feniculi radicis decoctae aqua oculos adsidue
foueto; cito omnem caliginem tolles. [94] Caliginantibus oculis
uisus acutior restituetur neque facile in hoc uitium incidet, qui
usus fuerit remedio tali, ut centaureae manipulum nitidum in
uini optimi, sed nouellastri congium mittat aut etiam excoquat ac
triduo in uasculo clauso uel operto macerari faciat, deinde post
triduum heminam eius uini mixtam cum calida aqua adiecto melle
ieiunus manente illic centaurea cottidie bibat. [95] Lauri folia
XX leuiter contrita passo diluito et linteo colato et in
caccabulo decoquito ad crassitudinem mellis atque ex eo
inungueto; efficaciter caliginem discuties. [96] Bacae myrti
supra carbones uiuos ad suffumigandum positae caliginem
extenuant, si oculis apertis fumum earum patienter exceperis.
[97] Pulli hirundinum uel assi uel elixi in cibo saepius sumpti
oculis caliginantibus efficaciter prosunt. [98] Lapidem
bostrychiten tecum semper habeto, qui ad aciem oculorum
excitandam efficaciter prodest. [99] Muris agrestis, id est qui
in campis inuenitur, combusti cinis contritus et cum melle
adsidue inlitus aciem oculorum caligine extenuata confirmat.
[100] Scarabaius coloris smaragdini tantum beneficii oculis
praestare dicitur, ut uisionem ei acutissimam reddat, qui eum
contemplatus fuerit adsidue. [101] Cocleas Africanas ueras super
spissam graticulam dispositas ponito et carbones acres adsidue
suggerito, ut aequaliter conburantur, deinde mortario terito, ut
tenuissimum ex his puluerem facias, adiectaque mellis Attici
cotyla una iterum ualedissime terito et postmodum in uasculo
fictili repone et signa et, cum alicui mederi uoles, spicillo
inde eum inungue; intra paucos dies integram aciem eius claramque
restitues. [102] Fit ex uipera collyrium ad caligines oculorum
adaperiendas discutiendasque mirificum. Conprehensam igitur
occisamque uiperam in uaso fictili repones eamque illic
putrescere permittes, donec ex ea uermiculi nascantur. Hos eliges
et conteres et adicies his croci paululum et iterum teres atque
inde collyria facies et sic cum melle Attico aut lacte muliebri
oculis inunges. Idem praestat et cinis uiperae conbustae, sicut
supra scriptum est, sed cum his, quae hic adiecta sunt,
temperatus. [103] Salem quam candidissimum ieiunus si cotidie
mane gustaueris, omnem oculorum caliginem cito extenuabis. [104]
Fel ursinum atque hyaenae cum melle optimo mixtum et diu
coagitatum caligines eximit, si adsidue inde oculi suffundantur
aut superlinantur. [105] Adipes omnium fluuialium piscium in sole
liquefactae adiunctoque melle inunctioni adhibitae mirifice
oculis caligantibus prosunt. [106] Herbae chelidoniae sucum,
feniculi sucum ad quartarios singulos misce cum mellis optimi
quartariis quattuor et oculos grauidine et aspritudine laborantes
inunge; mire proderit. Sed simul omnia decoque in uaso aereo et
sic inunctioni reserua. [107] Lapis Medius in lupina pellicula
subligatus collo atque ita diu portatus, sed prius muliebri lacte
pertractatus non tantum caligines tenuare, uerum etiam
hypochresim discutere et obductam aciem aperire consueuit. [108]
Hygra, quae prodest ualde ad caliginem detergendam. Conficitur
sic: Croci —[Vnc.] II, piperis albi unciam, afronitri unciam,
myrrae unciam, mellis Attici unciam. Crocum et piper ex uino
teres, nouissime afronitrum et myrram seorsum conteres et sic
uniuersa coniunges atque ad suffundendum uteris ex melli. [109]
Hygra mirifica, quae et caligines abigit et oculis suffusis lumen
instaurat. Accipit haec: Opobalsami [Scrip.] III, myrrae
[Scrip.] III, opopanacis [Scrip.] I S[Sem.], mellis Attici
selibram. Opopanacem primum ex uino teres diligenter, tum myrram
adicies et teres, postremum opobalsamum addes atque omnia
communiter terendo admiscebis et postea ad inunguendum uteris.
[110] Fellis gallinacei uel uulturini, quod longe magis prodest,
scripulum et mellis optimi unciam bene trita coniunges atque in
pyxide cuprea habebis et oportune ad inungendum uteris; hoc nihil
potentius caliginem releuat. [111] Ros matutinum, quod
inhaeserit rutae, et sucum chelidoniae et mel optimum despumatum
pari mensura permisce atque ad tertias decoque et in pyxide
cyprea reconde et caligantes oculos infunde. [112] Fellis terrae
et chelidoniae utriusque herbae sucum cum mellis optimi despumati
pari mensura permisce atque ex eo caligantes oculos inunge;
efficacissimo medicamine uteris. [113] Satureiae uiridis suco
tenuissimo si adsidue angulos oculorum contingas, caliginem cito
dicuties. Idem praestat et rutae sucus per linteum tenue
expressus in pyxide aerea conditus atque angulis oculorum
caligantium adpositus. Hoc cuiuslibet aetatis hominem
infirmissimi uisus mirabiliter curat, certe si aliquid mellis
Attici fuerit admixtum.

[114] Remedium ad tumorem oculorum uel nimiam destillationem.
Pulei flores destringe eosque madefacito ex aqua frigida et
contere bene atque ex eo panni tenuissimi partem dimidiam line,
ut ex altera parte panni integas oculos et, cum ibit dormitum cui
medendum erit, supra oculos pones; ipsa nocte tumorem umoremque
oculorum eius sedabis. [115] Ad oculorum subitum impetum uel
dolorem remedium efficax sic: Sucum cardonis, sucum urticae
Alexandrinae, sucum bugillonis, crocum, atramentum sutoricium.
Aequis mensuris ista coniunges et addes his sapae modicum et
aceti quantum sufficiat et decoques ad spissitudinem mellis
liquidi atque ita oculos inde superlines, ut modicum ingrediatur
eos et delacriment; continuo sanabuntur.

[116] Ad uulnera ulceraque et cicatrices atque carbunculos
crustasque oculorum et glaucomata atque albugines detergendas et
palpebras conponendas collyria et remedia de experimentis physica
et rationabilia diuersa. Ad sordida ulcera oculorum crustasque
habentia, quas medici scharas uocant, et ad carbunculos oculorum,
quos anthracas dicunt, facit bene et per se mel Atticum purum
pyxide cyprea conditum et repositum sub signaculo mensibus ferme
duobus; quanto enim diutius in pyxide ea manserit, efficacius
fiet. [117] Sed praecipue hoc, quod quidam diazmyrnes, nonnulli
euodes, quia boni odoris est, nominant, quod etiam ad pustulas
papulasque et suppurationes oculorum et ad cicatrices non ueteres
et ad palpebrarum recentem etiam in corporibus tenerioribus
aspritudinem facit. Oportet autem eo ad sordida ulcera diluto oui
albo, id est aquatissimo, uti, deinde, cum lacrimae fluere
desierint, cineracio collyrio superinungui. Item ad pusulas ex
ouo tritum facit, ad papulas uero et ad dolores cum rubore et
distensione oculi sicca bene inponitur cum lacte mulieris; ex
aqua autem ad cicatrices recentes extenuandas et palpebrarum
aspritudinem tollendam teri debet et subiecto spicillo aut
inuersa palpebra oculis inseri. Conponitur autem ex his rebus:
Pompholygis lotae [Den.] VIII, aeris usti [Den.] VIII, croci
[Den.] IIII, murrae [Den.] IIII, nardi spicae [Den.] I et
pondus uictoriati, lapidis haematitis [Den.] II S[Sem.], piperis
albi grana X, opii pondus unius uictoriati, gummis [Den.] X.
Teruntur haec cum Chio uino et confestim collyria finguntur atque
in umbra siccantur. [118] Acriore autem collyrio ad cicatrices
extenuandas et ad palpebras asperas utimur, quod, quia ex
quattuor rebus ut quadriga equis constat <et> celeres effectus
habet, harma dicitur. Recipit haec: Aeris usti [Den.] IIII,
tureae arboris corticis [Den.] ΙΙΙI, amoniaci guttae [Den.]
IIII, gummis [Den.] IIII; teruntur haec ex aqua pluuiali. Hoc
etiam superunctum ad puerorum epiphoras et qui non sufferunt
unctionem optime facit. [119] Collyrium, quod proprie facit ad
aspritudinem palpebrarum et callositatem. Oportet autem aut
subicere spicillum palpebrae aut inuertere ipsam palpebram et sic
inunguere. Recipit: Aeris usti [Den.] XXIIII, aeruginis [Den.]
VI, croci [Den.] X, murrae [Den.] I, cassiae rufae fistularum
uictoriati pondus, piperis albi grana XLV, gummis [Den.] VIIII.
Cum uino Chio haec teruntur et sic colliguntur. [120] Ad
palpebrarum ueterrimam aspritudinem et excrescentem carnem, quam
sycosim Graeci uocant, in qua est callum durissimum; est autem
liquidum medicamentum, quod ideo hygra appellatur. Quod etiam
carnem ex palpebris tollit sine magno dolore. Recipit haec:
Myrrae, turis, croci, misui, singularum specierum denarios
ternos, chalcitidis [Den.] VI. Haec teruntur diligenter ex aceto
acri. Vbi leuia facta erunt et habebunt spissitudinem passi,
miscetur his mellis Attici [Pon.] I, deinde in patella aeris
Cyprii super carbones posita inferuescit, donec mellis habeat non
nimium liquidi spissitudinem, atque ita reponitur in pyxide
aeris Cyprii. Cum opus est, inuertitur palpebra et per spicillum
adponitur. Quod medicamentum suffricatur curiose in oculo ad
delacrimationem, et, ubi desierit mordere, rursus inuerti
oportebit palpebram atque ita pollice inpresso membranas innantes
adducere, quae facile subsequentur; post hoc cinereo collyrio ex
aqua inunguendi erunt oculi crassius. Hoc medicamentum multorum
annorum callos et aspritudines palpebrarum desperatas quibusdam
medicis oculariis paucis diebus tollit. [121] Collyrium ad ulcera
et papulas et epiphoras: Cadmiae [Den.] VIII, cycnu cerussae
[Den.] IIII, amuli [Den.] III, opii [Den.] II, acaciae [Den.]
I, gummis [Den.] II, tragacanthi [Den.] I, ouorum semicoctorum
uitellos duos, fabae sine cortice, id est purgatae, modicum.
Quae ante diem ex aqua macerari debet cum tragacantho atque ita
teri, tum formari collyria, quae lacrimarum impetum et iugitatem
potentissime sedant ac reprimunt. [122] Collyrium Dionysianum,
quod appellatur theodotion, ad lacrimam tenuem restringendam et
ad ulcera et aspritudines palpebrarum et ad cicatrices recentes
efficacissimum. Conficitur sic: Cadmiae [Den.] III, aeris usti
et loti [Den.] VIII, crocomagmatis [Den.] VIII, stibii [Den.]
IIII, opii [Den.] IIII, castorei [Den.] IIII, nardi Syriaci
[Den.] IIII, lyci [Den.] IIII, acaciae [Den.] XVI, croci
[Den.] VIII, myrrae [Den.] VIII, palmularum ossa uel nucleos
ustos numero XII, gummis [Den.] VI, uini austeri ueteris bene
odorati sextarium unum. Teruntur haec diligenter et confestim ex
his collyria finguntur atque in umbra siccantur. [123] Collyrium
stratioticum. Facit ad tumores oculorum et lacrimam acrem
conpescendam atque ad palpebras asperas et ad caligines et
cicatrices ex itinere et puluere et fumo collectas: Cadmiae
[Den.] VIII, cerussae [Den.] VIII, crocodili stercorum [Den.]
IIII, aeruginis rasae [Den.] II, castorei [Den.] S[Sem.],
omphaci aridi, aluminis fissi atque usti [Den.] I, piperis albi
[Den.] V, opii [Den.] I S[Sem.], gummis [Den.] VI. Teruntur
haec diligenter et ex uino Falerno colliguntur atque inde
collyria formantur. [124] Collyrium, quod appellatur sparagis, ab
Antigono medico inuentum. Facit ad omne ulcus et ad omnem
ustionem et plagam et ruptionem tunicularum oculi et ad omnia
oculorum uitia praeter epiphoram incipientem. Accipit haec:
Cadmiae [Den.] IIII, pompholygis [Den.] X, opii [Den.] IIII,
amuli [Den.] IIII, acaciae [Den.] IIII, † thagni uel gniti †
[Den.] IIII, gummis [Den.] II. Teruntur diligenter haec species
et ex aqua pluuiatica collyria conponuntur. [125] Collyrium
stratioticum sporicum conpositum ex cadmiae [Den.] XIII S[Sem.],
croci [Den.] XII, piperis albi [Den.] XV, cerussae [Den.] II,
opii [Den.] II, gummis [Den.] IIII, chalcitidis [Den.] I.
Conponitur autem sporicum sic. Teruntur haec seorsum singula bene
siccata, deinde in unum collecta aceto consparguntur ac postea
in ollam fictilem nouam coiciuntur cum ipso aceto, quam bene
opertam in equino stercore obrui oportet atque illic haberi per
dies XL. Postea haec permixtio in sole arefieri debet ac deinde
teri et tum aqua pluuiali collyria formari conuenit, de quibus et
inungi oculos, sicut supra scriptum est, causis grauibus
laborantes et superlini optimum est. [126] Ad oculorum omnem
dolorem et praesentem et ueterem et ad caliginem atque albuginem
et pruritum atque antiquam, ut ita dixerim, caecitatem. Nam ut
auctori huius remedii de experimento credamus, duodecim annorum
caeco intra dies XX uisum restituisse se dicit. Quanto autem
recentior ualitudo fuerit oculorum, tanto uelocius curabitur
medicamine tali. Collyria multi generis, id est uel decem
confectionum, aequali uel numero uel pondere infundes in lotium
pueri uirginis et ad uncias singulas collyriorum, quae infuderis,
septena grana piperis in mortario nitido diligentissime teres,
ut puluerem subtilissimum facias, et cum mellis optimi despumati
coclearibus tribus miscebis et iterum diligenter teres. Postea
simul confundes omnia, id est collyria, lotium et piper illud cum
melle et iterum diutissime ac diligentissime teres collectumque
nitide in pyxide cuprea recondes atque ex eo quemlibet oculorum
causarium intus, id est intra oculos, inungues. Quod si per
tempus medicamen spissatum fuerit, lotium puerile infantis,
quantum opus fuerit, ut more collyrii liquidum fiat, infundes et
sic sub cilio et palpebris, id est intra oculos, sicut diximus,
sollicite inunges. Hoc medicamine multis experimentis probato
constat nihil esse praestantius, si quis eo castus et purus
utatur. [127] Medicamen barbaricum ad omnis oculorum causas uel
inpetus, siue sint scabri et lacrimosi siue etiam uermiculos
habeant aut brigantes, qui cilia arare et exulcerare solent: In
ollam rudem mittes tres sextarios aceti acerrimi et ferrum, id
est clauos ueteres minutos uel alia minutalia ferri uetusta, et
claudes ollam diligenter, operculum tenuiter pertundes et in illo
foramine pones aut cannam aut sabucum perforatam, unde habeat
spiramentum. Mittes tamen in eandem ollam cum aceto et ferro
rosae siccae unciam unam semis ac postea ollam ipsam cooperies
fimo caballino recenti ita, ut spiramen illud ollae per calamum
liberum sit, hoc est ut supra molem illam fimi caballini, quo
fuerit olla constricta uel operta, solum spiramen emineat, ut
semper habeat anhelitum XV diebus, quibus necesse est, ut in fimo
illo perseueret; nam omnino obseruabis, ne umquam illis XV
diebus deoperiatur. Sexta decima die tolles ollam de stercore
illo et diligenter mundabis, ne quid illic sordidum haereat, et
cum patefeceris ollam, mittes in eam feniculi uiridis sucum,
quanta est mensura bonae potionis in uino, deinde agitabis diu et
colabis linteo tenui et mittes in bucculare rude uel diligenter
nitidatum, deinde lento igne decoques et semper agitabis. Cum
aliquantulum coxerit, addes in sextario medicaminis tria
coclearia mellis optimi despumati et iterum diligenter coagitatum
repones in ampulla uitrea aut pyxide cyprea ac sub signaculo
habebis et, cum opus fuerit, ad caliginem et albuginem
detergendam interius oculos inunges. Ad praesentem autem impetum
uel dolorem, quamuis uehemens sit, desuper oculos inlines. Quod
si grandis feruor oculorum et acres uel frequentes lacrimae
erunt, etiam tempora et frontem medicamine inlines ita, ut in die
uel quater superlinas, et cum siccata fuerit superlitio ipsa,
non elues eam, sed semper addes nouam inductionem. Quod si scabri
oculi fuerint aut uermes, qui palpebras exarent, et inde sit
umor infectus, cilia superiora et inferiora, id est palpebras
ipsas, ubi causa ualitudinis est, inunges; experieris ad omnia
fere oculorum uitia mirificum medicamentum, si castus et purus eo
utaris. De quo tamen, dum in fimo est, uix tertia, certe media
pars remanere debet; ita enim melius fiet. Nam quanto plus
consumitur uapore fimi illius, tanto magis confortatur, et ideo
maior olla esse debet, ut propensius medicaminis fiat, quod et
diu seruari oportet et multis necessarium est. [128] Ad oculos
scabros et palpebras perforatas umore uetusto uel peduculis
exesas remedium praesens barbaricum quidem, sed multis probatum:
Scarabaium pilosum, qui similis est scarabaio uero, in sepibus
uetustis lapidosis aut in fossatis sepium requires, qui cutiones
sunt colore pseudoflauo, quasi leonino, pilosi, lucentes. Ante
ergo quam illum cutionem tollas, folium caulis primo mane cum suo
sibi rore uel gutta conclusa in eodem folio teneatur, ut, ubi
cutionem illum inueneris digitisque pollice et medicinali
adprehenderis, confestim supra folium illud caulis teneas, ut
supra guttam illam lotium eius excipias, quia, ubi manu
adprehensus fuerit, statim se submeiat. Prouidendum ergo, ut
uelocius supra folium illud caulis ponatur, ne lotium eius, quod
cito effundit, alibi excidat. Quod commixtum cum illo rore caulis
per spicillum palpebris inpones et loca scabra uel exesa inter
pilos perunges; effectum rei cito miraberis. Quod si casu uno in
loco uel in diuersis plures istos cutiones inueneris, omnium
lotium uel umorem, quemadmodum diximus, in folio caulis umidi
statim de horto suscipere debebis et adiectis guttis aliorum de
caule foliorum in uasculo uitreo recondere, ut, cum opus fuerit,
praesto habeas, quia difficulter huiusmodi bestiolae inueniuntur.
[129] Ad albuginem oculorum detergendam efficax hoc remedium:
Vulpem uiuam capies eique linguam praecides ipsamque uiuam
dimittes, linguam autem eius arefactam phoenicio ligabis et collo
eius, qui albuginem patietur, suspendes. [130] Herbae
symphoniacae surculum collo eius, qui albuginem patitur, lino
suspendes ita, ut per dies XXX illic sit: quanto recentior albugo
fuerit, tanto citius sanabitur. [131] Ros marinum conbure et
puluerem eius cum melle Attico diligenter tere ac permisce atque
inde inunge; confestim subuenies ei, qui albuginem patitur. [132]
Fabam fractam purgatam atque ustam ad summam leuitatem teres et
oculos inde albugine occupatos adsidue ex aqua circumlines; miro
remedio subuenies. [133] Piscis marini felle, qui scorpios
dicitur, oculi inuncti caligine atque albugine quamuis crassa
cito liberabuntur. [134] Sanguis columbarum de loco pinnarum eo
momento, quo pinna auellitur, oculis, dum adhuc tepet, debet
infundi, qui ictu aliquo uulnerati aut sanguine suffusi fuerint.
Album quoque oui incocti cum croco trito oculis superpositum et
lana alba sucida inuolutum medetur. [135] Ranam de lacu prendes
et spina oculos ei subtiliter erues atque in panno coccineo de
licio ligatos oculis interius cruentis superpones; cito
medeberis. [136] Mel Atticum et stercus infantis, quod primum
dimittit, statim ex lacte mulieris, quae puerum allactat,
permiscebis et sic inunges, sed prius eum, qui curandus est,
erectum ad scalam alligabis, quia tanta uis medicaminis est, ut
eam nisi alligatus patienter ferre non possit. Cuius beneficium
tam praesens est, ut tertio die abstersa omni macula mirifice
uisum reddat incolumem. [137] Ad cicatricem uel plumbum
extenuandum et aspritudinem pruriginemque oculorum purgandam et
umorem siccandum et ad scabras ac scabidas palpebras atque alia
oculorum uitia unum hoc remedium uel praecipuum est: Folia
oleagina conmanducato diligenter eorumque suco, quem in ore
collegeris, cotidie ieiunus oculos ablingito uel inlinito per
linguam; celeriter uitia supra scripta discuties. [138] Ex
hirundinum pullis fit calliblefarion bonum, quod aspritudinem
pruriginemque oculorum potenter expurgat nec patitur quicquam in
his molestiae concrescere, umidos quoque naturaliter oculos
exsiccat. Quod hoc modo conponitur: Capita pullorum quam plurima
igne lentissimo conburuntur et trita in puluerem tenuissimum
rediguntur, quae admixta recenti adipe gallinae inunctioni maxime
prosunt. [139] Intibi rustici, de quo nascuntur cauliculi
conplures, contriti sucus in oculum instillatus celeriter
cicatrices et plumbum oculorum eximit. [140] Caput stelionis
conbustum et tritum et melli Attico admixtum oculos lacrimosos
inunctione adsidua siccat et sanat. [141] Pulmonis haedini
conbusti cinis prurigines oculorum discutit et scabras palpebras
emendat, si quasi stibium inponatur. [142] Felle catelli dierum
septem oculi ex melle inuncti cito a leucomate liberabuntur.
Quidam etiam adfirmant efficacissimum remedium esse ad detergenda
glaucomata, si catello dierum septem caput uiuenti diffindatur
et de dextra parte cerebri oculus dexter, de sinistra sinister
intincto illic spicillo inunguatur. [143] Vt leucomata et
albuginem quamuis densam ex oculo detergeas, turam et anturam
herbas uirentes nitidissime collectas contundes et per linteum
tenue sucum earum exprime eoque oculos inunge. [144] Leucomata ut
extenues et discutias, utere medicamine, quod conficitur sic:
Pumicis conbusti triti [Scrip.] XIIII, chalcitis <[Scrip.]> VIII,
gummis [Scrip.] IIII et senopidis pussillum, ut toleretur,
adicies. Haec omnia in tenuissimum puluerem redacta in unum
permisce et ex aqua fontana facito collyria crassiora, quibus sic
uteris, ut circumdetur tribus partibus cera collyrium, sed
extremum collyrii sit leue ac tenue, quod in ipsum leucoma
inponas, et iube oculum adoperiri paulisper, ne excidat
collyrium; quod si exciderit, iterum reponatur. Post haec inunge
oculum leni collyrio; statim emittet quasi squamam. Si ergo
magnum leucoma fuerit et crassum, ita curabis; sin autem tenue,
cum inposueris medicamen, maturius tolles; postea uero utere ad
inunctionem collyrio, quod Graeco uocabulo diacopon appellatur;
etenim apud medicos hoc collyrii genus magnam habet effectus sui
dignitatem. [145] Turturis fimus ad summam leuitatem tritus et
cum melle Attico aut etiam alterius generis, dummodo optimo et
despumato, inunctus leucomata oculorum potenter extenuat. [146]
Galli gallinacei maxime albi fel ex aqua dilutum et inunctione
adhibitum leucomata oculorum et ypochrysis sanat et aciem luminum
confirmat. [147] Stercus quoque gallinaceum album cum oleo
uetere tenuissime tritum et adpositum idem oculis remedii
praestat. [148] Fel uituli diligenter collectum ad cotylae
mensuram in uas aereum mittitur tenuique igne admoto ita
excoquitur, ut spissetur, deinde mellis boni tantum mittitur,
quantum fellis illius decocti remanserit. Adiciuntur postea
myrrae tritae dragmae duae et croci una et aeris flos pauxillum
ac postea simul omnia diu coactata ad tertias decocuntur. Quod
medicamen in pyxide aerea debet reponi; satis utile et leucomatis
et cicatricibus et omnibus uitiis oculorum, si adsidue inde et
oportune inunguantur. [149] Vt leucomata oculorum efficaciter
discutias, ungulas asini uiuentis lima et scobe earum quam
tenuissimo, qui leuitate sua oculos non offendat, cum lacte
muliebri mixto frequenter inungeto. [150] Araneus albus cruribus
longissimis ac tenuissimis cum oleo uetere contritus per
inunctionem adsiduam leucomata eximit et ideo plures cum oleo
sufficienti teri oportet, ne ante confirmatam sanitatem medicamen
necessarium desit. [151] Cepa longa contusa exprimitur eiusque
sucus opobalsamo uel, quod efficacius est, lacti mulieris
admixtus leucomata et cicatrices et quae Graeci arcemata
appellant miro effectu inunctione adhibita extenuat atque
persanat. [152] Antimonios dicitur a Graecis herba, quae tantam
uim remedii habere creditur, ut portata ab eo uel subligata collo
eius, qui glaucoma patitur, intra dies XLV eum sanissimum
reddat. [153] Vt glaucoma incipiens celeriter discutiatur, herbam
serpullum decoque et eius aqua oculos adsidue foue, postea pice
liquida pura ac nitida uelut collyrio inungue; cito recipies
sanitatem. [154] Perdicis unius fel, opobalsami cyathum unum,
cyperi Sidonii cyathi partem dimidiam. Trita haec et ad summam
leuitatem perducta permixtaque in pyxide plumbea repones et
inunctione aduersum glaucomata et ypochrysis et caliginem mire
uteris. [155] Corui marini fel inunctione adhibitum caligines
tollit, album et cicatrices extenuat, carnes excrescentes
conpescit fluoresque oculorum reprimit. [156] Pisciculi, qui
equum marinum similat, fel ouorum <albo> mixtum et cum lana
sucida oculis adpositum melius remedium supra scriptis oculorum
causis quam ullum aliud medicamen praestare manifestum est. [157]
Scrofina adipe recenti si quis contritos angulos oculorum, quos
medici canthus uocant, interius exteriusque inunxerit,
uermiculos, qui noxii sunt oculis, potenter educit. [158] Saepiae
testa interior, quae mollis est, diligentissime trita et
muliebri lacte permixta atque inunctioni adhibita supra dictis
oculorum causis plurimum prodest. [159] Nardi Indici uel Syriaci
ex uino uetere triti siccatique puluis pro xyrocollyrio oculis
inpositus mirabiliter prodest ad ualitudines supra scriptas.
[160] Mel optimum despumabis, ut bene purum sit, et admiscebis
pari mensura sucum rutae et herbae chelidoniae atque ad tertias
decoques et, cum omnia bene permiscueris, in ampulla uitrea sub
signaculo seruabis et uteris miro medicamine ad scardalippos
oculos inunguendos.

[161] Item ad oculorum causas remedia physica et rationabilia
diuersa, id est oculis ictu laesis et si quid subito eos fuerit
ingressum et aduersum molestias pilorum et ad aegilopas et ad
nyctelopas et ad uarulos, id est hordiolos oculis infestos. His
additae infra collyriorum diuersorum confectiones. Quocumque ictu
laesus oculus si sanguinulentus uidebitur, palumbinus ei uel
perdicis uel turturis sanguis aut, si haec animalia non erunt,
columbinus de pinna sublatus statim, id est adhuc calens,
infundatur. [162] Bitumine, sulfure et ture permixtis oculos ictu
laesos suffumigato; statim sanabis, si frequenter id feceris.
[163] Herba, quam Graeci sarcocollam, nos argimoniam appellamus,
si uiridis erit, trita, sin arida, calida aqua macerata, quo
facilius teri possit, inlita oculis sugillationes liuoresque
eorum mature discutit. [164] Sanguine hirundinis recenti ac
tepido inunctus oculos ictu laesos et cruore suffusos statim
sanabitur. [165] Radix rutae trita et inlita oculis cruore
suffusis etiam commansa et adsidue posita plurimum prodest. Vinum
quoque, in quo ruta diu fuerit macerata, rationabiliter
infunditur. [166] Mulieris primipartiae purae ac nitidae saliua
ieiuna instillata oculis liuorem suffusionemque quamlibet
cruentam efficaciter adimit. [167] Herbae uettonicae folia teres
et salis triti modicum adicies et super ictu perculsum uel
cruoribus suffusum oculum conligabis; mire proderit. Nam quando
ei id solueris, uidebis ex eo sanguinem destillare; ita omnem
causam extrahet. [168] Lana sucida madefacta oleo uinoque
permixto ac tepens oculis superposita optime uitia supra scripta
persanat. [169] Ad eicienda, quae casu oculum intrauerint, herbam
artemisiam uelles radicitus et inde coronam factam capiti
inpones; sed is, cui medendum erit, dum coronam illam in capite
habet, quantum fieri potest, oculos apertos habeat. [170] Digitis
quinque manus eiusdem, cuius partis oculum sordicula aliqua
fuerit ingressa, percurrens et pertractans oculum ter dices:
TETVNC RESONCO BREGAN GRESSO, ter deinde spues terque facies.
[171] Item ipso oculo clauso, qui carminatus erit, patentem
perfricabis et ter carmen hoc dices et totiens spues: INMON
DERCOMARCOS AXATISON; scito remedium hoc in huiusmodi casibus
esse mirificum. [172] Si arista uel quaelibet sordicula oculum
fuerit ingressa, obcluso alio oculo ipsoque, qui dolet, patefacto
et digitis medicinali ac pollice leuiter pertractato ter per
singula despuens dices: "Os Gorgonis basio". Hoc idem carmen si
ter nouies dicatur, etiam de faucibus hominis uel iumenti os aut
si quid aliud haeserit potenter eximit. [173] Leporem marinum uel
eius sanguinem cum oleo tere atque ex eo uulsorum de oculis
pilorum loca frequenter perungue; post quod et si renascentur
pili, molliores erunt. Quibus iterum euulsis supra dictum
medicamen inducito, tum uero non renascentur. [174] Si autem
etiam lacrimas oculi destillantes adsidue uitare uis, hederam et
uitem exustas et in puluerem tenuissimum redactas pari mensura
cum supra scriptis permisce ad spissitudinem mellis atque inde
inducito uel superline frequenter oculos, et confestim defluet
umor noxius et aduersum uulsos palpebrarum pilos proderit. [175]
Si felle hyaenae loca, quibus molesti sunt pili in palpebris
nati, adsidue tangantur, confestim tabescent, certe si prius
uulsis superducatur, non renascentur. [176] Pilos oculis molestos
si extirpare penitus uolueris, loca eorum, cum prius eos
euulseris, ranae marinae felle continge. Quod si fel eius
repositum aruerit, aquam marinam ei modice admisce. [177] Si cui
uolueris pilos uulsos non solum in oculis, sed etiam in locis
uerecundioribus non renasci, lacte mulieris eo die expresso, quo
peperit, continge crebrius loca, de quibus pilos tuleris. [178]
Pili si oculis molesti erunt, potenter uteris hoc medicamine:
Lacertae uiridis fel misce cum uino albo, quantum sufficere
existimaueris, et mitte in uas aereum positumque ad solem tamdiu
agita, donec crassitudinem mellis habeat, atque ex eo loca
pilorum uulsorum ungue. [179] Lucernam fictilem de papyro et
medulla uaccina concinnato atque eius fumo siue fuligine uel
ligny pro calliblefario utere, quo palpebras exesas et glabras
saepius inunguendo decentissimas facies. [180] Glabris palpebris
pilos <induces>, si oesypo, quod sub armis ouium nascitur,
adiecta myrra pariterque in mortario trita spicillo calido loca
pilis nuda perduxeris. [181] Pilos oculis molestos diligentissime
uelles atque eorum loca hircino sanguine recenti aut leporis aut
uespertilionis inlines uel canino lacte continges aut acu cuprea
calida aceto saepius delibuta perduces. [182] Capnos nomine est
herba, cuius sucus uino mixtus atque inlitus locis, de quibus
pili ab oculis fuerint extirpati, renasci eos non permittit.
[183] Ranunculum uiridem conprehensum acu cuprea pungito et
sanguine eius excepto palpebras, de quibus pilos tuleris, subinde
continge; numquam renascentur. [184] Sanguisugarum in olla
conbustarum tritus delicatissime cinis et uulsis pilis
palpebrarum inpositus uel inspersus renasci eos non sinit. [185]
Adipe uituli si palpebras crassiores perunxeris, extenuabis eas
et ad sanitatem perduces. Eiusdem medulla cum cera et oleo
rosaceo aequis ponderibus liquefacta et permixta et ad emplastri
modum inposita duritias palpebrarum et si qua illic in modum
pilularum nascuntur, conmollit ac discutit. [186] Aegilopia
emendat fimus columbinus ex aceto coctus et inlitus; cicatrices
quoque oculorum et albugines mire detergit. [187] Inulae rusticae
radix ualide commanducata et cum suco suo inposita aegilopas
potenter emendat. Quae quia, ubi aruerit, cadit, recentior, donec
persanet, assidue debet inponi. [188] Ad nyctalopas abolendas
lygnitem lapidem, quem nos carbunculum dicimus, tecum habeto;
magno remedio uteris. Quem ut uerum esse scias, sic experire, si
fistucas leues admotas ad se rapit, sicut lapis magnes ferrum
rapere consueuit. [189] Iecur ouillum, id est ouis candidae,
discoctum cum aqua madefactum contritumque et oculis superpositum
nyctilopas purgat. [190] Varulis, id est hordiolis oculorum,
remedium tale facies: Anulos digitis eximes et sinistrae manus
digitis tribus oculum circum tenebis et ter despues terque dices:
RICA RICA SORO. [191] Si in dextro oculo uarulus erit natus,
manu sinistra digitis tribus sub diuo orientem spectans uarulum
tenebis et dices:
Nec mula parit nec lapis lanam fert
Nec huic morbo caput crescat aut, si creuerit, tabescat.
Cum haec dixeris, isdem tribus digitis terram tanges et despues
idque ter facies. [192] Efficax hoc remedium hordiolis: Nouem
grana hordei sumes et de singulis uarum punges; per quae singula
puncta carmen dices. Proiectis nouem granis septem alia corripies
et similiter de singulis punges et carmen septies dices,
abiectis etiam his quinque sumes et idem quinquies facies, idem
de tribus granis similiter, idem de uno similiter. Carmen autem
hoc dices: ΚΥΡΙΑ ΚΥΡΙΑ KAϹϹARIA ϹOΥΡΩΡBI. [193] Item hoc remedium
efficax: Grana nouem hordei sumes et de eorum acumine uarolum
punges et per punctorum singulas uices carmen hoc dices: Φεῦγε
φεῦγε κριθή, <κριθή> σε διώκει. Item digito medicinali uarum
contingens dices ter: VIGARIA GASARIA uarumque grano hordei
ardenti aut stipula faeni aut palea ures.

[194] Confectiones collyriorum diuersorum de experimentis sic.
Collyrium stactum ad recentes caligines et coeptas suffusiones
oculorum. Conficitur sic: Cadmiae [Den.] VII S[Sem.], nardi
Celticae [Den.] IIII, acaciae [Den.] I S[Sem.], aeris usti
[Den.] I S[Den.], stibii cocti [Den.] I S[Sem.]. myrrae [Den.]
I, lyci [Den.] I, croci [Den.] I, cerussae [Den.] I, aloes
[Den.] I, aeruginis [Den.] I, lepidae cypriae [Den.] I, opii
[Den.] I S[Sem.], piperis grana XX, castorei [Den.] I S[Sem.],
gummis [Den.] VII. Haec omnia in puluerem tenuissimum redacta
aqua pluuiali colliges et collyria inde formabis, quae in umbra
siccentur. [195] Collyrium nomine monemeron. Facit ad impetus
lippitudinis ex ouo inunctum ita, ut, cum oui liquidissimo
inunxeris lippientem, pusillum sustineat, et iterum eum inungues;
quem cum bis aut ter inunxeris eadem die, iubebis lauari. Hoc
collyrium facit ad scabritudines et diathesis tollendas ex aqua
inunctum. Recipit autem haec: Lapidis haematitis [Den.] XII,
pompholygis [Den.] XII, croci [Den.] XII, myrrae [Den.] XII,
aeris usti [Den.] VI, nardi Syriaci [Den.] XII, piperis albi
grana XX, opii [Den.] VI, gummis [Den.] VIIII. Haec uniuersa in
puluerem tenuissimum redacta postea cum Falerno uino conteres
atque inde collyria facies, quae diu in umbra siccentur. [196]
Collyrium dialibanu ad suppurationes oculorum. Conficitur sic:
Cadmiae [Den.] S[Sem.], cerussae [Den.] XII, opii [Den.] I,
gummis [Den.] S[Sem.], rosae siccae [Den.] I, gentianae [Den.]
S[Sem.]. Puluerem tenuissimum ex his factum cum aqua pluuiali
teres et ita collyria, qualia uolueris, effinges. [197] Collyrium
dialepidos. Accipit haec: Croci [Den.] III, spicae nardi
[Den.] V, cadmiae [Den.] I S[Sem.]. haematitidos [Den.] I,
piperis grana V, myrrae [Den.] I, aeris usti [Den.] S[Sem.],
lepidae [Den.] I, gummis [Den.] I, rosae uiridis foliorum
purgatorum [Den.] II. Haec, ut supra de aliis collyriis scriptum
est, trita aqua pluuiali subiges et ita collyria formabis. [198]
Collyrium ad lippitudines et primos impetus oculorum. Conficitur
sic: Agaciae [Den.] X, cadmiae conbustae et de lacte caprino
aut muliebri, quod melius est, extinctae et tunsae et cribratae
et lotae bene, donec aqua eius limpida sit, [Den.] X. Hoc quoque
pluuiali aqua colliges et ita collyria formabis. [199] Collyrium
diamisyos, quod facit ad aspritudines oculorum tollendas et ad
lacrimas substringendas. Conponitur sic: Misy conbures hoc more.
Coicies illud in pultarium et purgabis et in furnum mittes, ut
tamdiu coquatur, donec sit sanguineum. Huius ergo [Den.] V,
spicae nardi [Den.] V, croci [Den.] II, cadmiae [Den.]
S[Sem.], aeris usti [Den.] S[Sem.], opii [Den.] S[Sem.], myrrae
[Den.] S[Sem.], lepidae cypriae [Den.] S[Sem.], gummis [Den.]
I S[Sem.]. Haec tunsa et cribrata cum uino optimo teres atque
inde collyria formabis. Quidam adiciunt huic collyrio uiperam
siccam et arefactam bene in sole, tamquam si sit sallita. Hanc
ergo si uolueris adicere, exossabis prius et linteolo inuolues
atque ita super eam uinum, unde collyrium hoc temperandum est,
defundes, sed prius eam sic praecantabis, ne lacrimus exeat, ne
extillet, ne noceat. Dices autem: "Quomodo tu non uides, sic et
tuus sucus gustatus nulli noceat, sed ob rem, propter quam
adiecta es, proficias bene curatione precor." [200] Collyrium
liquidum delacrimatorium. Accipit haec: Chelidoniae herbae suci
[Den.] S[Sem.], mellis Attici [Den.] I, opobalsami [Den.]
S[Sem.], suci porri [Den.] S[Sem.]. Haec mixta de ipso suco
colliges uel de aqua fontana atque ita collyria formabis. [201]
Collyrium siccum oculis siccandis utile. Conficitur sic: Cadmiae
[Den.] I, aeris usti [Den.] I, stibii [Den.] I. Adicies huic
collyrio, si acrius illud facere uolueris, stactes <[Den.]> V et
tundes atque cribrabis per tenuissimum cribrum et sic puluere
uteris. [202] Aliud siccum collyrium ad idem efficax sic: Cadmiae
[Den.] VIII, salis amoniaci [Den.] VII, piperis [Den.] V,
cassiae [Den.] V. Tundes haec atque in puluerem tenuissimum
rediges et sic uteris. [203] Collyrium siccum calliblepharon.
Conficitur sic: Stibii conbusti [Den.] I, piperis albi [Den.]
S[Sem.], folii capitulum unum. Stibium conbures et lotio pueri
inpubis extingues et siccabis et tundes et cribrabis et sic
uteris. [204] Collyrium dioxus ad aspritudines oculorum
tollendas. Conficitur: Cadmiae [Den.] XII, aeris usti [Den.] X,
haematitis [Den.] V, myrrae [Den.] IIII, gummis [Den.] VII.
Haec in puluerem redacta aceto optimo colliges et deinde collyria
formabis. [205] Collyrium stactum. Accipit haec: Piperis albi
[Den.] II, cadmiae [Den.] VII S[Sem.], cerussae [Den.] V
S[Sem.], indici [Den.] V S[Sem.], opobalsami [Den.] S[Den.],
gummis [Den.] VIII. Haec in puluerem redacta Falerno uino
temperabis et colliges. [206] Collyrium diapsoricum. Accipit
haec: Piperis albi [Den.] I, croci Siculi [Den.] I, myrrae
[Den.] II, amuli [Den.] I, opii [Den.] S[Sem.], opobalsami
[Den.] S[Sem.], gummis [Den.] II. Aqua pluuiali haec colliges
tunsa atque cribrata atque inde collyria facies. [207] Collyrium
dialibanu: Cadmiae [Den.] Ι S[Sem.], cerussae [Den.] Ι, turis
masculi [Den.] Ι, opii [Den.] Ι, gummis [Den.] Ι. Aqua
pluuiali colliges haec similiter tunsa atque cribrata atque ita
collyria formabis. [208] Hygra ad suppurationes oculorum.
Conficitur sic: Crocodilli [Den.] I, turis masculi [Den.] I. Ex
melle optimo despumato haec bene trita colliges et cum eo prius
bene permiscebis et sic collyria facies. [209] Collyrium idem, id
est hygra. Recipit haec: Croci [Den.] III, aeris usti [Den.]
V, cadmiae [Den.] II, haematitis [Den.] V S[Sem.], folii
[Den.] I, amomi [Den.] I, stibii [Den.] I, cerussae [Den.]
<I>, myrrae [Den.] I, opii [Den.] Ι, piperis albi [Den.] I,
gummis [Den.] II S[Sem.]. Vino Ammineo tunsa scribrata haec
colliges atque ita collyria formabis. [210] Collyrium diacholes.
Conficitur sic: Cadmiae [Den.] I S[Sem.], haematitis [Den.] V,
ammoniaci [Den.] I S[Sem.], opii [Den.] S[Sem.], aeris usti
[Den.] S[Sem.], aloes [Den.] II, aeruginis [Den.] S[Sem.],
opopanacis [Den.] S[Sem.], salis ammoniaci [Den.] I, galbani
[Den.] S[Sem.], myrrae [Den.] S[Sem.], fellis taurini [Den.]
S[Sem.], lepidae [Den.] S[Sem.], gummis [Den.] I S[Sem.]. Cum
aqua pluuiali haec in puluerem redacta teres, formabis. [211]
Collyrium diasmyrnes. Recipit haec: Croci [Den.] I, cadmiae
[Den.] S[Sem.], haematitis [Den.] I, myrrae [Den.] S[Sem.],
misui [Den.] S[Sem.], piperis [Den.] S[Sem.], opii [Den.]
S[Sem.], gummis [Den.] S[Sem.]. Puluerem tenuissimum harum
specierum cum uino uetere <tere>s et collyria inde formabis.
[212] Hygra ad suppurationes oculorum. Recipit haec: Cadmiae
[Den.] VIII, spodi [Den.] IIII, stibii [Den.] VII, croci
Siculi [Den.] VII, amuli [Den.] VII, opii [Den.] IIII, gummis
[Den.] IIII. Haec in puluerem subtilissimum redacta cum aqua
pluuiali teres et formabis. [213] Descriptio xirocollyrii, quod
calliblepharon dicitur: Piperis —[Vnc.] I, stibii —[Vnc.] I,
folii —[Vnc.] I, lapidis Frygii [Pon.] I. Quem lapidem diuides
in partes septem et conbures, conbustum extingues hoc modo: unam
partem in balsamo, alteram in omfacio, tertiam in lacte muliebri,
quartam in uino, quintam in urina infantis, sextam in butyro,
septimam in melle Attico, quae omnia in minutissimum puluerem
redacta cribrataque miscebis. Quod si acrius esse uolueris,
adicies balsami unciam, piperis semunciam. [214] Descriptio
acharisti collyrii: Aeris usti et loti —[Vnc.] II, cadmiae lotae
—[Vnc.] II et [Scrip.] VI, croci —[Vnc.] I, opii —[Vnc.] I et
[Scrip.] VI, myrrae troglodytis [Scrip.] III, turis <[Scrip.]>
VI, gummis [Scrip.] XVIII, uini optimi quod sufficiat, quo omnia
colligantur et collyria fingantur. [215] Descriptio trachomatici
collyrii: Aeris usti et loti [Scrip.] XVIII, cadmiae lotae
[Scrip.] XVIII, lapidis haematitis —[Vnc.] I, chalcitis ustae
[Scrip.] VI, aeruginis [Scrip.] VIIII, opii [Scrip.] VI, gummis
[Scrip.] VI, aquae pluuialis quantum satis sit ad colligendum
puluerem et collyria formanda miscebis. [216] Descriptio Musae
collyrii: Aluminis schisti [Scrip.] XVIII, aloes [Scrip.] XVIII,
myrrae [Scrip.] XVIII, croci [Scrip.] VIIII, crocomagmae [Scrip.]
VIIII, chalcanthi [Scrip.] XVIII, mali granati caliculorum
semunciam; quae trita diligenter oenomeli confundes et colliges
et formabis. [217] Descriptio rosacei collyrii: Rosae —[Vnc.]
VIIII, cadmiae lotae —[Vnc.] III, aeris usti [Scrip.] VII, croci
[Scrip.] XII, stibii [Scrip.] VIIII, aeruginis [Scrip.] VII,
spicae nardi [Scrip.] VII, myrrae [Scrip.] VII, opii [Scrip.]
XII, gumminis —[Vnc.] III; aquae pluuialis adicies quantum
sufficiat ad colligenda et formanda collyria. [218] Descriptio
stacti collyrii: Cadmiae [Pon.] I, stibii [Pon.] S[Sem.], aeris
flos —[Vnc.] III, misui —[Vnc.] IIII, piperis —[Vnc.] III,
aeruginis —[Vnc.] II, opii —[Vnc.] II, balsami —[Vnc.] II,
gumminis selibram. Haec omnia diligenter trita et cribrata aqua
pluuiali colliges et formabis. [219] Collyrium, quod Proteum
dicitur. Facit ad oculorum suffusiones et ad omnem caliginem et
albugines detergendas. Conficitur sic: Cadmiae ustae et lotae
—[Vnc.] V, spimythi loti —[Vnc.] V, chalcitis non ustae —[Vnc.]
V, auripigmenti loti —[Vnc.] II, piperis albi —[Vnc.] III et
[Scrip.] XVIII, croci uino infusi et triti —[Vnc.] II, myrrae
troglodytis —[Vnc.] I S[Sem.], guttae ammoniaci —[Vnc.] II
S[Sem.], rosae siccae —[Vnc.] V. Omnia haec diligentissime teres
ad summam leuitatem, tum addes sagapeni —[Vnc.] IΙΙ, laseris
—[Vnc.] II S[Sem.], opopanacis —[Vnc.] II S[Sem.], opii —[Vnc.] I
S[Sem.], gummis —[Vnc.] II S[Sem.], balsami —[Vnc.] II. Quae
permixta atque confusa caelesti aqua colligentur atque ita
collyria formabuntur [legi].

CAPVT VIIII. AD AVRIVM DOLORES VNIVERSOS ET VITIA OMNIA ET
SVRDIGINEM

[1] Fellis caprini [Scrip.] I, mellis [Scrip.] I conteres et in
strigili calefacies et infundes in lana et obcludes aurem. Nihil
hoc medicamine potentius neque certius, etiam si intrinsecus
cancerauerint aures. [2] Porros uirgines, id est non plantatos,
inpari numero et lumbricos terrenos inpari numero [et] simul ex
oleo optimo ad tertias decoques et tepidum inde quod sufficiat
infundes auriculae. [3] Laser cum lacte capruno incocto recenti
miscebis et inde aures prius dilues ac postea fel taurinum et
oleum cedrinum aequis portionibus mixtum tepens infundes; hoc
dolores mire mulcet et dubium auditum confirmat et pus collectum
expurgat. [4] Coriandrum uiride teres et in uini cyatho miscebis
et colabis et lana molli in aurem instillabis et eadem lana
obstrues aurem. [5] Ad aures, quae grauiter dolent et uetera
uulnera intrinsecus habent, mellis optimi unam partem, aceti
acerrimi duas partes confusas decoques feruoribus tribus et
longius ea ab igne remouebis, donec commotus feruor conquiescat;
tum nitrum addes eo usque, donec ex uapore agnoscas nitrum
resedisse, et iterum leni igne recoques, ne efferueat; tunc addes
fel hircinum uel aprunum uel uerrinum porcinum, dum non de
scrofa, et commouebis et iterum concoques ac tepefacies et inde
quantum satis est auribus infunde. [6] Adeps ranarum palustrium
liquefacta si tepens in aures infundatur, dolores nimios
mitigabit. [7] Dolor aurium sedatur etiam canino lacte et ursino,
si recens instilletur. [8] Terreni uermes cum anseris adipe uel
cum oleo decocti sine dubio medentur auribus purulentis. [9]
Vrina apri seruatur in uitro, sed melius cum uesica ipsius,
quomodo ei sublata fuerit; haec tepens infusa auribus unice
prodest. [10] Bestiolae multipedes, quae contactae in globulos
conplicantur, in oleo excoctae infusaeque auribus statim prosunt.
[11] Tres araneae uiuentes in oleo si ferueant ad focum positae
atque inde tepidum auribus quod sufficiat instilletur, cito
remediabunt. [12] Seuum uitulinum ex adipe anseris mixtum adiecto
ocimi suco tepidum auribus infusum optime sanat. [13] Rafani
quoque, id est radicis quae manducatur, sucus infusus auriculae
dolenti infinitum prodest. [14] Gari excellentis cyathum et aceti
optimi cyathum et mellis dimidium cyathum super aquam feruentem
in alio uaso coques et frequenter despumabis de pinnula tepidoque
medicamine aures inrorabis et conchyliata lanula claudes; ualde
hoc remedium inter experimenta laudatur. [15] Fraxini tenerrima
folia tundes et exprimes sucum eorum atque auribus dolentibus
tepidum infundes. [16] Fraxini recentem surculum, id est umore
proprio adhuc madentem, ex una parte in foco pones. Cum per aliam
partem sucus ebulliet, suscipies eum diligenter et oleo addito
tepefactum auribus instillabis. [17] Cardui siluatici semen ex
oleo coques ita leniter, ne uratur. Quod postea colabis per
linteolum et tepidum infundes dolenti auriculae ac deinde lana
purpurea obturabis. [18] Croci, myrrae, turis uncias quaternas
conteres et adicies mel Atticum, quantum sufficere putaueris, ac
decoctum medicamen auriculae infundes. [19] Galbanum cum oleo
rosaceo remissum et ter aut quater infusum auribus mire dolores
tollit. [20] Aluminis liquidi —[Vnc.] IIII, mellis —[Vnc.] III,
aceti quartarios tres. Alumen cum aceto teres et simul omnia
concoques ad tertias. Hoc medicamen tepidum auriculae infusum pus
optime purgat, uermes necat, aqua etiam si intrauerit, educit.
[21] Herbae polygoni, quam nos sanguinalem dicimus, sucum
expressum et infusum mira efficacia dolorem ulceraque aurium
sanat. [22] Adeps anseris miscetur croci suco et alei contusi
suco; quae infusa auribus incommodis sonitus tinnitusque earum
proprie et unice tollunt. [23] Pueri inuestis urina recens
auriculae dolenti et ulcerosae instillata omni umore siccato et
dolorem tollit et ulcera mira celeritate persanat. [24] Lotio
humano uetere si quis iam desperatum aurium uitium eluerit,
saluti integrae lenito dolore restituet. [25] Fel ouillum mulso
mixtum si clysterio addideris et inde auriculas inrigaueris,
expurgatis ulceribus certissimam sanitatem consequeris. Idem fel
cum lacte mulieris instillatum etiam ruptas interius auriculas
certissime sanat. [26] Coriandri uiridis sucus cum lacte muliebri
mixtus infusus auriculae dolorem omnem potenter aufert. [27]
Cannabi seminis uiridis sucus tepens instillatus auribus dolorem
prime tollit. [28] Senicionis herbae sucus itidem auribus
insertus eandem efficaciam praestat, quod ab experto scriptum et
proditum est. [29] Si auricula aliquo pacto uitiata fuerit,
anserina adipe infusa diligenter expurgabitur sanitatique
reddetur. [30] Conpositio medicaminis ad omnia fere aurium uitia
sic: Mellis sextarium, aceti bene acris heminam, radices quae
manducantur tres mittes in ollam rudem bene lotam, sed mundatas
et integras radices mittes et pariter decoques; sed ut non
refrigeretur medicamen, citato igne usque ad modum luti
aquatioris decoquatur; deinde, cum refrigeratum fuerit, condes
illud in uasculo uitreo ac tepefactum, quamdiu dolorem et
tinnitum uel sonitum auriculae perleniat, in aurem de spicillo
infundes. [31] Infirmatis auribus prodest praecipue picis flos,
quem pisselaeon Graeci uocant, cum oleo communi mixtus ita, ut
tertia pars sit olei. Nam et dolorem sedat et non patietur
suppurationem fieri et, si facta fuerit, eodem medicamine
persanatur. Ad summam ego ipse diu uexatus auris taedio, cum
multis frustra usus essem medicamentis, ab hoc sum persanatus et
alios conplures sanaui. Florem autem picis appello, qui
excipitur, dum ea coquitur, lana superposita eius uapori. Hoc
etiam grauem odorem de aure protinus tollit. [32] Ad auriculae
tumorem et dolorem sine ulcere prodest herbae urceolaris aut
cucurbitae ramentorum sucus recens ac tepens per strigilem in
foramen auris dolentis infusus. [33] Cutiones [uel] bestiolae
sunt multipedes cute dura et solida, quae tactae conplicant se in
orbem pilulae rotundissimae, polypodas Graeci appellant. Haec
conplures coctae cum oleo molli in uaso ferreo remedio sunt
auribus laborantibus, si inde curentur. [34] Gliris pingue et
gallinae adeps et medulla bubulina uel taurina liquefacta
tepensque infusa auribus plurimum prodest. [35] Bene facit hoc
medicamentum et ad tumorem et ad exulcerationem aurium: Aceti
acris sextariis duobus incocuntur mala granata duo, quibus
coriarii utuntur et, quia semper acida sunt nec umquam
maturescunt, rhoas oxias haec Graeci dicunt. Tum deinde
adiciuntur his et admiscentur aluminis fissi —[Vnc.]II, acaciae
suci —[Vnc.] II et, cum bene permixta haec et coagitata fuerint,
reponitur medicamentum in ampulla uitrea. Cum opus est, ad
tumorem calidum per strigilem infunditur et foramen summum
auriculae lana sucida tegitur, ad ulcus autem frigidius medicamen
per eiusdem generis lanam et auriscalpium inicitur. [36] Aliud
medicamentum ad tumorem aurium et exulcerationem: Mellis cyathi
III, aceti acris cyathus I S[Sem.] miscentur, postea adicitur
gari optimi cyathus unus, deinde carbonibus inferuescit, cuius
spuma surgens pinnula abicitur, et tamdiu coquitur uel agitatur,
donec habeat spissitudinem. Hoc calido ad tumorem, frigido ad
ulcus, cum oportebit, uteris. [37] Item bene facit et haec
conpositio etiam ad ueterem aurium dolorem: Aluminis [Pon.] I,
mellis [Pon.] II. Haec in mortario prius bene permisceri
oportet, deinde olla noua excoqui, donec habeat mellis
spissitudinem. Cum opus est, infunditur in auriculam ex lana
conchyliata eaque clauditur. Hoc et conbustum locum sanum reddit
sine dolore et sine cicatrice, si ei protinus inponatur. [38] Si
caro excreuerit in foramine auris, conprimetur sine dolore aut
ferro hoc pastillo, qui conficitur sic: Aluminis fissi [Pon.]
II, aeruginis [Pon.] II, misui usti [Pon.] II, rubricae
Senopidis [Pon.] II, gummis [Pon.] I. Teruntur species priores
ex aceto acri, donec quasi collyrii confectio leues fiant,
ultimum gummi adicitur et finguntur pastilli, qui ad omnia ulcera
faciunt aqua diluti emplastri more inpositi, cum aut tumores
conpescendi sunt aut cicatrices sedandae. Sed aquatioribus his
uti oportet, cum cicatrix ducenda est, ut facilius auriculae
inserantur. Bene faciunt idem et ad nares qualibet causa
exulceratas et grauiter olentes. [39] Araneas uiuentes in aceto
macerabis et sic conteres atque inde aurem elues; statim
proderit. [40] Mel, butyrum et oleum rosaceum pari mensura
permisce ac tepidum auriculae dolentis infunde. [41] Fel aprunum
et oleum amygdalinum pari mensura permisce tepidumque laboranti
auriculae instilla. [42] Putorem sordesque auriculae optime curat
cucurbitae uiridis sucus et porrus capitatus cum oleo decoctus
atque infusus. [43] Ad auriculae dolorem astlae regiae radicis
sucus cum melle uel uino infunditur. Interdum admisceri oportet
turis et myrrae partem uel capparis foliorum sucum infundere uel
rutae sucum aut eius semen tritum cum rosa et lentisci sucum cum
rosa amygdalino uino admixto infundi oportet. [44] Si pus aut
sanies manabit ex aure, maluae sucum uino amygdalino inmixtum uel
suco rosae uel oleo rosaceo tepefactum instillari oportet;
protinus effectum exhibebit. [45] Draconteae sucum aut semen
tritum cum rosa aut amygdalino uino infusum purulentae auriculae
sanitatem maturimam praestat. [46] Crocum tritum cum lacte
muliebri si instilletur, tumori auris plurimum prodest. [47]
Hysopum contusum et cribratum cum aceto et nitro et melle infusum
bene facit ad tinnitus aurium atque inflationes, sed melius si
cyprinum oleum admixtum fuerit. [48] Ad tumores et ad dolores
auris prodest croci et opii par pondus ex aqua tritum aut ex uino
tenui infusum [prodest]. [49] Opopanax cum rosa et amygdalino
uino trita recte laborantibus auribus instillatur. [50] Alium
rotundum tritum cum aceto repositum in pyxide plumbea et, cum
opus fuerit, cum aceto et rosa infusum auribus prodest. [51]
Opobalsami, rosae, croci unguentarii, opii, singulorum aequa
pondera trita tepefacta infusa auribus prosunt. [52] Virentis
papaueris sucus cum rosa uel amygdalino uino uel porri seminis
sucus cum lacte muliebri uel ueratrum album tritum cum amygdalino
oleo aut rosaceo uel sucus granorum Punici mali cum rosa aut
oleo amygdalino infusus dolentibus auribus prodest. [53] Croci
[Den.] VII, nucis amarae [Den.] VII, mellis boni cyathos III,
aceti boni quod satis erit mittes, ut spissitudinem habeat
medicamentum mellis liquidi, et simul permixtum atque excoctum
dolentibus auribus instillabis. [54] Murrae, croci, opii, nardi
spicae, turis, corticis mali Punici aridi, fabae Aegyptiacae
pulpam, nucum amararum interiora, mellis boni, singulorum [Den.]
quaternos, castorei [Den.] II, aluminis fissi [Den.] II,
piperis longi [Den.] I. Tritis his omnibus diligenter et cum
aceto acerrimo mixtis atque excoctis fieri oportet medicamentum
tam temperatum, ut simile sit passo. Hoc tepefactum instillatur;
etiam exulceratis auribus mire prodest. [55] Ad incipientes
dolores aurium et exulceratas aures hoc medicamen facies: Turis
[Den.] IIII, mellis —[Vnc.] III, uini austeri cyathos II, aceti
acerrimi cyathum I, nardi Syriaci [Den.] II, myrrae [Den.] I
S[Sem.], croci [Den.] I S[Sem.], nuces amaras numero III,
aphronitrum uictoriati pondus, piperis longi [Den.] I, fabae
Aegyptiacae grana purgata IIII. Haec omnia primum per se, deinde
in unum mixta teruntur et tepidata dolentibus auribus
instillantur. [56] Castorei obolos II, id est duas partes
uictoriati, radicis lanariae, salis ammoniaci, ueratri albi idem
ponderis, quibus superadicies croci uictoriati pondus, olei irini
et mellis parem mensuram, id est singulorum [Den.] XVI. Ea
seorsum prius singula trita miscentur in unum; faciunt bene ad
dolorem et ulcera aurium tepide inserta. [57] Dolenti auriculae
oportet farinam ordiaciam per se coctam ex aqua mulsa
cataplasmatis more aforis inponere uel farinam lini seminis et
fenograeci in unum coctam uel alteram earum cum farina ordeacia
similiter ex aqua mulsa coctam. Oportet etiam extra adhiberi
sfongias molles et aqua calida bene expressas, deinde tepidum
instillare amygdalinum oleum uel laurinum saepius in die. [58]
Prodest bene auribus infirmis huiusmodi medicamentum: Myrrae
[Den.] I, croci [Den.] I, storacis globulos non ampliores quam
cicer est numero XXX, piperis longi grana XXX, nuces amaras
numero XXX. Cum aceto haec teruntur tamdiu, donec habeant
spissitudinem passi, atque ita reponuntur in pyxide cyprea aut in
doliolo uitreo. Cum opus fuerit, medicamentum rosa admixta
liquefactum tepidum fiet, quod in lana sucida auribus
instillabitur. [59] Nardi Syriaci [Den.] VI, aphronitri [Den.]
VI, murrae [Den.] IIII, piperis longi et turis [Den.] IIII,
mellis Attici [Den.] IIII, balani, qua unguentarii utuntur, in
pilulis [Den.] VII, fabae Aegyptiacae interiora, quae sunt
amara, [Den.] VII. Diligenter et seorsum trita prius haec,
postea permixta cum aceto leuigantur et, cum res postulauerit,
rosacei olei quod satis sit admiscebitur, atque ita tepens
instillabitur hoc medicamentum, quod protinus omnes aurium
sedabit dolores. [60] Haec quoque conpositio statim dolores
aurium sedat: Centauricae sucum, <cum> sordidum ulcus fuerit, ex
aqua uti oportebit; cum autem multum puris erit, uinum
admiscebitur. [61] Supra opinionem efficax auribus hoc
medicamentum: Murrae, croci, opii, nardi Syriaci, turis, corticis
mali Punici aridi, fabae Aegyptiacae quae sunt interiora, nucum
amararum itidem, mellis boni, singulorum [Den.] quaternos,
castorei [Den.] II, aluminis fissi [Den.] III, piperis longi
[Den.] I. Omnia prius seorsum diligenter teruntur, postea cum
aceto acerrimo mixta teruntur tamdiu, donec habeant spissitudinem
passi. Cum opus fuerit, medicamentum instillatur tepidum. Idem
facit egregie et ad ulcera aurium sananda atque purganda. [62]
His, qui surdi sunt <et> quorum aures sonant, sucus uuae
inmaturae [et] rosae pondere pari admixtus tepideque infusus
plurimum prodest. [63] Faciunt bene ad aurium uitia et emplastra,
quae scripta sunt in secundo libro, plurima rosa uel amygdalino
uino diluta, praecipue quae inscribuntur Cyzicena. [64] Terreni
uermes cum adipe anseris decocti infunduntur auribus contra iam
deplorata uitia. [65] Spumae argenti [Scrip.] VI, olei laurini
libram teres in mortario et coques ad spissitudinem mellis et
auriculae dolenti infundes. Si autem et cetera, quae infra
scripta sunt, habueris, eadem medicamini admiscebis. Croci
[Scrip.] I, murrae [Scrip.] II, rosae siccae [Scrip.] II. Haec
uniuersa pariter miscebis et auriculae dolenti infundes. Qua re
curabis et concretionem siue ypersarcosim aurium; addes et
aluminis schisti [Scrip.] II, olei cedrini cyathos IIII. [66]
Aduersus grauitatem audiendi fel bubulum cum urina hirci
auriculae, quae molestiam surdiginis patitur, instillabis
statimque subuenies. [67] Auribus purulentis nitrum uino
liquefactum recte infunditur, quia statim prodest. [68] Ad aurium
dolorem, quae pus emittent, laridum uetustissimum teres in
mortario et sucum illum lana delicata collectum in auriculam
inmittes et subinde aqua calida fouebis et iterum sucum illum
infundes; mira uelocitate sanabis. [69] Pullinum sanguinem
tepidum in eam aurem, quae obtunsior erit uel dolebit, infundes.
[70] Lotium caprinum sub eo momento, quo egeritur, tepidum auri
obtunsae infundes. [71] Apri etiam lotium in fumo siccatum et
melle liquefactum auri infunditur et remediat surdiginem uel
dolorem. [72] Ad auris dolorem mel stillaticium opus est, quod
ita facies: Fauum contundes et suspendes in linteo nitido et
denso et quod decucurrerit suscipies in calice. Quem calicem
postea pones in ollola fabari cum calida feruentissima, quantum
calix sufferre possit, atque inde medicinali spicillo in aurem
infundes, quae dolebit; quam lana claudes. Iacere autem debet in
alio latere is, cui medendum est, tamdiu, donec combibat mel quod
infusum fuerit. [73] Sabuci uuam maturam exprimes et pones, ut
considant sordes, et post haec colabis, ut sit liquidissimus
sucus. De hoc liquore duas partes mittes et unam mellis
stillaticii aut certe Attici optimi et sic decoques in uase
duplici ad tertias, tum decoctum recondes et, cum opus fuerit,
calidum per spicillum medicinale in aurem infundes ita, ut
postmodum ipsam de lana marina concha infecta claudas. [74]
Cunilae uiridis sucus expressus atque auriculae infusus unice
dolorem tollit. [75] Vettonicae herbae uiridis et recentis folia
uel per se uel in aqua madefacta terito sucumque eorum excipito,
deinde adiecto rosae suco aut rosaceo oleo tepido in aurem
instillato lanaque claudito; mirum est. [76] Si auricula interius
ulcerosa erit, porri sectiui sucum [Sext.] I cum mellis hemina
ad tertias decoquito et per lanam tepidum in aurem instillato.
[77] Cannabis foliorum sucus auriculae instillatus uermes innatos
necabit et, si quod aliud animal inrepserit, interficiet. [78]
Eiusdem seminis uiridis sucus instillatus dolorem omnem auriculae
potenter auertit. [79] Cepae sucus cum melle permixtus et
auriculae instillatus grauiter audientes emendat, dolorem sedat,
purulenta expurgat, uermes enecat, aquam etiam, quae ingressa
fuerit, et omnem umorem educit. [80] Cyminum siluestre contritum
et suco rutae inmixtum instillatumque auriculae dolorem lenit,
uentos quoque interius sonantes remouet atque omne uitium
potenter emendat. [81] Herbam, quam Graeci polygonon, nos aliquot
uocabulis, sed praecipue sanguinalem dicimus, mira efficacia
dolores aurium discutere etiam nos experti sumus, si expressus
sucus eius tepefactus auribus instilletur. [82] Senicionis herbae
sucus cum liquido nardo instillatus et dolores et ulcera aurium
sanat. [83] Oleum laurinum strigili ferreae inditum atque ita
calefactum infusumque auriculae dolorem sedat. [84] Vermes ex
qualibet arbore rubri coloris contriti cum oleo et infusi dolores
aurium sedant. [85] Aqua ingressa auriculam si dolorem faciet,
rubi teneri sucus expressus et infusus sine dubitatione sanabit.
[86] Salicis sucus foliorum cum rosae suco aut rosaceo oleo in
cortice mali Punici calefactus et auriculae inditus mire
succurrit. [87] Gallae ex uino decoctae umor instillatus
auriculae, ex qua sanies fluit, etiam quae fuerint purulenta
purgabit. [88] Resina terebinthina remissa adiecto muliebri lacte
instillata ruptas auriculas potenter sanat. [89] Nucis iuglandis
foliorum sucus tepidus instillatus dolenti auriculae mire
proderit. [90] Myrrae tritae uictoriati argentei pondus et lanae
sucidae non carptae conbustae pulueris tantundem infuso passo
Cretico simul terito, donec ad crassitudinem mellis redigas, tum
calefactum per triduum auriculae infundito; quarta die sanam
efficies et mirabere magnum remedium. [91] Turis masculi, myrrae
troglodytis, croci Corycii tantundem ponderis, nucum quoque
amararum tantundem miscebis, sed omnia ad summam leuitatem
contrita adiecto aceto temperabis ita, ut medicamen ad
crassitudinem liquidi mellis adducas; tum in pyxidem plumbeam
transfunde atque illic sub signaculo conditum habeto. Cum opus
erit, purgata prius auricula utere ita, ut ex eo lanulam
madefactam inseras. Hoc auxilio usque ad perfectam sanitatem uti
poteris; namque non solum dolores aurium, sed et uetera et
purulenta uitia potentissime expurgat et sanat. [92] Galbanum
rosa liquida aut ungento nardino delibutum instillatumque dolorem
aurium lenit. [93] Alumen mulso optimo dilutum et lana
instillatum dolorem aurium sanat. [94] Gallinae adeps liquefacta
et tepide instillata quodlibet uitium aurium sanat. [95] Galli
gallinacei ex uentriculo interiore membrana, quae proici solet,
arefacta tritaque ex uino adiecto paululo opii medicamen auribus
utilissimum facit, quod calefactum infusum suppurationem eius
expurgat et sanat. [96] Adeps anserina cum croci suco mixta et
tepefacta ac sic infusa aquam et omnem umorem de auriculis euocat
et persanat. Quod si ex ictu alioue casu auricula uitiata
fuerit, tum per se anserina adeps sola diligenter expurgata
leuique igne liquefacta infusa auriculae et dolorem tollit et
uitium persanat. Eadem adeps adiecto ocimi suco tepefacta
instillataque dolores auricularum infantilium leuat. [97] Aranei
triti umor expressus et rosae liquidae quantum uidebitur inmixtus
lanaque molli madefacta auriculae insertus continuo dolorem
releuat. [98] Spuma equi recens detracta et cum oleo roseo infusa
auricularum quamuis uehementes dolores resoluit. [99] Verrinum
fel in mali Punici cute sicca tepefactum infusumque purulentas
auriculas expurgat. [100] Verris, cum scrofam saliet, priusquam
in terram destillet de uerendis eius, uirus exceptum
tepefactumque cum aquae modico auriculae inditum quamuis molestos
dolores releuat. Quod etiam circa auriculam inlitum plurimum
prodest. [101] Apri lotium infusum auriculae ualde medetur. Quod
quia uetustum magis prodest, collectum seruari debet in uaso
uitreo, ut sit ad remedia praeparatum. [102] Cum felle uitulino
et aceto pari mensura serpentis senectus, id est exuuiae, decocta
et lanula madefacta medicamentum auriculae insertum maximae
utilitatis esse creditur, si prius feruenti aqua de sfongia aurem
foueris. [103] Vituli adipem resolutam suco ocimi adiecto si
pariter tepefactum auriculae infunderis, amarissimo incommodo
laborantem continuo liberabis. [104] Medulla eiusdem uituli
recens cum cymino contrita infusaque quamuis magnos dolores
auriculae statim releuat et intra triduum tollit. [105] Lotium
caprinum instillatum dolorem sedat. Quod magis prodesse
suppuratis auribus adfirmatur; ob quam causam praesentis auxilii
plures exceptum et cornu caprino inditum in fumo suspensum
diligenter ad necessarias medellas reseruant. [106] Pueri inpubis
mingentis lotium exceptum et recens ac tepidum auriculae
suppuratae instillatum umore exsiccato dolorem tollit et mira
celeritate ulcera ad sanitatem perducit. [107] Saliua hominis
ieiuni auriculae indita uermes, si qui erunt, erumpere ex ea
constat. [108] Butyrum recens instillatum umores doloresque
aurium sedat. [109] Terrestres lumbrici conbusti ac triti et cum
rosa liquida mixti infusique aurium dolores citissime sedant.
[110] Lac muliebre mixtum cum sulpure auriculae infusum dolorem
lenit. Epiphoras quoque earum resoluit hoc potentius, si etiam
extrinsecus eodem lacte aures perunxeris. [111] Si dextram aurem
aqua ingressa fuerit, sinistro pede insistes et caput in dextram
partem inclinabis; similiter facies e diuerso, si sinistra
auricula aquam acceperit. [112] Gari optimi cyathum unum, mellis
optimi dimidium cyathum, aceti optimi cyathum. Haec mixta in
calice nouo denso super aquam feruentem quam leni pruna feruere
facies, ita despumabis, ut pinnula omnes spumas eicias, deinde,
cum bene fuerit despumatum medicamen, recondes et, cum uti
uolueris, tepefacies et tenuiter infundes et madefacta lanula
aurem claudes. Hoc medicamento ad omne uitium aurium mirifice
uteris, sed si tumor auriculae erit, sucum coriandri uiridis
tepidum prius infundes, deinde supra scriptum medicamen, cum
tumor desiderit, instillabis. [113] Purulentae et obtunsae
auriculae et dolorem tolles et auditum confirmatissimum reddes,
si prius eluas eam lasere cum recenti caprino aut mulieris lacte
permixto, deinde instilles tepidum fel taurinum cum oleo cedrino
aequis portionibus mixto. [114] Fellis aut lactis canini [Scrip.]
I, mellis optimi [Scrip.] I miscebis, conteres et in strigili
calefacies et auriculae infundes et lana obcludes; nihil
potentius neque certius hoc medicamine, etiam si intrinsecus
cancerauerint aures. [115] Cardui siluatici semen ex oleo coques
ita lente, ne uratur. Id colabis per linteum et tepidum infundes
et purpura aurem obturabis. [116] Herba leucadion cum uinaceis in
unum trita adiectoque aceto et aqua commixta expresso per
linteum suco eius et cum lana alba auribus inserto post tertium
diem exempta auditum restituere adfirmatur. [117] Cardamum, id
est nasturcium, tritum cum fico atque auriculae inditum his, qui
grauius audiunt, prodesse fertur. [118] Oleum ex nuce iuglande
instillatum auriculae grauius audienti ualde prodest. [119] Cedri
resina ysopi decocti aqua diluta et auriculae indita sonitus
tinnitusque omnes discutiet et auertit dolorem. [120] Oua
formicarum contrita et auribus instillata quamuis obtunsos
auditus adaperire creduntur. [121] Canis adeps cum oleo uetere et
suco absinthi auribus instillata quacumque ex causa exsurdatas
aures miro modo reparare creditur. [122] Afronitrum
delicatissimum et mel optimum et acetum acerrimum conteres
pariter usque ad summam leuitatem et auriculae infundes; non
solum auditum restitues, sed et dolorem emendabit. [123] Parum
audientes acetum utiliter gargalizant. [124] Si aliquod animal
aurem intrauerit, praecipuum remedium est murinum fel aceto
dilutum instillare. [125] Gliri seu blatae pellis detrahitur et
intestina eius decoquuntur in uaso aereo nouo cum mellis heminis
tribus usque ad tertias atque ita seruatur, ut, cum opus est,
strigili medicamentum tepefactum auribus infundatur. [126] Si
caro creuerit in auriculae foramine, conprimetur sine ferro et
dolore medicamine tali: Aluminis unciam semissem, misy usti
—[Vnc.] S[Sem.], Senopidis rubricae —[Vnc.] S[Sem.], gummis
—[Vnc.] S[Sem.]. Tritis ceteris ex aceto acri et ad instar
collyrii leuigatis gummen admiscetur, ut pastilli corpus
efficiat, et sicut collyrium tritum superponitur aut infunditur.
Hoc et dolori et putori et uulneri medetur auriculae. [127]
Corticem de fraxino uiridi contunde ac sucum eius tepidum
auriculae adsidue infunde, donec persanetur. [128] Mel, myrram,
acetum in se coques et in aurem tepidum mittes. [129] Afronitrum
delicatissimum et mel optimum et acetum acerrimum conteres
pariter usque ad leuitatem et tepefactum auriculae infundes.
Propter effectum medicamen iterum scripsimus. [130] Porri sectiui
sucum et lotium apri et oleum cyprinum pari pondere coniunges et
tepefactum auribus instillabis. [131] Herbam, quae Gallice
uernetus dicitur, conteres et exprimes [et] sucum eius
auriculaeque non audientis infundes. Hoc remedium etiam dolorem
emendat. [132] Herbam, quae Gallice dicitur blutthagio, nascitur
locis umidis; eam teres sucumque eius, etiamsi modicus fuerit,
cum modico aceti confundes et pariter teres colatumque ac
tepefactum auribus instillabis. [133] Radicis Syriacae sucum in
aurem, quae auditu difficile erit, infunde; gratulaberis
remedium.

CAPVT X. AD OMNIA VITIA NARIVM ET AD PITVITAM REMEDIA PHYSICA ET
RATIONABILIA DIVERSA DE EXPERIMENTIS MVLTORVM

[1] Plerumque erumpit nimius e naribus sanguis, qui, cum
abundanter fluxit, nisi celerius supprimatur, periculum adfert.
Proderit ergo aqua frigida uel posca subinde totam faciem per
sphongiam refrigerare. [2] Acetum acre infundere in aurem
prodest, cuius e regione sanguis fluit, aut in utramque mittere,
si ex utraque nare manabit. [3] Gypso totam faciem cum fronte et
maxime nares crassius oblinere prodest et caput frigida aqua
multa perfundere. [4] Cucurbitam quoque medicinalem occipitio
adfigere plurimum prodest. Inicere autem intus in narem oportebit
cocleae uiuae carnem per se aut cum turis polline tritam.
Verbenam herbam, quae, quia multa est et ubique nascitur,
polygonos appellatur, inseri naribus prodest. Similiter facit et
lysimachios herba trita inposita. Eodem genere proderit et
sfongiae particulam praesectam apte forfice et ad amplitudinem
narium figuratam inicere paulo pressius aceto infectam et
interdum eodem inspersam. [6] Gallae et chalcitis puluis curiose
tritus atque in unum aequis ponderibus mixtus insertusque naribus
optime sanguinem sistit. [7] Bene supprimit et hoc medicamentum
sanguinem de naribus profluentem: Mali corticis. quo coriarii
utuntur, [Pon.] I, aluminis Aegyptii [Pon.] I, chalcitidis
[Pon.] I. Diligenter trita haec et in unum permixta per sucidam
lanam inici naribus oportebit. Facit autem etiam ad omnem ex
qualibet parte corporis uel ex quolibet uulnere sanguinis
eruptionem. [8] Quoniam interdum, ita ut diximus, minus curati
naris uitio praefocari uidentur, maxime cum opturato utroque
foramine narium spirandi facultas eripitur, non alienum est
scire, qua ratione utrumque praestari possit, ut neque spiratio
inpediatur nec remedium efficacissimum, per quod opitulatio
naribus efficitur, excludatur. Oportebit ergo sumere pinnam
anseris quam maximam uel calami scriptorii fistulam modice
pleniorem, deinde aptare ad longitudinem nasi atque ita
praecidere, ut ex utraque parte perforata sit, atque inuoluere
eam fasciola tenui lintea quasi instita et explere circuitum
eius, donec uideatur in narem cum cunctatione quadam recipi
posse, atque ita, ut est circumuoluta, inmergere eam naso aceto
acri infectam et per eam inicere interdum acetum acre uel sucum
supra dictorum medicamentorum. Hoc autem remedio magis uti
oportebit, cum per utrasque nares fluxerit sanguinis abundantia.
[9] Si quando ulcuscula in naribus fuerint, sanabuntur fomento
aquae purae calidae per molles sfongias et medicamentorum infra
scriptorum perunctione, id est suco de moris cum uino tepefacto
permixto, conposito ad spissitudinem mellis. [10] Rosae aridae
uel recentis foliis tritis ex uino melle adiecto infici nares
utile est. [11] Vuae inmaturae suco eodem modo conposito, quo
sucum de moris conponi debere supra diximus, nares fluentes
repleri percommodum est. [12] Malorum Punicorum dulcium atque
acidorum suco eodem modo conposito nares stipandae sunt. [13]
Myrtae bacis atque foliis tritis ex uino in mellis spissitudinem
uti, ut supra scriptum est, conuenit. [14] De terebinthi,
lentisci, rubi fruticibus et foliis suco similiter composito uti
debebis. [15] Sertula Campana ex passo decocta et infusa naribus
prodest. [16] Mel per se coctum et cum galla Syriaca contusa ac
tenui cribro transmissa permixtum atque infusum naribus prodest.
[17] Grauidines narium sedabuntur, quae ex sole aut perfrictione
generantur, abstinentia ciborum salsorum et inter initia uino
remoto, aqua largiore potata, capite et naribus nec minus ore
diligenter operto, necnon fomentum ex aquae calidae uapore per
spongeas molles adhibere extra oportebit, subinde etiam
gargarizare lac tepidum aut umorem tisanae aut aquam, in qua
furfures siliginis deferbuerint, uel aquam ex faeno Graeco
decoctam. [18] Sorbitiunculae quoque prosunt, quae fiunt ex amulo
uel tisana uel oryza. [19] Ad ulcera in naribus sedanda plumbi
stercus, quod scorian dicunt, ex uino <et> myrteo oleo uicibus
<adiecto> teri oportet, donec spissum fiat, et ita naribus
infundatur. [20] Facit et hoc medicamentum bene grauidini narium:
Pompholygis [Den.]<IIII, cerussae [Den.] XII, hysopi [Den.]>
III uino Falerno et rosa uicibus adiecta teruntur, donec
medicamentum mellis habeat temperationem, et ita naribus paulatim
infunditur. [21] Ad grauem odorem narium, ozaenam Graeci hoc
uitium uocant, prodest egregie hoc medicamentum: Aeruginis
[Pon.] I aut squamae aeris [Pon.] I in mellis [Pon.] I coqui
oportebit et eo uti adsidua infusione. [22] Ad polypos sanandos:
Misui ustum, chalcitidis ustae, aeris [usti] squamam. Paribus
ponderibus siccata haec bene teres et eo puluere uteris adsidue.
[23] Quia plerumque uexantur nares grauidine, quae ex tumore
earum efficitur, non alienum est scire eius quoque rei remedia.
Prodest igitur quies unius diei et ab omni re abstinentia;
perunguendae nihilominus nares erunt bitumine liquido aut murra
stacta uel pice liquida; postero autem die pastillus infra
scriptus in noctem super cibum dandus erit et, si opus fuerit,
per triduum continuum eodem tempore dabitur, qui recipit haec:
Apii seminis <[Den.] IIII, anesi [Den.] III, alterci seminis>,
quod hyoscyamos dicitur, [Den.] II, opii denarium dimidium.
Fiunt autem pastilli ponderis uictoriati et alii tertia parte
detracta, dantur cum aquae cyathis tribus. Faciunt autem et ad
oculorum epiphoras et stomachi nauseam et eiectiunculas et ad
omnem fluorem. [24] Sistet sanguinem seuum ex omento pecoris
naribus inlitum. Cocleae contritae et fronti inlitae similiter
prosunt. Aranei tela sicca adposita subuenit narium cruentis
fluoribus. [25] Ex feruenti aqua uapor naribus tractus medetur
earum grauidini. [26] Gallinacei cerebrum uel sanguis columbinus
ob id seruatus remedioque adhibitus naribus prodest. Sed si ex
uulnere inmodice fluat sanguis, fimus caballinus quomodo egeritur
adpositus statim subuenit. [27] De porro sectiuo trito nares
fluentes recte obturantur. [28] Lana sucida coicitur in nares cum
oleo rosaceo et auriculae de lana sucida obturantur et ita
sanguis profluens continetur. [29] Coagulum agninum ex aqua
subactum et infusum naribus fluentibus mire prodest. [30] Adeps
de anseribus cum butyro pari pondere infusus profluuium narium
sistit. [31] Terra uel argilla de camino uel de furno antiquo
teritur et ex aceto temporibus et cerebro, naribus quoque
inlinitur uel infunditur, quae res profluentem nimie sanguinem
sistit. [32] Tus et resina in farinam redacta naribus induntur,
quod remedium etiam ex ore manantem sanguinem cohibet. [33] De
sanguine ipso, qui fluit, nomen eius in fronte scribe, cui
medendum est, aduersum profluuium narium; statim subuenies. [34]
Scribes carmen hoc in charta uirgine et linteo ligabis et medium
cinges eum uel eam, quae patietur de qualibet parte corporis
sanguinis fluxum: SICYCVMA CVCVMA VCVMA CVMA VMA MA A. [35] Item
carmen hoc utile profluuio muliebri: “Stupidus in monte ibat,
stupidus stupuit. Adiuro te matris, ne hoc iracunda suscipias”
pari ratione scriptum ligabis. [36] Myrram cum nardo puro contere
et inde nares tange mane et uespera; subuenies sanguini nimium
profluenti. [37] Verum ferream candentem in aceto assidue
extingue et fumum eius naribus ducito. [38] Ruta saepius
olefactata uel trita inlita sanguinem ex naribus nimis fluentem
retundit. [39] Radix urticae capiti inposita, si manibus utrisque
supra caput contineatur, mire prodest aduersum profluuium
narium. [40] Herbae polygoni corona capiti inposita naribus
profluentibus mirabiliter medetur. [41] Costum contusum et
cribratum naribus infricato; et profluuium sistit et ulcera
sanabit. [42] Ranae rubetae occisae in fumo arefactae particula,
quanta uidebitur, in linteolo inuoluta ex licio collo suspensa
eius, cui nares fluunt, mire prodest. [43] Linum uel papyrus
ligata summitati ueretri uirilis sanguinem profluentem naribus
mire reprimit. [44] Pili caprini conbusti adiecta pice et aceto
inserti naribus cito sanguinem sistunt. [45] Lana sucida ex oue
femina decerpta atque intorta madefactaque rosa liquida et
naribus indita sanguinis abundantiam reprimit. [46] Cocleae
tritae cum aceto naribus inditae quamuis magnos fluores sanguinis
conpescunt. [47] Si feminae sanguis ex naribus nimie defluat,
mammillae eius uinciantur corrigia caprina. [48] Pilos sub uentre
uiuo lepori candidos uelles et seruabis et, cum usus exigerit,
intortos naribus fluentibus fulcies. [49] Specularia combusta ex
aceto temperantur et fronti eius inlinuntur, cui nares fluunt.
[50] Sfongiae Africanae combustae cinis, si naribus hauriatur,
plurimum prodest. [51] Si et per nares et per os sanguis fluat,
herba uerbena, quam Graeci hierobotanen dicunt, cum suis
radicibus ex aqua decocta et percolata potatur. [52] Porrum
sectiuum tere et sucum cerebro eius infunde, qui profluuio narium
laborat; statim medebere. [53] Milefolium ex aceto teritur et
naribus hauritur; continuo quamuis nimium sanguinem sistit. [54]
Si ex una nare sanguis defluit, diuersam auriculam cera
obturabis. [55] Carmen ad profluuium sanguinis ex quocumque
membro manantis: Locum, ex quo defluit, digito medicinali tanges
et uicies septies dices et quotiens uolueris repetes, donec
fluorem peruincas: SOCNON SOCNON; mire prodest. [56] Pollicem et
medicinalem digitum a fronte usque ad cerebrum et inde usque ad
ceruicem duces et nonagies nouies dices: SIRMIO SIRMIO; quod ad
aurem eius partis dici oportet, de qua nare sanguis propensius
fluit. [57] Herbam uettonicam teres, cui paululum salis, quantum
duobus digitis pollice et medicinali capere potueris, adicies et
formatam pilulam rotundam naribus inseres; omnibus uitiis
purgatas nares cito ad sanitatem perduces. [58] Polypum emendat
herba proserpinalis, quae Graece draconteum, Gallice gigarus
appellatur, uel sucus eius naribus infundatur uel si papyrus inde
infecta et spicillo inuoluta naribus inseratur et postera die
educatur; omnes enim morbi radices extrahi eius iniectione
manifestum est. [59] Nares grauiter olentes emendat sucus hederae
frequenter infusus. [60] Cuius nares faetebunt, remediabitur, si
nares muli osculetur; similiter proderit mulieri, si nares mulae
basiauerit. [61] Qui polypum patitur, brassicae erraticae
radicem conterat et eius sucum adsidue naribus quantum potuerit
ducat; intra triduum remediabitur. [62] Sucum hederae et
aristolocium et cyperum et draconteae semen et melidotum aequis
mensuris contere ac naribus infunde; quo facto non solum fetorem,
sed etiam cancroma narium curabis. [63] Naso grauiter olente
sucus hederae frequenter infunditur. Dracontei quoque sucus cum
melle inditur; quae res etiam carcinomata extirpat. [64] Ficus
etiam ueteres contritae et in olla cum posca coctae naribus
instipantur; hoc omnia narium uitia emendat. [65] Ruta ex aceto
acri conteritur atque inde pinnula inficitur; ea in nares
coniecta sanguinem fluentem efficaciter cohibet. [66] Stercus
asinae aridum naribus infrictum sanguinem sine intermissione
fluentem cito conpescit. [67] Stercus caballinum exprimitur, dum
recens est, eiusque sucus naribus trahitur ab eo, cui inportunius
fluunt. [68] Radicem symphyti, quod hal Gallicum dicitur,
commanducet et glutiat qui profluuio narium laborat. [69] Ad
aurem eiusdem partis, de qua per narem sanguis fluit, dici
oportet ter nouies: COKCOKAM CYKYMA; etiam postea similiter
dices. [70] Scribes in charta uirgine et collo suspendes lino
rudi ligatum tribus nodis ei, qui profluuio sanguinis laborat: ΨΑ
ΨΕ ΨΗ ΨΕ ΨΗ ΨΑ ΨΕ. [71] Si in manu dextra duo digiti medii lino
simul copulentur, statim proderit aduersum pituitam et grauidinem
et distillationem narium. [72] Cinis testarum ex ostreis, si in
morem salis pane colligatur et uoretur, statim ad remouendam
grauidinem narium proderit. Porri quoque capitati folia incocta,
si sine pane manducentur, plurimum prosunt. [73] Corrigio canino
rudi nec umquam uncto quilibet digitus in quauis manu ligatus
remedium destillantibus naribus praestat. [74] Oleum calidum
eunti dormitum ei, qui grauidinem narium patitur, in cerebrum
infunditur et in aures inmittitur; ilico prodest. [75] Ostrea ita
ut lecta sunt adhuc testis suis clausa in carbonibus coquuntur
atque ita cibo dantur ei, qui grauidinem narium patitur. Creta
quoque Chimonia ex aceto tunsa quam densissima fronti eius
inponitur, cui sanguis uel pituita descendit. [76] Masticem cum
pipere mixtam qui diu commanducauerit, calefacto cerebro omnem
umorem narium cohibebit. [77] Git calidum tostatum in linteolo
conligatum et saepe odoratum grauidinem narium et pituitam
depellit. Tunicae quoque ueteris combustae fumus frequenter
naribus admotus idem praestat. [78] Proderit ei plurimum, qui
grauidinem narium patitur, si in charta se emungat eamque
alligatam epistolae modo in publicum abiciat; et si in cinerem se
emungat, aeque proficiet ad sanitatem. [79] Salem torreat et in
noctem sibi ad cerebrum in sacco liget, qui pituitam patitur.
[80] Cepam Afram conditoriam contusam cum aceto acerrimo
commisces et adpones naribus eius, cui sanguis fluit, ut ad se
naribus trahat quasi sorbeat; statim cessabit sanies et fluxus
inhibebitur. [81] Radicem †conupem† brachio dextro ligato. Si
totum brachium cinxeris de ipsa radice, melius erit, sin uero
partem habueris, collo suspende ligatam licio, quod in tela
fuerit, et ut scias, quanta uis sit huius remedii, ubi
alligaueris hanc radicem, statim sanguis praestringetur, cum
solueris et remoueris, fluet. [82] Caproficum, quae in lapide
nascitur, colliges siue siccam seu uiridem, id est ipsum pomum,
et in pelle caprina inuolutum ligabis de licio, quod in tela
fuerit, et ei loco adpones, unde erit sanguinis fluxus; statim
cohibebitur, siue uiro de naribus siue mulieri de locis
uerecundioribus fluat.

CAPVT XI. VITIIS LABIORVM ET GINGIVIS ET OSCIDINI ET ORIS
VLCERIBVS ET FAETORI ET LINGVAE PVSVLIS ET PALATI EXVLCERATIONI
REMEDIA PHYSICA ET RATIONABILIA DIVERSA DE EXPERIMENTIS

[1] Vitia oris et faucium et ulcera, quae in ore fiunt et
celeriter nigrescunt, inter initia oportet rebus simplicibus, id
est aqua calida per se uel mulsa, postea uero decocta aqua cum
lenticula uel palmulis uel capreolis, id est summitatibus uitium,
uel malis Cydoneis aut mespilis aut piris Syriaticis aut rosae
foliis adiecto melle curari. [2] Adeps anserinus aut gallinaceus
rimas labiorum egregie curat inpositus. [3] Nigrescentibus
ulceribus proderit colluere os aqua, in qua coctum sit lentiscum
uel rubus uel myrtum uel rhus Syriacum uel oleastrum uel iunci
radix, quam Graeci cyperon uocant, aut similiter adiecta per se
et decocta galla Syriaca contusa. Oportebit autem perunguere
adsidue ulcera suco rubi, lentisci, oleastri, rosae uiridis
foliorum. Facit bene et sal tritum cum melle inculcatum copiose
ad nigridinem talium ulcerum eruendam. [4] Labia rupta uel
exulcerata mira celeritate sanabis, si ceram in oleo rosaceo ad
ceroti modum liquefeceris cumque in caccabo uel acitabulo
conferbuerit, anchusae radices adieceris et refrigerato unguine
in noctem labia inleueris. [5] In oui testa membrana quae haeret
ruptis labiis recte adponitur. [6] Alga marina sicca candidaque
adposita labiis ruptis efficaciter prodest. [7] Alii tunicula uel
operimentum pari modo labiis profuturum ut haerescat inprimitur.
[8] Seuum bouis uel uituli cum adipe anserino inpositum rimas
scissurasque oris optime iungit. [9] Fagi folia commanducata
prosunt exulceratis labiis et gingiuis, si cum umore saliuae
inponantur. [10] Serpullum herbam, quam Galli gilarum dicunt,
ieiunus diu commanducet, cui os fetebit, et gluttiat. [11]
Murinus cinis, id est puluis exusti muris, cum melle dentibus
infrictus halitum faetidi oris emendat. [12] Folia myrti et
lentisci pari pondere et gallae Syriacae dimidium pondus una teri
oportet et sparsa uino mane a ieiuno commanducari uel ori fetido
imponi. [13] Capitis leporini exusti cinis cum nardo uel cum
melle inpositus lenit graueolentia oris ulcera. [14] Acorum
Ponticum ieiunus uice masticis mandat, qui emendari uoluerit oris
fetorem. [15] Contra oris fetorem origanum et salem pari mensura
conteres et inde mane ac uespera gingiuas fricabis. Vt uero os
tuum semper bene oleat, cyperum commanduca uel intra os tene.
[16] Oscidinem herba brittanice uiridis sumpta in cibo lactucae
modo sanat; tritae etiam atque expressae sucus si ore
contineatur, mire prodest. Quod si uiridem non habueris, aridam
infunde uino et deinde sumis eam et exprime illumque sucum intra
os adsidue tene aut etiam gargaliza; mire prodest. [17] Cicer
columbinum maceratum tritumque et gingiuis inlitum prodest. [18]
Vlcera gingiuarum tossellarumque carbunculos hac ratione curabis:
Polentae partes duas et salis partem unam bene contusam
conspargito ex mulso, deinde ex his panes tenues facito eosque
furno aut clibano pistoris coquito et, cum opus fuerit, bene
contritos ex aqua gingiuis inlinito; continuo sanabuntur. [19]
Arboris pruni folia cum uino decoquuntur; eorum sucus expressus
intra os retentus plurimum prodest. [20] Galbanum melle delibutum
ulcera in ore, quae Graeci apthas uocant, inlitum sanat. [21]
Puluis tenuissimus costi ulceribus, quae in ore erunt, adpositus
mire est. [22] Linguae ulcera uel pusulae bene accipiuntur, si
oleae uel oleastri suco foliorum <et>sulpure tritis adsidue
perfricentur. [23] Rosae flos luteus, alumen scissum, galla, iris
pari pondere omnia diligenter teruntur et oris ac linguae uitia
frequenter eo puluere perfricantur. [24] Cyclaminis sucus melli
Lycio aequaliter mixtus linguam et totius oris ulcera
potentissime sanat, umorem quoque et pituitam largiter infusam
deducit. [25] Pusulae cum subito in lingua nascuntur, priusquam
idem loquaris, extremae tunicae, quam uestiris, ora pusulam
tanges et ter dices: “Tam extremus sit qui me male nominat”, et
totiens spues ad terram; statim sanabere. [26] Solent gingiuae
quorundam fluore infestari, quas praenates quidam uocant. Prosunt
his lentisci folia arida contusa et cribrata tenuiter perforato
cribro; facit et cinis eiusdem lentisci foliorum exustorum
inpositus et aqua eiusdem decocti os elutum iuuatur. [27]
Compositum hoc medicamentum prodest gingiuis et ad omnia ulcera,
quae in ore fiunt, utile est, quod anthera a Graecis appellatur.
Recipit haec: Aluminis fissi [Den.] III, myrrae [Den.] II,
croci [Den.] II, cyperi, id est iunci radicis, [Den.] III,
gallae [Den.] II, rosae lutei floris [Den.] II, sandaricae
Ponticae [Den.] III, turis masculi [Den.] II. Hoc medicamine
arido uti oportebit uel etiam cum melle mixto ad parulidas aut
epulidas, id est ubi ex transuerso gingiua suppuratur uel ubi
super extremum molarem increscit. [28] Moleste interdum gingiuis
cancer os serpit, qui inter initia neglectus breui temporis
spatio mortis causa est. Oportet ergo, cum primum uisus fuerit,
antequam latius serpat faucesque occupet, misui usto quam plurimo
cum melle uti saepius, sed ante dentes et os collui debent
oleastri aqua decocti aut corticis mali granati. [29] Prodest et
hoc medicamentum etiam in omni parte corporis positum contra
cancerem, quod uocatur Andronios. Recipit autem haec: Mali
granati corticis [Den.] X, terrae mali [Den.] VIIII, aloes
[Den.] IIII, aluminis fissi [Den.] IIII, aeris flos [Den.] II.
Teruntur haec siccata curiose, deinde admiscetur passum
Creticum, ut habeat spissitudinem mellis. Cum opus est, uino
austero diluitur et soluitur. Facit hoc medicamentum et ad
carbunculos et ad ignem sacrum et ad zonam, quam Graeci herpetam
dicunt. [30] Coclearum inanium exustarum cinis cum melle gingiuis
inpositus mire prodest, si sit haec adsidue curatio. [31]
Gingiuas umidas et fetentes hoc medicamine mire sanabis: Alumen
scissum, tus masculum, aloen epatitem pari pondere haec in
puluerem tenuissimum rediges et simul permixtis uteris, ita ut
prius os uino uetere conluas et sic gingiuis digito medicamen
adponas. Vtile est interdum admixto huic pulueri melle despumato
gingiuas contingere. [32] Ad gingiuarum nimium tumorem et fetorem
et carcenomata medicamen hoc facies decrescente luna die Iouis
sic: Piperis grana nouem torrebis cum modico lasere et cucurbitam
siccam conbures et caput sardae combures ac separatim omnia
diligentissime teres, ita ut in puluerem tenuissimum redigantur,
eoque sicco gingiuas asperges uel continges et, cum iterum
adhibere uolueris medicamentum, uino uetere bono os elues, sed
illis diebus, quibus adhibes curationem, [olei] oleum et porcinam
non manducabis. Quo facto facile te absolues supra scripta omni
molestia gingiuarum. [33] Ad ulcera, quae nascuntur pueris uel
infantibus utriusque sexus in ore aut in gutture aut in stomacho,
quae pluribus uno tempore solent accidere et ideo pestilentiosa
appellantur, ualde utile est adhibere medicamen huiusmodi:
Myrrae, nardi Syriaci, aluminis fissi, costi, gallae Syriacae
inmaturae, carnis agninae, aridae corticis malorum Punicorum,
omnium paria pondera seorsum contunduntur et postea in unum
miscentur atque inde dantur ad diem duae cotylae cum uini austeri
cyatho uno. [34] Mali Punici floris [Den.] II, myrrae [Den.]
II, aluminis fissi [Den.] II, croci [Den.] II. Puluis ex his
tenuissimus factus insufflatur per arundinem quod satis sit
faucibus uel gingiuis. Quod facto et intrinsecus et forinsecus
omnibus uitiis oris infantum statim medebitur. [35] Medicamentum,
quod facit ad omnia, praecipue autem ad ea uitia, quae in ore
subsistunt, et ad abalienationes auditus et ad tumores aurium et
puris inde manationem et dolorem et ad palpebras asperas et ad
ulcera sordida in oculis atque in ano et ueretro necnon et ad
carbunculos. Vti autem eo oportet, cum resoluendum et eliquandum
est aliquid ulceris cum melle, cum autem constringendum, cum uino
austero, sed ubi ulcera cicatricem ducere oportebit aut sordida
et taetri odoris expurgari, cum ceroto ex rosa facto. Proficit
autem et ad tumentes atque compressas feminae uuluas prope os
ipsius uuluae adhibitum; est enim ad omnia muliebria utile cum
rosaceo oleo adpositum. Facit etiam ad narium uitia et polypos et
cetera ulcera daturque his, qui sanguinem eiciunt, quantum faba
est cum aquae duobus cyathis tepidae. Recipit autem haec:
Crocomagmatis optimi [Den.] VI, misui usti [Den.] V, aluminis
rotundi [Den.] VIII, rosae aridae [Den.] III, aeris flos
[Den.] IIII, gallae Syriacae [Den.] V, omphaci aridi [Den.]
VIII, squamae aeris [Den.] VI, chalcitis ustae [Den.] VII,
mellis despumati [Sext.] I. Haec omnia seorsum prius et in unum
postea cum uino trita admixto passo atque melle coquuntur molli
pruna in uaso rubri aeris, id est cupreo ita, ut subinde agitetur
et coquatur lentissime, donec mellis spissitudinem habeat. Quod
medicamentum recondi debet in pyxide cyprea et signari. [36] Ad
ea, quae in ore subsistunt, et ad puerulorum uel infantum ulcera
pestilentiosa: Croci [Den.] IIII, myrrae [Den.] VI, gallae
Syriacae [Den.] IIII, aluminis flssi [Den.] II, turis [Den.]
II, rosae floris [Den.] VI, glycerizae suci [Den.] VIII, iris
[Den.] VI, cyperi [Den.] VI, crocomagmatis [Den.] VI, nardi
Syriaci [Den.] V, piperis [Den.] I S et eius tertias, costi
[Den.] III, cinnami [Den.] VI, cassiae [Den.] VI, polii
[Den.] II, mellis quod satis sit. Haec trita diligenter
concorporantur et in uasculo aereo aut uitreo custodiuntur et,
cum opus est, uitiis oris et faucium remedio adhibentur. [37]
Anthera ad ulcera et sanguinis eruptiones et ad eminentias quasi
callosas circa angulos geusiarum et radices dentium, facit et ad
ueretra et ad longioris temporis fissuras in ano, quas Graeci
rhagadas appellant: Chartae ustae, plumbi usti, squamae rubri
aeris, auripigmenti [Den.] binos, sulpuris uini [Den.] I.
Siccis his et bene tritis uti oportet; est enim efficacissimum
omnibus supra scriptis medicamentorum. [38] Anthera ad gingiuas
tumentes et ad ulcera abalienata in ueretris et ad ea, in quibus
nimium caro uitiosa excreuerit: Cyperi [Den.] II, croci [Den.]
II, myrrae [Den.] I, aluminis fissi [Den.] II, sandaracae
[Den.] I. Haec trita seorsum et in unum mixta reponuntur et
sicca supra dictis uitiis adhibentur.

CAPVT XII. DENTIVM DOLORIBVS ET VITIIS EORVM VNIVERSIS REMEDIA
PHYSICA ET RATIONABILIA DIVERSA DE EXPERIMENTIS

[1] Ad dentium dolorem quamuis plurimi dicant forficem remedium
esse optimum, multa tamen citra hanc necessitatem scio profuisse.
Itaque cum exesus est aliqua ex parte dens, non suadeo protinus
tollendum, sed excidendum scalpro medicinali, qua cauatus est,
quod sine ullo fit dolore; reliqua enim solida pars eius et
speciem et usum dentis praestabit. Sed cum dolor urgebit, uarie
sedandus est, partim collutione quorundam, partim
commanducatione, nonnumquam suffitione aut inpositione aliquorum
remediorum. Prodest ergo colluere os frequenter radice herbae
quinquefoliae incoctae uino, item herba urceolari et cupressi
bacis aqua incoctis. Alterci quoque radix bene accipit aut
eiusdem semen linteolo spisso inligatum et aqua saepius
inferuefactum; etiam sucus eius tepens dentibus adhibitus
plurimum prodest. [2] Suffiri autem dentes oportet ore adaperto
alterci semine carbonibus adposito atque subinde os colluere aqua
calida, in qua radix eius fuerit incocta; interdum enim e
dentibus quasi uermiculi quidam eiciuntur. Leuat dolorem dentium
et bitumen suffitum. [3] Item commanducare proderit mentastrum
uel radicem cotyledonis, quae herba similia folia cymbalis habet
nasciturque fere in parietibus umidis. Pyrethri quoque radix
commanducata multorum leuauit dolorem, nec minus alumen fissum
linteolo spisso circumdatum et ita diutius dolentibus inpressum
dentibus medetur. Inponere uero ipsi dolenti oportet denti totum
hoc medicamentum quasi emplastrum, quod conficitur sic: Peucedani
suci [Den.] III, opopanacis [Den.] I, turis [Den.] II, uuae
passae sine granis [Den.] I. Haec omnia per se contundi iubebis,
deinde cetera commisceri et ceroti modo emplastrum fieri. Vbi
fuerit grauior dolor dentis, auriscalpium lana molli inuoluitur,
deinde tinguitur feruentissimo oleo atque ita denti proximisque
gingiuis superponitur; post hoc medicamentum dens operitur. Si
repetierit aut permanserit dolor nihilo minus, iterum
auriscalpium cum lana inuolutum ex oleo candenti eodem modo
inponi saepius oportebit, donec dolor omnis adimatur. [4] Si
quando mouebuntur dentes, confirmandi erunt alumine, quo
infectores utuntur, et melle Attico ita, ut duae partes sint
mellis, tertia aluminis. Haec misceri et teri oportet in
mortario, deinde in patella fictili feruefieri, ut spissentur,
atque ita recondi in quolibet uaso, dum ne aeneo. Hoc
medicamentum primum austere est et nimis constringit dentes,
postea remissius uidetur. [5] Proderit motis dentibus et hoc
medicamentum: Aceti acerrimi [Sext.] I, cedriae [Sext.] I,
aluminis fissi [Pon.] II. Teritur alumen cum aceto, miscetur
deinde cedria et una omnia uaso aeneo coquuntur taeda pingui
mota, donec in mellis spissitudinem temperata redigantur. Hoc
medicamento si quis ter in mense dentes perfricuerit, dolorem
eorum non experietur. [6] Ad dentium dolorem bene facit muria ex
piscibus lacertis ueteribus, si quis ea subinde os colluat, uel
herbam peduclariam si quis commanducet et subinde pituitam, id
est umorem noxium, expuat, uel marruuio sicco contuso et cribrato
si quis dentem cum gingiuis tegat. [7] Facit bene et aqua, in
qua marruuium coctum est, cum os aliquis inde colluerit. Item
milefolium commanducatum uel anemonis herbae radix cum pari
pondere fici commanducata pituitam dentium detrahit. [8] Cornum
ceruinum conbustum tritum cum aceto dentibus adpositum prodest.
[9] Radix lapathi cum uino cocta uel taeda pinguis incocta aceto
uel papaueris capita et cortex mali Punici pari pondere uino
incocta uel tithymalli radix similiter cum uino cocta uel
colocynthidos interiora cum lacte et aceto pari mensura trita
atque permixta uel alterci radix cum aceto cocta uel capparis
radix cocta cum aceto uetere uel iunci radix, quam Graeci scoenon
appellant, uel cicirbitae radix, quam idem soncon appellant, uel
pyrethrum commanducatum aduersum dolorem dentium plurimum
prosunt, si et aqua ipsa, qua incoquuntur, ore teneatur. [10]
Rosae floris quod est luteum [Den.] VII, crocomagmatis [Den.]
VIII, myrrae [Den.] VIII, gallae Syriacae [Den.] IIII. His in
unum mixtis et tritis uti oportet siccis, ut ex hoc puluere
gingiuae assidue dentesque tangantur. [11] Rosae lapillos uel
grana, quae in folliculis eius, posteaquam esse desierit,
inueniuntur, assabis et in puluerem rediges ad [Den.] III,
floris quoque eius sicci [Den.] II, myrrae [Den.] I teri facies
et sicco puluere aduersum dolorem dentis uteris ita, ut prius os
colluas aceto salso tepido. [12] Rosae caninae suci, quam Graeci
cyno<rrhodam uel hypo>cistidam uocant, uel ipsius herbae radicis
[Den.] II, lyci [Den.] I cum uino austero coqui facies et
adicies aluminis [Den.] IIII, myrrae [Den.] I et de saepiarum
testis quae sunt interiora [Den.] II. His tritis et in unum
concorporatis dentes et gingiuas continges, post hoc uino austero
os collues. [13] Cyperi [Den.] VIII, sandaricae [Den.] VII,
gallae duas partes, piperis albi [Den.] I, aluminis fissi
[Den.] II, myrrae [Den.] II. Et huius medicamenti similis est
usus sicut superioris, ut sicco puluere gingiuae et dentes
tangantur adsidue et post uino uetere os eluatur. [14] Senapis
grani [Den.] III, piperis [Den.] I, herbae peduclariae siccae
[Den.] VI, cyperi idem, nitri [Den.] II, pyrethri [Den.] IIII,
origani [Den.] III, lauri foliorum tenerorum [Den.] I,
bituminis aridi [Den.] VI. In sole haec omnia teruntur et ex
aqua deinde pastilli fiunt, quorum unus ad diem datur
commanducandus dentium causa. [15] Piperis [Den.] II, senapis in
grano [Den.] XII, anesi [Den.] VI, uuae passae pinguis
exgranatae [Den.] XXIIII, pyrethri [Den.] IIII, herbae
peduclariae [Den.] IIII, hysopi de denario duas partes, lauri
folia numero X, aeris floris [Den.] II. Haec cum melle
decoquuntur atque inde pastilli facti ob salubritatem dentium
commanduntur. [16] Emplastra autem dentibus dolentibus poni
oportet eiusmodi: Aphronitri [Den.] II, piperis [Den.] III,
herbae peduclariae [Den.] V, resinae terebinthinae tantundem.
Haec colliguntur et inlita linteolo uel aluta dolentis maxillae
inponuntur. Sed si excauatus fuerit dens, inicitur in cauernam
eius, quantum sit satis medicamenti ad explendum locum; tum cera
tegitur exterior pars foraminis. [17] Item emplastrum alio modo
conficiendum aduersum dentium uitia: Pyrethri [Den.] IIII,
cedriae [Den.] IIII, amurcae coctae [Den.] XVI, sulpuris uiui
[Den.] XVI, picis liquidae [Den.] XII, bituminis aridi [Den.]
VII. Aestiuis temporibus confici oportet hoc medicamentum ita, ut
sub ortu sideris canis haec terantur in sole caledissimo, donec
habeant ceroti teneri spissitudinem. [18] Item aliud emplastrum
aduersum dentium dolores: Piperis, pyrethri, sulpuris uiui,
soreos [uel sori], singulorum [Den.] quaternos, amurcae [Den.]
VI, arboris mori lacrimam [Den.] V, picis liquidae [Den.] II,
aluminis fissi [Den.] IIII, cedriae [Den.] X, bituminis aridi
[Den.] VI, herbae peduclariae [Den.] II. Similiter sub ortu
canis conponitur hoc emplastrum et, ut supra scriptum est,
adhibetur maxillae, in qua dens dolet, linteolo denso uel alutae
inlitum. [19] Item aliud emplastrum: Piperis, opii, oliuae
Aethiopicae lacrimae mori, myrrae, singulorum [Den.] binos,
hederae nigrae bacarum [Den.] IIII, betae nigrae radicis sucum
uel eiusdem foliorum sucum [Den.] IIII. Omnia trita in unum
consparguntur et concorporantur et melle colliguntur atque ita,
ut supra scriptum est, confecta maxillis ad sedandum dolorem
dentium et gingiuarum et geusiarum adhibentur. [20] Dentium
dolorem sedabit, si quis gramen masticet patienter et in doloris
locum conlocet. [21] Cauos dentes cinis <de> murino fimo
inpositus sanat et supplet. Dicuntur dentes ei non putrescere nec
uacillare, qui mane ieiunus sub lingua salem assidue
continuerit. [22] Dentem cum dolebis, si circa eum gingiua
suppurabit, scalpellabis et herbae milefoliae radices teneras
commasticabis, tum sucum eius in ea parte, in qua dens dolet,
tenebis. [23] Papaueris <sucum> tritum cum lacte muliebri denti
causario infundes; statim proderit. [24] Carmen ad dentium
dolorem mirificum de experimento. Luna decrescente die Martis
siue die Iouis haec uerba dices septies: ARGIDAM MARGIDAM
STVRGIDAM. Dolorem rumpes, cum calciatus sub diuo supra terram
uiuam stans caput [eius] ranae adprehendes et os aperies et spues
intra os eius et rogabis eam, ut dentium dolores secum ferat, et
tum uiuam dimittes et hoc die bono et hora bona facies. [25]
Vermiculus in cardone herba inuentus fynicio inligatus colloque
suspensus dolori dentium medetur. [26] Cucurbitae satiuae coctae
sucus in linteo expressus et in ore tentus et dolorem inhibet
dentium et coercet mobilitatem. [27] Acetum tepidum scillitum in
ore tentum et gingiuas tumentes constringit et continet dentes
uacillantes. [28] Caprifici radix uino decocta tritaque maxillae
inponitur ac desuper ligatur, et illud uinum in ore diu tenetur;
ualde remedio est dentibus. [29] Ruborum cymae tenerae ex uino
uetere coquuntur et id uinum saepius ore continetur, interdum et
gargalizatur, quod statim gingiuis, uuae et dentibus prodest.
[30] Quinquefolium, in quo fraga nascuntur, colluitur ex aqua
marina, deinde ad tertias decoquitur ex uino aut aceto idque in
ore diutius continetur. Etiam exustae eius herbae cinis prodest,
si eo dentes infricentur. [31] Vermes terreni, id est lumbrici,
decocti in oleo et triti infunduntur auriculae ab ea parte, qua
dentes dolent. Eorundem exustorum uermium cinis dentibus cauis
uel dolentibus insertus et cera opertus facile cadere eos cogit;
comburi autem debent testa candenti. [32] Ossorum ex ungulis
porcinis combustorum cinis pro dentifricio habitus plurimum
confirmandis dentibus prodest. [33] Ad dentes cauos et exesos, ne
penitus exedantur aut excidant, facies hoc: Gummen, quod in
hedera nascitur, cauo denti inserito. [34] Harenula, quae in
cocleis inuenitur, denti cauo et dolenti inserta statim prodest.
[35] Gummen cupressi optime facit, si insertum die ac nocte in
cauo dente permanserit. [36] Vt labentes dentes confirmes,
cedrum, quo libri perunguntur, in ore quam diutissime tene et
subinde recentius sumito; non solum dentes confirmabis, uerum
etiam dolorem eorum auertes. [37] Saepiae os uel ipsius combustae
et ex melle contritae puluis adiecta gutta ammoniaci gingiuis et
dentibus prodest, si ita perfricentur, ut ex eo nihil in fauces
descendat. [38] Caprino lacte recenti, sicut mulsum fuerit, os
assidue collutum laborantes ex ictu dentes confirmat. [39]
Lentisci decocti aqua intra os frequenter detenta dentes
confirmat. Idem praestat asparagi siluatici sucus, idem et
omfacinum oleum, id est bonum uiride, si calidum in ore teneatur.
Idem et inula a ieiuno commanducata praestabit. [40] Vt labantes
et dolentes dentes facile excutias, sucum hederae nigrae adiecto
pausillo olei uiridis habeto repositum ac praeparatum, ut, cum
opus fuerit, nares ex eo contingas digito uel perfrices. Quo
facto spiritum aliquandiu introrsum trahes, deinde calculo
dentibus conprehenso hianti ore umorem omnem, qui ex pituita
contractus erit, defluere permittes; infinitus enim decurret
usque ad trium heminarum mensuram. Post quod oleo puro naribus
perfricto et uino os eluto dentes sine dolore erunt et facile
extrahentur. [41] Ad epiforas dentium et pituitam, si in dentes
inciderit, quam epiforam Graeci appellant, ligustri folia
commanducato sinitoque egeri pituitam saliua inritatam; quae dum
hianti ore decurrit, dolor desinet. Sine dolore autem qui caui et
inutiles sunt decident medicamine tali: Piperis grana numero V,
gallae et galbani et afronitri aequale pondus ad fabae
magnitudinem una contundes et contusis mel admiscebis et subiges,
donec redigas ad cerae lentitudinem, eoque medicamento dentem
cauum et dolentem implebis ita, ut prius eum calida foueas; sine
dolore excidet. [42] Ad dentes mobiles et dolentes et gingiuarum
tumorem remedium sic: Cornus ceruini combusti —[Vnc.] II, folii
[Scrip.] I, salis ammoniaci [Scrip.] I, piperis grana VIIII, iris
Illyricae [Scrip.] VIIII. Ex his puluerem tenuissimum facies et
eo dentes cottidie perfricabis. Si mobiles erunt et dolebunt,
facile cadent, et <si> sine dolore ualidi sunt, confirmabuntur et
candidiores et odoratiores erunt. Melius autem proficient, si in
iuncturis aut radicibus aut cauaturis eorum de hoc ipso
dentifricio aliquid resederit. [43] Ramenta cornus ceruini uel
scobem eius lima factam cum uino uetere ad tertias coque et inde
adsidue os elue; mire proderit roborandis. [44] Porcacla adsidue
commanducata stridorem dentium tollit. [45] Asparagi sfongiam
siccabis et lana inuolues atque inde radicem dentis perfricabis.
Sed caue, ne alium pro alio tangas; nam contactus post triduum
cadet. Si enim putidus fuerit et dolebit, facile excidet. [46]
Cum primum herundinem uideris, tacebis et ad aquam nitidam
accedes atque inde in os tuum mittes, deinde digito obsceno, id
est medio, tam manus dextrae quam sinistrae dentes fricabis et
dices: “Hirundo, tibi dico: quomodo hoc in rostro iterum non
erit, sic mihi dentes non doleant toto anno.” Iterum alium annum
et deinceps sequentibus similiter facies, si uolueris remedii
huius quotannis manere beneficium. [47] Cocleas nostrates minutas
etiam inanes collige et in mortario marmoreo diligenter tere,
deinde puluere ipso mollissimo dentes tibi perfrica, quo facto
dolorem sedabis. [48] Si tibi partis sinistrae dens dolebit,
cubito dextro calidam fabam coctam tritam inpone et diligenter
liga; si uero partis dexterae siue superior siue inferior dens
dolebit, cubito sinistro ligato similiter fabam et hoc per
triduum facito. [49] Dolorem dentium et gingiuarum hac maxime
curatione conpesces, si mellis —[Vnc.] I, aluminis infectorii
—[Vnc.] III subferuefacias in pultario et agites ac misceas
tepefactumque medicamen ore contineas. [50] Acorum Ponticum cum
aceto et cum taeda usque ad quartas decoctum rectissime aduersum
dolores dentium gargalizatur. [51] Sucus cyclaminis et mel Lycium
aequis portionibus miscentur atque inde dolor dentium
confricatur. [52] Lapathi radix in aceto acerrimo coquitur atque
eo aceto dentes conluuntur uel fouentur. [53] Milefolii radix sub
primo dolore dentium commanducabitur et isdem dentibus, qui
dolebunt, diu commanducata retinebitur; intolerandam molestiam
praesentissimo remedio coercebit. [54] Oleum cum aceto ex tertio
decoctum, dum adhuc calet, recte ad sedandos dentium dolores ore
retinebitur ita, ut plus aceti quam olei mittatur. [55] Radix
terrae mali surculo eruta et commanducata si ore contineatur,
inter initia quidem excandescere facit dolorem dentium, sed mox
eum potenter extinguet. [56] Porcelli lactentis uentriculo, id
est aqualiculo, exempto, quod in interiore cute luteum adhaeret,
lanae coniunges madefactamque eam illo umore auriculae inseres,
cuius e diuersa parte dens dolebit; certissimo remedio statim
subuenies. [57] Mori radix tempore messis inciditur; ea sucum
aptissimum inhibendo dolori dentium emittit, quem ideo colligi et
seruari oportet, ut, cum opus fuerit, dentibus inponatur. [58]
Nuculeus gallae commanducatus medetur dolori umorique dentium.
[59] Hyoscyami radix mixta uel madefacta aceto et commanducata
mire dentibus medetur. [60] Plantaginis radix recte manditur
eiusdemque suco in aceto decocto salubriter dentes conluuntur.
[61] Fimus corui lanula obuolutus denti cauo infulcitur;
minutatim ac sine dolore eum discutiet. [62] Veretrum, id est
bulbus, quod est genus cepae, in aceto decoquitur idque acetum
ore continetur, ut mobilitas dentium sistatur. [63] Rumicum, in
quibus mora nascuntur, pampini decoquuntur in uino austero, quod
uinum adsidue ore detentum uel ipsa folia commanducata dentes
labentes confirmant. [64] Bestiola, quae brassicae innascitur,
dens uitiosus saepius confricatus intra dies paucos eicitur. [65]
Aeris flos floresque hederae pari pondere in unum terito uinoque
misceto ac naribus moderate, cum dentium dolor fuerit, infunde;
statim omnis molestia dentium conpescitur et sanatur.

CAPVT XIII. DENTIFRICIA DIVERSA DE EXPERIMENTIS

[1] Dentifricium quod splendidos facit dentes. Conficitur sic:
Farinae ordiaciae [Sext.] I conspargi oportet aceto cum melle
mixto et subigi diutius atque ita in globulos diuidi sex, quibus
dilatatis admisceri salis fossicii semunciam, deinde furno coqui,
donec in carbonem redigantur. Tunc teri oportebit eadem et
admisceri spicae nardi uel folii quod satis uidebitur ad odorem
faciendum. Hoc Octauia Augusti soror usa est. [2] Dentibus
curandis bene facit radicis edulis, id est quae manducatur,
cortix arefacta et contusa cribrataque pro dentifricio adhibita.
[3] Vitrum candidum, quod simile est crystallo, diligenter tritum
admixta spica nardi pro dentifricio adhibitum plurimum prodest.
[4] Vtuntur plerique etiam huiusmodi dentifricio: Herbam
urceolarem quam plurimam, cum <iam in semine est, legunt cum>
radice, deinde lotam uno die siccant, post diem recenti muria
macerant, tertio die expressam in olla noua componunt subinde
salis fossicii quasi tabulata interponentes atque ita percoquunt
fornace balneari, donec in carbonem redigatur; postea tritae
admiscunt spicae nardi quod satis sit, quia et candidos facit
dentes et confirmat. Augustam constat hoc usam Messalinam, deinde
aliorum Caesarum matrimonia hoc dentifricio usa sunt. [5]
Cornuum ceruinorum ustorum in olla et ad cinerem redactorum
[Sext.] I, masticis Chiae [Den.] VIII, salis ammoniaci
semunciam. Diligenter haec trita in unum concorporantur et
perfricandis dentibus adhibentur. [6] Folii —[Vnc.] I, costi
—[Vnc.] I, piperis [Scrip.] VIII, masticis grani —[Vnc.] II,
hordei farinae nitidae [Sext.] VIII. Singulatim singulas species
tundi uel teri facies et cerni tenuissimo cribro, farinam uero
hordei in ollam grandem nouam mittes et adicies mellis optimi
quantum sufficiat, ut neque sicca sit neque supernatet farina;
postea simul speciebus omnibus in ollam missis adicies fasciculos
septem herbae parietalis ita, ut folia huius herbae sint in
fasciculis, non uirgulae. Deinde operculo superposito et clauso
uel gypsato diligenter de argilla mittes in furnum calidum ita,
ut usque in alteram diem furni feruor duret, donec exurantur
omnia, quae sunt in olla. Quae cum exusta fuerint, simul uniuersa
diligenter tundes uel teres et cribrabis et puluere eo cotidie
uteris ad candorem dentium faciendum et gingiuas confirmandas et
catarrum restringendum. [7] Dentifricium ad dentes nigros
emendandos: Hordei farinam delicatam et sal tritum sum melle
confricato, donec sibi cohaereant, et postea pastam ipsam linteo
inuolutam comburito ac puluerem tenuissimum facito atque eo
dentes mane ac uespere confricato; cito candidissimos facies. [8]
Lapis Parius tritus ad summam leuitatem et pro dentifricio
adhibitus intra diem decimum quamlibet nigros uel pallidos dentes
purgabit. [9] Nitro cocto atque contrito uelut dentifricio utere
ad dentes purgandos. [10] Porci ungularum ossa conbusta tritaque
et cribrata adiecto nardo et folio frictione frequenti dentes
candidissimos praestant. [11] Lana sucida melle inlita dentes
perfricti miro modo candorem maximum consecuntur. [12]
Dentifricium optimum ac saluberrimum sic: Cyperi —[Vnc.] II,
salis ammoniaci —[Vnc.] II, pumicis —[Vnc.] III, marmoris candidi
—[Vnc.] III, scynoanthos —[Vnc.] IIII, cassiae —[Vnc.] II, folii
—[Vnc.] I, piperis albi —[Vnc.] I, specularis usti —[Vnc.] I,
corni ceruini usti —[Vnc.] I, ostrei testarum ustarum —[Vnc.] I,
aluminis scissi —[Vnc.] I, masticis —[Vnc.] I, turis optimi
—[Vnc.] I, myrrae —[Vnc.] I. Tunsis criblatisque his omnibus et
in puluerem tenuissimum redactis atque permixtis ad incolomitatem
et nitorem dentium uteris. [13] Pernae scrofinae os, quod est
amplissimum, combustum tritumque optimum et salubre dentifricium
praestat; gingiuas enim siccat et adstringit dentesque ab umoris
iniuria et tumore defendit. [14] Cybium optimum ac uetustissimum
ollae inditur eaque argilla circumlinitur et furno ardenti
obicitur, ut ad cinerem cybium excoquatur, tunc adiecto Pario
lapide contuso salsamenti supra dicti fauilla conteritur. Hoc
dentifricium ita bonum est, ut ad inanitatem dentes non sinat
peruenire. [15] Masticis —[Vnc.] I, turis optimi —[Vnc.] I,
myrrae —[Vnc.] I, folii —[Vnc.] I, iris Illyricae —[Vnc.] I,
cassiae —[Vnc.] I. Tere haec diligenter atque permisce et
dentifricium facito, quod mirabere. [16] Nardi spicae —[Vnc.] I,
amomi —[Vnc.] I, piperis —[Vnc.] I. His tunsis criblatisque ad
incolomitatem dentium de experimentis <uti> suademus. [17]
Compositio dentifricii, quam Artemius Dianio ostendit, contra
dentium stridorem: Panem candidum siccum uetustum, qui teri
possit, salem, piper, folium, costum, cornum ceruinum. Haec
aequis ponderibus teres ad maximam leuitatem et cotidie inde
dentes curabis, quo facto stridorem eorum omnem umoremque
depelles. [18] Ad colorem nitidum reducit dentes nitrum cum porro
rudi coctum et pro dentifricio sumptum. [19] Ad dentes nigros
purgandos panem candidum et pumicem pari pondere combure et tere
atque adsidue hoc dentifricio utere. [20] De saepiarum ossibus
quod est molle —[Vnc.] IIII, salis ammoniaci —[Vnc.] II, marmoris
candidi —[Vnc.] II, scinoanthos —[Vnc.] IIII, cassiae —[Vnc.]
II, folii —[Vnc.] I, piperis albi semunciam, herbae cyclaminis
sucum et mel Lycium quantum sufficiat aequali mensura permisce.
Quibus rebus dentifricium egregium facies, quod dolorem dentium
sedat eosque confirmat et candidissimos reddit, sed quae terenda
sunt diligentissime conterantur atque criblentur et sic omnia
misceantur. Quod dentifricium necnon et alia omnia supra dicta in
pyxidibus ligneis aut corneis debent recondi.

CAPVT XIIII. VVAE ET FAVCIBVS ET ARTERIIS ET RAVCEDINI REMEDIA
PHYSICA ΕΤ RATIONABILIA DIVERSA DE EXPERIMENTIS

[1] Ad faucium uuaeque tumorem hac fere omnes compositione uti
debent, quia nullam aspritudinem habet et satis efficax est: Vuae
Amineae acerbae, cum primum granum eius incipit perlucere, suci
[Sext.] IIII, mellis Attici [Sext.] I misceto in unum atque in
aeneo uaso coquito subinde mouens, donec mellis habeat
spissitudinem, atque inde fauces continges. [2] Altera ad
eiusmodi molestias compositio, cum diutius uexatae sunt partes
supra dictae, ut facile placentur: Aluminis fissi [Den.] II,
omphaci aridi [Den.] I, croci [Den.] I, passi Cretici [Sext.]
I. Hoc decoquitur uaso fictili ad medias ita, ut, quae terenda
sunt, diligenter trita admisceantur. Vtrumque autem medicamentum
signatum stagneo reponendum est uasculo, et uua uel fauces
adsidue inde tangendae. [3] Vbi suppuratio faucium suspecta est
diutius permanente earum tumore et interdum febriculis non sine
horrore incurrentibus, oportebit quidem gargalizari aquam mulsam
uel cum ficis aridis decoctam; sed perungueri fauces utile est
hoc medicamento, qua tactus sustineri poterit, paulo pressius.
Quod conficitur sic: Mellis boni despumati heminam, resinae
terebinthinae [Pon.] I, rosae siccae cyathos V. Resinam cum rosa
duplici uaso, ut solent unguentarii uti, liquefieri oportet,
deinde admisceri mel et coqui, donec spissum fiat medicamentum.
Hoc etiam cum eruperit suppuratio uti oportebit; expurgat enim et
explet omnia. [4] Vuam supprimit diu iacentem sal et galla
contusa aequis ponderibus admixta et ita per cocleare adposita,
item gallae [Den.] II, aeris flos [Den.] II, menarum sine ouis,
id est piscium salsorum, capita X. Haec comburuntur et ita
ceteris bene tritis trita admiscentur, sed postea nihilominus in
unum diutius teruntur. Oportet autem tangi digito umido
medicamentum et sic uuam ab imo rectam diu supprimi sussum
uersus. [5] Ad arteria exasperata simplicia quidem haec faciunt:
Gummi Alexandrinum uel tracanthum per se sub lingua retentum. Sed
composita haec ad tumorem arteriae maxime prosunt: Papaueris
siluatici iam maturi, uiridis tamen adhuc capita quam plurima
uaso fictili coiciuntur atque aqua superfunditur tanta, ut
supersint de uasculo duo uel tres digiti. Haec ubi triduo
macerata fuerint, eodem uaso incoquuntur, donec madescant, postea
exprimuntur omnisque aquae percolatae prius diligenter mensura
capitur, ad cuius soliditatem mellis Attici quarta pars miscetur;
deinde in duplici uaso tamdiu coquitur, donec mellis habeat
spissitudinem. Hoc medicamentum et ad auriculae tumorem et ad
tussim facit. [6] Altera arteriace ad fluorem arteriae et ad
raucitatem et ad tussim et ad spissum sonum uocis. Accipit haec:
Tragacanthi [Den.] VI, gummis acanthini, quod ex uermiculis qui
illic sunt uerum docetur, [Den.] VI, murrae [Den.] I, turis
[Den.] II, croci [Den.] I, piperis albi grana XX, cariotarum
recentium trium pulpas medias detracta exteriore cute, uuae
passae incorruptae purgatis interioribus granis [Den.] VIII.
Gummi et tragacanthum passo Cretico uno die et una nocte macerari
oportet, postero die pilo mundo contundi et cetera trita
mortario curiose admisceri. Inde dari debet fabae magnitudinis
globulus et sub lingua teneri et deuorari statim, quod
liquefactum fuerit. Hoc medicamentum pipere detracto et ad
tumorem arteriae facit; seruandum autem est pyxide buxea. [7]
Arteriace, qua melior non est; refertur autem in Asclepiaden
medicum optimum. Facit ad omnia superius dicta et quidquid in
arteriis uitii est efficaciter curat. Constat ex his: Myrrae
optimae pinguis [Den.] XXIIII, tragacanthi candidi [Den.]
XXXVIII, glycyrizae radicis [Den.] XVIII, resinae terebinthinae
uerae [Den.] XXXVI. Tragacanthum sicut est contundi et
percribrari tenui foramine oportet, deinde myrram tritam seorsum
admisceri et rursus utraque in unum diu teri atque ita in pilam
coici et ibi, cum concaluerint omnia ictu pilae assiduo,
terebinthinam paulatim misceri, donec omnium unitas fiat. Postea
glycerizam contusam et cribratam mortarioque nihilo minus
diligenter tritam sensim adspergi conuenit. Sed ubi haec bene
mixta fuerint, dum calet medicamentum, plures accedant et pilulas
faciant uiciae magnitudine. Fit enim cito durissima haec
arteriace et <hoc> ipso praecedit ceteras, quia linguae subiecta
non facile soluitur et ita diutius exhibet salubritatis effectum.
[8] Brassicae crudae folium leuissime terito; ex eo sucum
exprimito, quo uua contacta potenter subleuatur. [9] Pruni folia
siue satiui seu siluestris ex uino decocta et saepius gargalizata
uuam resilere compellunt. [10] Gallae tritae puluere uua
contacta eodem die resilit, si ter ei interiectis horis medicamen
fuerit adpositum. [11] Capitis summi uerticem si quis uuam
laboranti mordeat inopino, omni eum molestia liberabit. [12] In
principio doloris uua bene subleuatur, si aqua frigida uel posca
adsidue gargalizetur. [13] Lotium uetus humanum adiecto croco ab
inscio, ne fastidiat, epotum uel gargalizatum mirum in modum uuam
reprimit et consumit. [14] Cinis testarum ustarum ex ostreis cum
melle tenuissime contritus uuae inlitus prodest. [15] Rubi
coliculi teneri discoquuntur ex uino idque uinum gargalizatur,
quod confestim uuam prominentem coercet. [16] Folia rubi arefacta
in umbra in cinerem concremantur; is cinis in cocleari uuae
subiectus praesentaneo remedio eam contrahit. [17] Herundinum
exustarum cinis usque ad periculum laboranti uuae cum melle
mixtus potenter inlinitur. [18] Alumen scissum leuiter tritum uel
tunsum uuae subditum prodest. [19] Chalcitis [Scrip.] I, turis
[Scrip.] III, calcis uiuae denarium, misui, nardi, folii [Scrip.]
binos, croci sicci [Scrip.] II. Omnia tunsa et cribrata in unum
miscebis deque eo puluere in cocleari posito uuam tanges ter
mane, ter ante balneum; certum experieris remedium. [20] Salis
granum, panis micam, carbonem mortuum in foenicio alligabis et
lino circa collum uuam dolenti suspendes. [21] Suco uel lacte
caprifici in cocleari posito uua optime subleuatur. [22] Vrtica
teritur eiusque sucus expressus et tepefactus ab eo, qui uuam
dolet, salubriter gargalizatur. [23] Lapillus, qui in spongea
Africana inuenitur, foenicio obuolutus linoque ligatus collo
suspenditur eius, qui uuae uitio laborat. [24] Carmen ad uuae
dolorem, quod ipse sibi qui dolet praecantet, et manus supinas a
gutture usque ad cerebrum coniunctis digitis ducens dicat: CRISSI
CRASI CANCRASI. Quibus dictis rursum manus a gutture ducat et
ter hoc faciat. [25] Laboranti uuae diuturno labore haec cura
succurrit: Herudinem uiuam testo auellanae includes eamque
phoenicio inuolutam lino circa collum subligabis intraque diem
nonum omni molestia liberaberis. [26] De uua passa eliges granum,
quod unum intrinsecus nucleum habeat, eumque in foenicio
alligabis et faucibus, id est in regione uuae, inseres et tenebis
et dices: “Vua uuam emendat”, mox ipsum foenicium supra uerticem
eius tenebis et idem dices, cumque ter ipsum feceris et
carminaueris, collo dolentis subligabis. [27] Rosae siccae partes
duas, myrti partem unam cum aqua mulsa decoques et laboranti de
uua dabis gargalizandum. [28] Lenticulam, ficus siccas et
furfures cum aqua mulsa decoques et pro gargalismatio uteris ad
uuam reparandam. [29] Aleum cum sale tritum in cocleari adpositum
uuae uehementer eam releuat. [30] Alei umbilicum, quo grana
continentur atque ubi radices inhaerent, cum ipsis radicibus in
foenicio conliga et laboranti de uua luna septima fylacterii more
suspendes. [31] Ouum exinanitum completum uiua terra loco clauso
si abscondatur ab eo, qui de faucibus et arteriis laborabit,
remedio praesenti sibi subuenit. [32] Olei ueteris quod satis
erit infusum naribus tumorem arteriorum represso periculo
suffocationis euincit. [33] Fimum columbinum, ficus aridas et
nitrum tundes eaque mixta extrinsecus adpones. Hoc medicamen
asperitatem faucium mollit destillationemque castigat. [34]
Cocleae terra tantum excussa inlotae coquuntur, dehinc tritae cum
passo Cretico aduersum faucium molestias hauriuntur. [35] Vt
faucium duritiam lenias, medicamen facies tale: Myrrae —[Vnc.]
III, croci —[Vnc.] I, tracanthi —[Vnc.] III, ammoniaci —[Vnc.]
III, mellis quod satis sit. Omnia haec trita atque permixta
recondes et parato certoque subsidio ad arterias crassiores et ad
difficultatem uocis uteris. [36] Ad tumores uuae et faucium
reprimendos gargalizari oportet tepidam aquam mulsam cum umore
tisanae et cum melle decoctam. Passum quoque cum glyceriza uel
ysopo uel feno Graeco uel lini semine decoctum iuuat necnon et
aqua maluarum illic incoctarum gargalizationi plurimum prodest.
[37] Bene opitulatur et fomentum per sfongeam adhibitum ex aqua
calida arteriae et faucibus, quas partes postea tegi oportebit
lana sucida pura. [38] Sedant tumores faucium et uuae
perunctiones quaedam, ut sucus de moris coctus in mellis
spissitudinem, item mali Punici granorum sucus, item uuae acerbae
sucus eodem modo decoctus. Prodest et lentisci et terebinthi et
rhus Syriaci et myrtae et rubi et rosae sucus, si cum melle haec
omnia decoquantur. Pruna quoque prosunt matura, si aqua, in qua
cocta fuerint, gargarizetur aut os ex ea colluatur. Haec omnia
prosunt etiam anginam habentibus et cetera uitia in ore nata
efficaciter curant. [39] Non desinente faucium tumore prosunt non
solum fomenta molliter adhibita faucibus atque arteriis per
sfongias aquae calidae, sed etiam cataplasmata uel fomenta de
farinis. Itaque inponi oportebit isdem partibus farinam
hordeaceam ex aqua pura uel mulsa coctam uel lini seminis farinam
uel fenograeci farinam similiter coctam. Sed mirifice prosunt
pulli hirundinini pingues salliti uel recentes assi in cibo
sumpti; protinus enim omnem praefocationem et tumorem faucium
tollunt. Verum si suppurare fauces uidebuntur, oportebit saepius
gargalizare aquam cum ficis aridis coctam uel aquam mulsam cum
supra scriptorum admixtione. Quod si tantus fuerit tumor, ut
etiam praefocari aut strangulari fauces uideantur, aluum
subtrahere clysterio oportebit aut sanguinem emittere de brachio
uel sub lingua uenam praecidere. [40] Thymbrae ex aqua coctae uel
aceti uapor per arundinem ore receptus prodest ad tumores oris
et gutturis et faucium. [41] Origanum tritum cum melle inpositum
ulcera oris purgat nec patitur ea longius serpere, coctum uero
cum aqua et arida ficu atque adsidue gargalizatum facit et <ad>
alia uitia, id est ad anginam et linguam sideratam, quod genus
morbi Graeci paralysin uocant. [42] Sorbitionibus uti oportebit
eos, qui de uua et faucibus laborant, factis ex amulo, tisana,
oryza, alica, farina triticea, faba alba, urtica tenera cum lacte
decocta; deinde, cum ex aliqua parte releuati fuerint, tum uti
ouis sorbilibus debent. [43] Ad uuas callosas et nimium tumentes
mirifica haec compositio est; facit et ad cetera faucium et oris
uitia. Est autem haec: Aeris floris [Den.] II, chalcitidis
[Den.] II, picis liquidae cyathum. Coquitur pix, donec amittat
odorem, deinde adiciuntur ei mellis cyathi sex, atque iterum
utraque mixta inferuescunt; post hoc adicitur uini Aminei
sextarius et rursum coquitur. Vbi autem bene decoctum fuerit,
cetera supra scripta, quae sicca sunt, trita adiciuntur iterumque
decoquitur medicamentum, donec sit spissum uelut mel. [44] Rhus,
quo coriarii utuntur, foliorum tenerorum collectorum aestate,
priusquam semen arbusculae eorum habeant, [Den.] XXIIII
macerantur in aquae nitidae congiis tribus totidem diebus
totidemque noctibus, deinde expressa folia abiciuntur; aqua, in
qua macerata fuerint, transfunditur in uas aereum et coquitur,
donec in mellis spissitudinem redigatur. Oportet autem moueri
aquam ipsam tudicula uel spathomeli aeris rubri, postea adici
debent trita haec: Myrrae, turis, nardi Syriacae, cinnami,
cassiae, singulorum denarii bini, deinde bis ter inferuefieri
medicamentum et reponi in pyxide cyprea. Facit ad omnia uitia,
quae in ore nascuntur, et ad uuam et arterias et anginam et ad
auriculas, ex quibus puris multum fluit, et ad ueretra et ad
nigridinem carbunculorum, crustas quoque et papulas omnes et
maxime ea umoris uitia, quae in nocte concitantur, expurgat; sed
si uetustate medicamentum inaruerit, remittitur et temperatur
uino austere bene calido. [45] Remedium Cosmi medici ad anginam
et ad omnia uitia, quae in ore nascuntur, et ad aures pure
manantes et ad carbunculos atque ad ueretra, quae nigridinem
duxerint, et ad crustas et ad ulcera in pedibus subtrita
calciamentis: Rhus Syriaci [Den.] II, myrrae [Den.] IIII,
cassiae [Den.] II, croci [Den.] II, mellis Attici cyathos duos.
Coquitur medicamentum lente in cinere calido, donec spissum
fiat; reponitur in uaso aereo. [46] Arteriace ad grauidines oris
et capitis et ad pleuriticos et per tussem sanguinem eicientes.
Conficitur sic: Passi Cretici sextarii duo decoquuntur ad
tertias, deinde admiscetur turis uictoriati duae tertiaeue
partes, myrrae dimidia, croci una, tragacanthi [Den.] I, gummis
[Den.] I, piperis grana numero XX, glycerizae suci [Den.] III,
cariotarum pinguium suci exemptis interaneis [Den.] III. Gummi
et tragacanthum in aqua mulsa maceratur, deinde utraque trita
ceteris bene tritis et leuigatis admiscentur, post hoc globoli
finguntur ad fabae magnitudinem, quos sub lingua teneri oportet
et quod de his liquefactum fuerit statim deuorari. Haec
conpositio facit ad omnia arteriae uitia et thoracis et ad uocis
intercisionem. [47] Compositio, quae dicitur stomatice. Facit ad
tossillas et uuas tumentes et ad uulnera et ulcera in auriculis
uetera, excepta ex libris Ptolomaei regis, qui Euergetes
appellatus est. Accipit haec: Suci ex moris facti et in sole
cocti [Sext.] unum semis, glycerizae suci [Den.] II, corticis
lyciae [Den.] S[Sem.], myrrae troglodytis [Den.] I, aluminis
fissi [Den.] I, nardi Indici [Den.] S[Sem.], mellis Attici
cyathos IIII, uini Malei cyathum I. Quae arida sunt seorsum
teruntur et in unum cum uino temperantur, deinde passum his
admiscetur et coquuntur omnia in cinere calido, donec mellis
spissitudinem habeant. Non oportet autem ignorare utiles esse
arteriam inbicillam habentibus gestationes, deambulationes,
corporis uocisque exercitationes, contraria autem balnea et
omnia, quae uidentur caput inplere uel umores excitare. [48] Vuae
et faucium dolori fimus agnorum, priusquam herbam gustent, in
umbra arefactus et confrictus atque emplastri more adpositus
medetur. [49] Suco cocleae acu transfossae inlita uua sanatur
ita, ut ipsa coclea in fumo postea suspendatur. [50] Vuae
destillationi, quae omnibus fere periculosa est, nam et pthisin
et syntexin et alias molestas ualetudines creat, prosunt porri
sectiui folia non cocta sine pane adsidue manducata. [51] Oleum
calidum ei, qui de uua et arteriis laborat, eunti dormitum in
cerebrum et in aures infundi utile est. [52] Vuam toto anno non
dolebit, qui, cum primum uuam uiderit procedentem, sinistra manu
digito medicinali et pollice granum uulsum sic transgluttierit,
ut dentibus non contingat. [53] Stercus caballinum recens
colliges et in furno calefacies, tunc oleum medio capiti infundes
contra uuam et sic stercus praedictum in panno uel in linteo
spisso capiti superligabis in noctem. [54] Frumenti grana super
candentem tegulam pones et disperges ea et, cum uideris ex his
umorem nigrum exire, de cocliario colliges et subinde uuae
adpones; statim remediabis. [55] Ad fauces et arteria impedita
remedium utile sic: Croci dragmas VIII, nardi draĝ[g cum linea
suprascripta]. II, scynuanthus draĝ[g cum linea suprascripta]. I,
amuli draĝ[g cum linea suprascripta]. I S[Sem.], rosae seminis
draĝ[Den.]. I. Mellis Attici cyathum unum cum tenuissimo puluere
specierum supra dictarum miscebis et decoques tenuiter et ad
perunctionem faucium uteris. [56] Lac bubulum recens mulsum et
lento igne calefactum gargalizatumque arteria constricta infuso
catarro et fauces exasperatas pristinae sanitati restituta
persanat. [57] Vuae dolenti et destillanti medicamentum
praesentaneum sic: Gallae rufae semunciam, aluminis scissi
[Scrip.] VIIII, myrrae pinguissimae [Scrip.] VIIII, cunicularis
herbae aridae super mundam tegulam combustae cineris semunciam.
Haec omnia in tenuissimum puluerem redacta et in unum permixta
seruantur uaso uitreo et per triduum cocleare semiplenum ieiuno
et bene digesto intra os inseritur, ut uuam contingat et inlinat.
[58] Causticum ad uuam penitus minuendam uel consumendam sic:
Feniculi draĝ[g cum linea suprascripta]. I, calcis uiuae draĝ[g
cum linea suprascripta]. I, afronitri draĝ[g cum linea
suprascripta]. ΙΙ, chalcanthi draĝ[g cum linea suprascripta]. II,
iu draĝ[g cum linea suprascripta]. II. Contusa haec in puluerem
redacta permisce et subige cum cinere lixiui ficulnei et inpone
siccum ita, ut haereat uuae uel faucibus. [59] Raucis et
grauedini uocis plurimum prodest traganthum, si sub lingua diu
teneatur, aut piper, et paulatim saliua, quae collecta fuerit,
sorbeatur. [60] Raucus si oua incocta recentia singula per
triduum ieiunus hauserit, statim remediabitur. [61] Raucis, si in
balineo clament et aërem calidum intra fauces recipiant, satis
utile est. Oleum quoque uiride in ore tepidum teneant et adsidue
gargarizent, etiam in balneo; plurimum prodest. [62] Ad uocem
clarificandam radicem edulem, quae incocta manducatur, cum mulso
coque et deinceps ipsum mulsum bibe et radicem ipsam manduca.
[63] Ad uuam destillantem platani pilulam, quam singularem
inueneris, lino traiectam suspende collo laborantis. [64] Vuam
caniculatam et cocleam Germanam combure et contere atque ex eo
puluere mixto pollice summo uel certe cocleario uuam ieiuno tange
per triduum. [65] Herbae cymbalitis radicem ante solis ortum
collige sinistrae manus digitis pollice et medicinali in nomine
eius, qui uuam dolebit, et licio conligatam collo eius suspende.
[66] Picem mollem cerebro eius inpone, qui uuam dolebit;
praecipe, ut super limen stans superiori limini ipsam picem
capite suo adfigat. [67] Ad dolorem uuae scribes in charta et
collo laborantis linteolo suspendes: “Furmica sanguinem non habet
nec fel; fuge uua, ne cancer te comedat.” [68] Araneam, quae
sursum uersus subit et texit, prendes et nomen eius dices, cui
medendum erit, et adicies: “Sic cito subeat uua eius, quem
nomino, quomodo aranea haec sursum repit et texit.” Tum ipsam
araneam in chartam uirginem lino ligabis et collo laborantis
suspendes die Iouis, sed dum prendes araneam uel phylacterium
alligas, ter in terram spues. [69] Medicamen causticum ad uuam
sine ferro tollendam, de quo etiam sciatici curantur: Calcis
uiuae —[Vnc.] I, saponis albi pilulas III, senopidis, hoc est
minii, modicum, lixiui, unde operantur coactiliarii, aliquantum.
In unum miscebis haec et coagitabis diu et repositum habebis, ut,
cum opus fuerit, utaris. [70] Descriptio trochisci plurimis
rebus satis utilis, id est ad uetustas tusses et reumata, quae in
arteriis consurgunt, ad paralyticos, ad eos, qui ex incommodo
tremunt, ad nesciam, ad ydropicos, ad opisthotonicos, ad pedum
subitos dolores uel grauidines, ad longas uiscerum causas uel
dolores, ad pthisicos, ad inediam, ad eparis uel lienis et ad
intestinorum dolores, ad duritiam quoque eparis resoluendam, ad
partus extrahendos, qui ante maturitatem fuerint enecati, et si
quid post partum resederit euocandum. Quod medicamentum ab
Eutychiano archiatro primum traditum fertur. Cuius descriptio
talis: Storachis draĝ[g cum linea suprascripta]. IIII, iris
Illyricae draĝ[g cum linea suprascripta]. IIII, yoscyami draĝ[g
cum linea suprascripta]. I, opopanacis draĝ[g cum linea
suprascripta]. IIII, myrrae troglodytis draĝ[g cum linea
suprascripta]. IIII, resinae terebinthinae draĝ[g cum linea
suprascripta]. II, piperis albi draĝ[g cum linea suprascripta].
XII, afronitri draĝ[g cum linea suprascripta]. XI, opii draĝ[g
cum linea suprascripta]. XI, galbani draĝ[g cum linea
suprascripta]. IIII. Haec omnia diligentissime tunsa, cribrata et
trita, ut permiscere se possint, aqua nitida in unum colliges
ita, ut storachem et galbanum separatim ante contundas. Quae
simul confusa aqua colliges et trochiscos ad mensuram oboli
facies et, cum necessarium fuerit, ex aqua calida bibendos dabis
cum cyathis tribus ternos, prout aetas aut uirtus fuerit.

CAPVT XV. AD ANGINAM VEL SYNANCHEM ET STRVMAS ET PAROTIDAS ET
REVMATA ΕΤ GLANDVLAS VEL TOSILLAS ET AD EA QVAE FAVCIBVS
HAESERINT EVOCANDA REMEDIA RATIONABILIA ET PHYSICA DIVERSA DE
EXPERIMENTIS

[1] Anginae prodest sanguinis detractio, cucurbitarum adhibitio
ceteraque auxilia, quibus medici efficacius utuntur. Medicamenta
autem simplicia haec recte faciunt: Laser Cyrinaicum aqua dilutum
crassius per pinnam faucibus adhibitum uel euphorbium aqua
dilutum similiter inpositum. [2] Conpositionum autem haec sunt
apta: Fellis taurini, salis, aceti, mellis, olei ueteris aequas
partes in unum misceri oportet et, cum opus fuerit, pinna
perfricare fauces diutius laborantes. [3] Ιtem bene facit et hoc
medicamentum compositum sic: Git fricti [Den.] II, pyrethri
[Den.] I, sagapeni uictoriati pondus. Trita haec cum melle
miscentur et ita faucibus adhibentur. [4] Facit bene medicamentum
hoc compositum sic: Fellis taurini [Den.] II, suci cucumeris
siluatici [Den.] I, cachryos et misui animati [Den.] singulos.
Trita haec melle admixto reponuntur. Cum opus est, aqua tepida
diluuntur et fauces exinde perunguntur cogunturque inde quam
plurimum deuorare, qui faucium dolore uexantur; soluit enim
uentrem et ita uehementissime prodest. [5] Item bene facit et hoc
medicamentum: Hirundininorum pullorum exustorum cineris [Den.]
I, hysopi [Den.] I, nitri [Den.] I, piperis [Den.] semissem,
laseris [Den.] II. Hoc medicamento et saepius fauces et pressius
fricari oportet. [6] Multis et hoc profuit medicamentum: Costi,
opii, anesi, schoeni, cassiae rufae, singulorum [Den.] binos,
git [Den.] I, amomi uictoriati pondus I, asari, quod est semen,
[Den.] II, aluminis fissi [Den.] I, gallae, quod est medium,
magnitudine ciceris pilulas numero V, croci [Den.] II,
crocomagmatis uictoriati pondus, myrrae uictoriati pondus,
aristolociae Graecae [Den.] IIII, cinnami [Den.] III,
hirundinum siluestrium exustorum pullorum cineris [Den.] V,
nardi spicae uictoriati pondus. Melle Attico despumato
conprehenduntur haec omnia diligenter trita; cum autem opus
fuerit reparari hoc medicamentum, adicietur quod satis erit
eiusdem mellis et sic faucibus inseretur. Hoc Liuia Augusta
semper compositum habuit et reconditum in uasculo uitreo; facit
enim mirifice aduersum anginam et synanchem. [7] Medicamentum ad
anginam, quod deuoratur, quantum digito uno tolli uel colligi
potest, componitur ex his: Rhus Syriaci denarii semissem, hysopi
tantundem, ceparum Cypriarum capita tria, laseris Cyrenaici
quantum erui granum est, uini bene odorati cyathos tres. Cum uino
cepae ita teruntur, ut soluantur, deinde mittuntur in uase aeris
rubri atque adiciuntur cetera et coquuntur ad mellis
crassitudinem. Hinc dabitur bis uel ter digito lingere ei, cui
medendum est. [8] Ad synanchis molestiam et faucium dolorem
periculosum efficax medicamen; conficitur diligenter et
reconditum in praesidio habetur: Ius, in quo hirundinum pulli
cocti fuerint, accipitur tepens et intra fauces continetur atque
aliquid inde transmittitur. [9] Sed praecipue contra synanchem
prodest, si hirundines uiuos in nido prendas et uiuos incendas,
ut puluis ex his fiat, die Iouis liduna luna uetere. Sed obserua,
ut inpares in nido inuenias et quanti fuerint exuras. Horum in
calida aqua puluerem bibendum dabis et de ipso puluere digito
locum synanchis abintro continges; miraberis remedium; sed
inlotis manibus remedium facies. [10] Rutam, alium, laser aequali
mensura tritum, si ex uino gargarizet qui synanchem patitur,
certum et praesens remedium sentiet. [11] Praecantabis ieiunus
ieiunum tenens locum, qui erit in causa, digitis tribus, id est
pollice, medio et medicinali, residuis duobus eleuatis. Dices:
“Exi, <si> hodie nata, si ante nata, si hodie creata, si ante
creata; hanc pestem pestilentiam, hunc dolorem, hunc tumorem,
hunc ruborem, has toles, has tosillas, hunc panum, has panuclas,
hanc strumam, hanc strumellam hac religione euoco, educo, excanto
de istis membris medullis.” [12] Ad tosillas herbae, quae lingua
bubula dicitur, radix circa collum inligata plurimum prodest.
[13] Gladioli folium medium diuisum et in similitudinem coronae
in se conexum ac pro torque circa collum habitum tosillas sedat.
[14] Pruni arboris folia ex uino decocta et gargarizata tosillas
molliunt. [15] Turis manna et myrra et cinnamomum et galbanum
aequis ponderibus separatim ad leuitatem contusa cribrataque et
cum resina terebinthina ceraque decocta plurimum atque emplastri
modo adposita sanant tosillas. [16] Si adipe leonina tosillae
interius perunguantur, eodem die sanabuntur. [17] Lac caprunum
uel bubulum uel ouillum recens mulsum dum calet uel etiam
calefactum gargarizatum tosillarum dolores et tumores cito sedat.
[18] Plantago uel eius radix diligentissime contrita cum axungia
uetere inposita in panno uel linteo prodest anginae uel
tosillis. [19] Cyclaminis sucum et mel Lycium aequis portionibus
miscebis et eo gargarismatio ad omnia faucium uitia potenter
uteris. [20] Pulticulam ex alica facies, in qua capita porrorum
contusa mittes, et simul decoques et deinde colabis et sorbitione
ea contra faucium molestias, cum uolueris, uteris. [21] Si quis
grillum manu contriuerit et ad tosillas uel suas uel alterius
tenens ter adplicuerit, tactu illo tumorem sanabit. [22] Tosillis
renes uulturini aridi in melle triti uel decocti mirum remedium
praestant, si pro emplastro adponantur. [23] Cepae longae
conditoriae suco adiecto melle permixto interiora faucium
pertractantur; quo facto anginam laborantem a periculo liberabis.
Resina quoque uel liquore cedri arboris angina adsidue peruncta
sanatur. [24] Myrtae foliorum sucus gargarizatus uel etiam
transmissus anginae plurimum prodest. [25] Myrram contritam ex
aqua tepida constanter absorbendam dato ei, qui anginae periculo
laborat; statim eum liberabis. [26] Herundinum conbustarum cinis
cum melle Attico mixtus faucibusque inditus et anginam reprimet
et ulcera, si qua arteriis inerunt, contacta purgabit sanabitque.
[27] Taurinum fel melle permixtum et extrinsecus faucibus
adpositum uel pro unguine inductum anginas efficaciter sanat.
Idem praestat et caprinum fel similiter adpositum. [28] Si subita
angina ita fauces praefocabuntur, ut nullum auxilium celeriter
inueniri possit, ferro quam acutissimo ex uenula, quae sub lingua
est in parte sinistra, quae statim de hoc morbo pallescit,
sanguis emittatur; continuo subuenietur. [29] Herbae
proserpinalis, quae draconteon dicitur, contritae suco admisceto
salsam aquam et olei parum atque inde linguam et quae sunt circa
linguam et fauces perfricato, donec uomat, cui medebere; cito
sanabitur. [30] Alumen tritum ex posca gargarizatum anginae
molestiis prodest. [31] Lini semen et anethum cum sale et oleo et
aceto decoctum bene contra faucium dolores gargarizabitur. [32]
Nucis iuglandis nuclei triti cum ruta et oleo inpositi faucibus
prosunt. [33] Ruborum caules teneri teruntur sucusque eorum
expressus et in sole coagitatus, donec spissetur ad crassitudinem
mellis, ab interiore parte faucibus et gingiuis inlitus plurimum
prodest. [34] Pullus herundinis siluestris uel melius si
ripariolae, certe etiam domesticae, assus uel elixus comestus
anginam uelocissime certissimeque sanat adeo, ut hominem ab hoc
morbo per totum annum tutissimum praestet. [35] Ad parotidas
sedandas asphodili herbae radix inuoluta lana fusca et circa
collum suspensa remedio plurimum erit. [36] Brassicae stirpes
siue stipites arefactae uel combustae et in puluerem redactae et
cum axungia uetere subactae atque emplastro alutacio parotidibus
inpositae satis prosunt. [37] Lupino crudo deme folliculos atque
ex eo farinam tenuissimam facito, quam melle subactam uice
malagmatis parotidibus adponas; continuo dolores tumoresque
sedabis. Idem praestat et cum aceto decoctus similiterque
adpositus. [38] Herba uerbena cum plantagine in ore contrita
adiecto modico salis pro emplastro adposita parotidas mire
discutit. Quas cum aperuerit, detracto sale sola contrita et
inposita celeriter sanabit nec cicatricem magnam faciet. [39]
Noctuae iecur diligenter seruatum atque ex unguento nardino trito
auriculis subinde infusum celeriter parotidum uitium omne
persanat. [40] Ostrei testarum combustarum cinis cum melle
inpositus parotidas cito soluit. [41] Aqua marina tepida uel ex
marino sale infecta parotidas sfongia prius elue, tum calcem cum
axungia uetere subactam inponito; confestim sanabis. [42] Spumae
argenti [Pon.] I, olei ueteris [Pon.] II, salis ammoniaci
[Pon.] II, galbani [Pon.] II. Simul haec omnia permiscebis ita,
ut spumam argenti in oleo decoquas usque ad crassitudinem
mellis; tum adicies salem et pones, ut ferueat. Item galbanum
addes et rursum pones, ut ferueat, postea simul omnia colabis et
recondes et, cum opus fuerit, more emplastri miro remedio
sedandis parotidibus uteris. [43] Vitium exustarum cinis cum cera
et resina paribus ponderibus adpositus parotidis prodest, sed
una decoctus. [44] Stercus columbinum tritum cum farina ordiacia
ex melle subactum et calide adpositum nascentes parotidas
conprimit. [45] Adeps ursina pari pondere cum seuo taurino et
cera permixta atque adposita parotidibus mirum remedium est. [46]
Pingue laridi, quod inter cutem et carnem macram est, si
parotidibus adponatur et illic ligetur, cito sanabuntur. [47] Mus
araneus si in orbitam inciderit, naturali fato illic detentus
emoritur. Hunc illic inuentum argilla aut linteo aut foenicio
inuolue et ex eo ter circumscribe parotidas, quae in corpore
subito turgebunt; mira celeritate sanabis. [48] Maluae radice
lino uel licio traiecta aut arnoglosae, id est plantaginis,
radice similiter collo circumdata strumas sanari manifestum est.
[49] Mentastri sucus cum uino gargarizatus frequenter strumas
tumoresque discutiet. [50] Farina hordiacia, pix liquida cum cera
et oleo mixta percoctaque, adiecto puerili lotio subacta, more
emplastri inposita strumas utiliter sanabit. [51] Galbanum
inpositum super strumas facile eas discutit. Idem praestat et sal
ammoniacus adpositus uel densiore liquore inditus aut inlitus.
[52] Contra omnes strumas et feminis et maribus utilissimum est,
si cor lacertae uiridis lupino argenteo clausum in collo
suspensum semper habeant. [53] Fel bubulum uel caprunum ad
incipientes strumas optime facere experimenta docuerunt; nam
penitus crescere non sinentur, si eo adsidue tangantur. [54]
Cancri fluuiales combusti triti et cum melle adpositi strumas
discutiunt. Idem praestant et testae echinorum ex aceto tritae
adpositae. [55] Si uolueris explorare, utrum struma sit loci
illius, qui tumebit, antequam medicinam adhibeas, lumbricum
terrestrem ad tumorem adplica et postea super folium pone. Si
struma erit, lumbrico terra fiet; si non erit struma, integer
atque inlaesus permanebit. [56] Saepiae testa minutissime contusa
cum axungia uetere subacta et inposita strumis medetur. [57]
Nasturcium cum alumine contritum inlitum uel inpositum strumis
opitulabitur. [58] Talparum capita recisa cum terra sua
contunduntur et pro emplastro adponuntur strumis; utiliter
prosunt. Ob quod pastilli inde facti in pyxide stagnea reponi
debent, ut praesto sint, cum opus est. [59] Calx uiua cum resina
liquida et adipe suilla subacta et addito melle inposita strumis
mire medetur. [60] Vngularum equinarum exustarum cinis cum oleo
inpositus uel inlitus strumis medetur. [61] Acu ossea, id est
spiculo trygonis, quae pastinaca dicitur, strumam saepius punge;
statim arescit. [62] Ad strumam sedandam buxi tenera et cicutam
teres uel contundes et cum axungia subiges et in panno tenui
inductum medicamen adpones. [63] Virgulas teneras buxi, manipulum
tenerum urticae unipecciae in ollam rudem bisextialem cum aqua
mittes et ad medias decoques, postea de aqua ipsa dormitum eunti
aduersus strumas calidum quantum pati possit sorbendum dabis, non
transmittendum, sed ad eum locum, qui dolet, intra os tenendum;
quanto autem diutius aut calidius tenuerit, tanto citius
sanabitur. Sufficit autem, ut ternos sorsos singulis noctibus
intra os teneat. [64] Medicamen ad fauces curandas sic: Rutae
[Scrip.] VII, mentae semunciam, folii semunciam, anethi
tantundem, apii idem, coliculi seminis idem, cucurbitae et
marruuii idem. Teres diligenter haec omnia ac permiscebis et, cum
opus fuerit, fauces inde tanges. [65] Item puluerem ad idem uel
quae intra os dolent conficies sic: Piperis —[Vnc.] I, folii
—[Vnc.] I, spicae nardi [Scrip.] XII, myrrae [Scrip.] XII, costi
[Scrip.] XII, cassiae fistulae [Scrip.] XII, aloes [Scrip.] IIII,
gutta ammoniaci —[Scrip.] I, dactulorum ossa exustorum [Scrip.]
XII, salsarum sardarum capita trita [Scrip.] XII, rutae seminis
[Scrip.] XII, mentae [Scrip.] XII, pulei [Scrip.] XII, anethi,
apii, coliculi, cucurbitae, marrubii scrip. duodena. Omnia tundes
et cernes et quae urenda sunt super testum combures et teres
atque in uaso uitreo repones et, cum opus fuerit, sicco eo
uteris. [66] Ad synanchem remedium sic: Cuniculum uiuum in olla
rudi combures et puluerem de ipso costo et folio aequis
ponderibus miscebis, et sic in potione plenum cocleare de hoc
puluere cum uino dabis atque etiam fauces inde perfricabis. [67]
Caput uiperae linteolo conligatum colloque suspensum toles optime
sanat aut prohibet innasci. [68] Lac caprunum cum malua et
exiguo sale decoctum gargarizatumque tosillis prime medetur. [69]
Menarum salsarum ustarum de capitibus cinis ex melle inlitus
faucibus anginam cohibet. [70] Aqua, in qua mus coctus fuerit,
aduersum anginas salubriter inscio propinatur. [71] Caninae cutis
corrigium ter collo circumdatum mire anginam releuat. [72]
Multipedes cutiones, qui in stercore nascuntur quique contacti in
globolos conplicantur, adiecta tertia parte resinae ualedissime
triti et malagmatis uice inpositi incipientes parotidas aperiunt
et expurgant, maturatas uero persanant. [73] Axungia uetus cum
testa uasi salsamentarii contusa subactaque et adposita
collectionem parotidum laudabiliter discutit. [74] Vulpinis
testiculis recentibus parotides perunctae cito discutiuntur. [75]
Muricum testae uruntur earumque cinis cum melle parotidibus
salubriter inponitur. [76] Fimo caprae axungia uetus permixta et
subacta atque ut emplastrum adposita parotidas persanat. [77]
Calcis floris [Scrip.] III, alei spicas duas cum axungia tundes
et inpones parotidibus malagmatis more. [78] Nasturcium cum
lomento contritum sanat strumas. Etiam marrubium cum adipe mixtum
adpositumque prodest. [79] Exulceratis strumis mustelae sanguis
recte inlinitur uel ipsa in uino decocta salubriter inponitur.
[80] Cocleae, quae salictis inhaerent, cum testis suis tunsae
atque inpositae strumis efficaciter prosunt. [81] Talpae cinis ex
melle inlitus strumis uel iecur eius inter manus tritum
adpositum plurimum prodest. [82] Strumae optime medetur radix
uerbenae, si eam transuersam reseces extremamque eius partem
laborantis collo subnectas, priorem autem partem in fumo
suspendas; arescente enim ea strumae quoque siccabuntur et omnis
earum umor arescet. Cum sanus fuerit, quem curaris, si tibi
ingratus extiterit, utramque partem in aquam coicito; strumae
renascentur. [83] Vrticae radices cum aceto coctae contusaeque ac
subactae manibus tepidae inponuntur; incipientes strumas
continuo conprimunt. Haec autem cura non solum discutiet
prorumpentes strumas, sed et maturas ita aperiet, ut omnibus
radicibus penitus extractis ad certissimam sanitatem sine ulla
cunctatione perducat. [84] Adeps caprina cum calce subacta et
adposita strumas statim dissoluit et sanat. [85] Lupus marinus,
id est piscis, tantae efficaciae est aduersum strumas, ut ad
quamlibet partem corporis admotus strumarum uitium omne persanet.
[86] Aduersus languorem focani expertum medicamen hoc facies:
Piperis albi —[Vnc.] I, naporum seminis —[Vnc.] IIII, rutae
uiridis [Scrip.] VI, absinthii Gallici [Scrip.] VI, laseris
optimi [Scrip.] VI, mellis optimi sextarium. His tritis
commixtisque in unum cocliarium plenum dabis ieiuno uorandum uel
fauces inde continges. [87] Apii seminis quantum tribus digitis
conprehendas, tantundem et salis et senapis Alexandrini adicies,
rutae quoque uiridis pusillum addes et alei spicas V. Haec teres
diligenter et adiunges aceti boni quartarium et dabis bibere ex
aqua calida, si iam per dolorem faucium manducare non poterit.
[88] Adipis ueteris —[Vnc.] I, turis grana III, laseris grana
III, satureiae pusillum, alii spicas undecim teres et calefacies
flammula tenui atque inde collum eius et fauces diligentissime
perfricabis, qui de tolibus laborabit. [89] Remedium ualde certum
et utile faucium doloribus sic. Scribes in charta haec:
Eἶδον τριμόρφου χρύσεον τὸ σάνδαλον
Καὶ ταρταρούχου χάλκεον τὸ σάνδαλον.
Σῶσόν με σεμνέ, νερτέρων ὑπέρτατε.
Quam chartam in phoenicio obuolutam lino conligabis colloque
suspendes meminerisque, ut mundus haec facias et ne tertia manu
scriptura tangatur. [90] Gallam tunsam et cribratam atque alumen
utrumque aequis portionibus sumes et prius in ollam nouam mittes
et mel bonum atque acetum optimum adicies et in unum decoques
atque inde orificia geusiarum et fauces intrinsecus perfricabis.
[91] Vetonicam, argimoniam, uerbenam, rubum, senicionem, mentam,
cucurbitam siccam, hinc amplius mittes sardae caput assatum,
piperis modicum. Teres haec omnia diligenter et miscebis et sic
etiam per pinnulam delicatam faucibus inseres; mire hoc remedio
carbunculum et quidquid mali intra fauces erit curabis. [92] Olei
boni cyathum unum et sucinum uerum in ollam nouam mittes atque
ad medias decoques, deinde sucinum tolles et combures et teres et
puluerem eius in oleum supra scriptum mittes et una iterum
diligenter teres atque inde tolibus, quotiens opus fuerit,
adpones; experieris magnum remedium. [93] Ad parotidas conuenit
noctuae cerebellum butyro mixtum adponi; discutit enim fere eas
sine dolore et molestia. Oportet autem aqua marina feruenti nouis
sfongeis illic demersis et linteo uel sabano intorto utrimque
expressis uaporare eas atque ita oblinire hoc medicamentum
superque tegere lana sulpurata totam maxillam. [94] Bene discutit
parotidas iris Illyrica contusa cocta ex passo et more
cataplasmatis <farinae> hordiaciae calida bis uel ter in die
inposita. [95] Discutit et hoc medicamentum parotidas, antequam
suppurent, quod conficitur sic: Spumae argenti [Pon.] II,
cerussae [Pon.] I, salis ammoniaci [Pon.] I, aeris flos [Pon.]
I, aceti [Sext.] I, olei ueteris [Sext.] II. Spumam, cerussam,
salem per se et cum aceto terere te oportet mortario marmoreo,
deinde oleo admixto traicere in caccabum amplum, ne extra
effundatur, et ad ignem ponere; efferuescit enim ualde. Cum haec
super ignem posita habuerint emplastri mollis temperaturam,
deponi oportebit caccabum. Cum uero desierit feruere, paulatim
spargere aeris flos et mouere spatula medicamentum, ne extra
fundatur, et rursus coquere, donec habeat emplastri
spissitudinem, debebis. [96] Ad strumas bene facit radix
cucumeris siluatici cocta ex aqua mulsa et trita atque ita
inposita. Hebiscum quoque eodem modo coctum et inpositum melius
facit. [97] Marini lepores oleo uetere innecti bene faciunt
discutiendis strumis cum ipso oleo in plumbea pyxide clusi, quam
diebus XL diligenter alligatam oportet haberi. Postea ex eo
pinnula oblinendae sunt strumae superque eas pellis lanata non
nimium tonsa tegendi gratia inponenda est. Praecipi autem
oportet, ne quis hoc medicamento manus inquinet aut inquinatas,
priusquam bene eluerit, ad os referat. [98] Ad strumas et ad
duritias mammarum mirifice facit hoc medicamentum, antequam
suppurent, et post suppurationem nihilo minus utile est. Accipit
haec: Olei ueteris [Pon.] I, spumae argenti [Pon.] I, gallae
Syriacae [Pon.] II, mannae [Pon.] I et unciam, galbani [Pon.]
I. Cum oleo coquitur spuma, donec ceroti spissi habeat
temperaturam, deinde admiscetur ei galla et secundum hanc manna.
Cum emplastri habuerit spissitudinem, tollitur ab igni
medicamentum et, cum desierit feruere, paulatim galbanum
miscetur, deinde linitur in aluta, cum opus est adponi. Tertio
uel quarto die soluitur, si non suppurauerint strumae, sed si
apertae fuerint, hieme alternis soluetur, aestate cotidie. [99]
Malagma ad strumas et ad omnem duritiam relaxandam mirificum sic:
Resinae terebinthinae [Pon.] II, cerae selibram, propolis, quam
quidam ceram sacram uocant, [Pon.] I, galbani [Pon.] I, olei
ueteris selibram. Haec omnia cum oleo ad ignem liquefieri oportet
et postea misceri uisci de quercu [Pon.] I, xiphiae radicis,
quod nos gladiolum appellamus, [Pon.] I, faeculae putris [Pon.]
I, afronitri librae quadrantem, opopanacis [Pon.] I. Haec omnia
ordine, quo scripta sunt, trita cribrataque in caccabum
coniciuntur, opopanax oleo diluitur et soluitur. Vbi temperatum
est medicamentum, manibus subigitur; linitur, cum opus est, aluta
et sic adponitur. [100] Glandulis facies remedium sic: Farinam,
mel, crocum et caricas simul misce et contere atque unum corpus
facito et ita linteo inline et super glandulas pone. [101] Carmen
mirum ad glandulas sic: “Albula glandula nec doleas nec noceas
nec paranychia facias, sed liquescas tamquam salis in aqua.” Hoc
ter nouies dicens spues ad terram et glandulas ipsas pollice et
digito medicinali perduces, dum carmen dicis, sed ante solis
ortum et post occasum id facies, prout dies aut nox minuetur.
[102] Glandulas mane carminabis, si dies minuetur, si nox, ad
uesperam et digito medicinali ac pollice continens eas dices:
“Nouem glandulae sorores, octo glandulae sorores, septem
glandulae sorores, sex glandulae sorores, quinque glandulae
sorores, quattuor glandulae sorores, tres glandulae sorores, duae
glandulae sorores, una glandula soror; nouem fiunt glandulae,
octo fiunt glandulae, septem fiunt glandulae, sex fiunt
glandulae, quinque fiunt glandulae, quattuor fiunt glandulae,
tres fiunt glandulae, duae fiunt glandulae, una fit glandula,
nulla fit glandula.” [103] Ad ea, quae faucibus inhaerebunt,
remedium: Si os aut arista haeserit gulae, uel ipse, cui
acciderit, uel alius confestim ad focum adcurrat et titionem
uerset ita, ut pars eius, quae ardebat, forinsecus emineat, illa
uero, quae igni carebat, flammae inseratur. Conuertens uero
titionem ter dices remedii gratia te facere, ut illud, quod
haeserit in faucibus tuis uel illius, quem peperit illa, sine
mora et molestia eximatur. Hoc inter certissima remedia
subnotatum est. [104] Herba appellatur uincaperuinca; ex qua si
fauces obligaueris dormitum euntis eius, cui aliquid his
inhaeserit, mane sanus consurget. [105] Omnia, quae haeserint
faucibus, hoc carmen expellet: HEILEN PROSAGGERI VOME SI POLLA
NABVLIET ONODIENI IDEN ELITON. Hoc ter dices et ad singula
expues. [106] Item fauces, quibus aliquid inhaeserit, confricans
dices: XI EXVCRICONE XV CRIGLIONAISVS SCRISVMIOVELOR EXVCRICONE
XV GRILAV. [107] Si de pisce os faucibus haeserit, spinam mediam
eiusdem piscis infringes et aliquam partem ex ea pollice et
medicinali digito super uerticem eius, cui os uel spina haerebit,
adpones; sed utilius erit, si nescienti id facias. [108] Ad os
siue quid aliud haeserit faucibus hi uersus uel dicendi in aurem
eius, qui offocabitur, uel scribendi in charta, quae ad collum
eius lino alligetur; quo remedio nihil est praestantius:
Μή μοι Γοργείην κεφαλὴν δεινοῖο πελώρου
ἐξ Ἄϊδoς πέμψειεν ἐπαινὴ Περσεφόνεια.
[109] Ad reumaticos efficax remedium sic: Mustela die Iouis luna
uetere capta uiua in olla rudi ita excoquitur, ut teri possit et
in puluerem redigi. Qui puluis collectus ex melle et bene
contemperatus ieiuno reumatico ad diem per cocleare dabitur, sed
unius ligulae mensura; mire proderit. [110] Ad synanchem remedium
efficax sic: Rapae seminis heminam, caulium seminis heminam,
opopanacis semunciam, laseris [Scrip.] IIII, alii modicum, salis
montani modicum. Omnia haec diligentissime trita et melle
collecta laboranti dabuntur mensurae ratione ita, ut terna
coclearia ieiunus accipiat.

CAPVT XVI. AD OMNES MOLESTIAS TVSSIS ET SVBITAE ET DIVTINAE AC
VETVSTAE ET SICCAE ATQVE VMIDAE ET AD PTHISICOS ATQVE EOS, QVI
SANGVINVLENTVM ET PVRVLENTVM EXCREANT, ET AD EMPYICOS VEL
PLEVMONIACOS ATQVE EOS, QVIBVS CASV SANGVISVGIAE INTRA STOMACHVM
INREPSERINT, NECNON ET AD STOMACHI STRIDOREM ET NE MEDIA DOLEANT
REMEDIA PHYSICA ET RATIONABILIA DIVERSA DE EXPERIMENTIS

[1] Pastillus ad tussem et destillationem pectoris et pulmonis et
ad epiphoras oculorum et uesicae dolorem et quibus tubus
strangulatur saepius et non sine cruciatu urinam faciunt. Item ad
eos, qui sanguinem ore eiciunt aut per urinam reddunt, ad
deiectionem quoque alui et ad tormina et grauidinem uentris et
cholera et stomachi crebram nauseam, quae cum uomitu sine febri
excitatur, utilis est et quidquid reprimi et siccari oportet
optime conpescit. Praeterea facit et ad omnium partium corporis
dolorem praeter capitis; quin etiam, si quando alicuius rei causa
datum fuerit, aliae rei uitio non erit hoc medicamentum. Cum
autem ad omnia, quae supra dixi, manifeste prosit, tum praecipue
ad initia pthiseos bene facit; multos enim eripuit ex magno
periculo interdum bis terue datus hic pastillus. Recipit autem
haec: Myrrae troglodytidos [Den.] VI, croci [Den.] V, turis
[Den.] V, opii [Den.] IIII, alterci albi seminis [Den.] IIII,
apolenaris herbae radicis corticem [Den.] IIII. Contunditur haec
cortix per se et cribratur tenui cribro, deinde crocum, postea
altercum, dein myrra et tus. Quibus miscetur opium pridie in aqua
maceratum et subinde aquae exiguum adicitur, donec fingi
pastilli possint ad pondus denarii semissis, licet alii tertia
huius ponderis detracta faciant pastillos. Dantur in noctem ex
aqua cyathis tribus; somnum faciunt, dolorem omnem sedant, ut
superius dixi. Oportet autem ex eo etiam catapotia fieri; quidam
enim facilius ea quam potionem sumunt et non multum ad medendum
interest. [2] Catapotium, id est medicamentum, quod non diluitur,
sed ita ut est uoratur, ad tussim, cum sine modo defluit.
Conficitur sic: Croci [Den.] III, myrrae [Den.] II, opi [Den.]
I. Contunditur crocum siccum et cribratur, contusae et cribratae
myrrae opium admiscetur aqua exigua dilutum, postea adicitur
crocum et, cum in unum omnia bene mixta sunt, finguntur erui
magnitudinis pilulae. Dantur in noctem ternae uel quaternae et si
siccae non potuerint transmitti, ex aqua calida modica dabuntur
et formabuntur ex aqua. [3] Catapotium alterum ad tussim aridam
sic: Myrrae, piperis, castorei, galbani, storachis, opii,
singulorum idem ponderis. Castoreum et piper contunduntur et
cribrantur, deinde myrra ante contrita ceteris contusis et
cribratis admiscetur. Vbi omnium unitas facta est, formantur
pilulae ex aqua uiciae magnitudinis. Dantur cum caldae aquae
modico ternae uel quaternae in noctem, sed digestis. [4] Aliud
catapotium ad tussim ueterem, quod et suspirio et pthisi
temptatos et lienosos et iecur durum habentes sanat. Idem
inflationem tollit et purgat mulierem si qua ex partu sordida
resederint. Conficitur sic: Storacis [Den.] VI, myrrae [Den.]
II S[Sem.], opopanacis [Den.] V, resinae terebinthinae [Den.]
IIII, alterci seminis [Den.] I, iris Illyricae [Den.] I, nitri
[Den.] I, piperis albi [Den.] II, galbani [Den.] II, opii
[Den.] I. Irim, altercum, piper contundere te oportet et
cribrare, nitrum mortario terere, cetera pilo comminuere et
postea omnia permiscere ac facere catapotia magnitudinis fabae,
inde terna uel quaterna in noctem uel sicca uel ex calda aqua
dare, quae et ad inflationes distensionesque cum aquae calidae
cyathis tribus utiliter dantur. [5] Ad eam rem remissior quidem
pastillus, sed non contemnendus. Accipit haec: Croci, myrrae,
alterci, opii pondera paria contusa miscentur despumato Attico
melli. Fiunt pastilli eiusdem ponderis, ut supra scriptum est,
dantur iuxta aetatem et uires in noctem, licet et hinc catapotia
facere propter eandem causam utile sit, sed tunc aquae mel
adicitur. [6] Pastillus ad tussim et ad sanguinem reicientes et
ad stomachum solutum habentes; facit et ad deiectionem uentris et
uesicae dolorem. Accipit haec: Apii seminis [Den.] VI, rosae
foliorum arefactorum in umbra [Den.] XII, myrrae [Den.] XII,
croci [Den.] XI, opii [Den.] IIII. Apii semen et crocum et
folia rosae contunduntur cribranturque, myrra teritur, opium aqua
maceratur, omnia deinde in unum miscentur; aqua adiecta fiunt
pastilli ad pondus denarii semissis aut tertia parte detracta.
Dantur stomachum imbicillum habentibus et sanguinem reicientibus
ex aquae frigidae cyathis duobus; ceteris ex calidae totidem
cyathis dari debet. [7] Pastillus ex odoribus, qui bene facit ad
omnem internum dolorem, proprie autem ad tussim et pectoris
destillationem et oculorum epiphoras. Facit et ad suspirium et ad
lateris dolorem et ad pthisicos, uesica quoque uel renibus
laborantibus uel sanguinem de urina reddentibus cum dolore
utiliter datur. Accipit haec: Cinnami, cassiae, croci, singulorum
[Den.] ternos, alterci seminis et apolenaris herbae radicis
singulorum [Den.] quaternos, piperis [Den.] II, opii [Den.]
II, turis [Den.] III, nardi spicae [Den.] II. Vino Falerno
contusa et trita haec, ut debet, consparguntur; fiunt pastilli ad
pondus [Den.] semissis aut tertia parte detracta. Dantur in
noctem, prout aegri uires sunt, cum aquae calidae cyathis duobus
aut tribus. [8] Medicamentum, quod per coclearium deuoratur. Bene
facit ad tussem aridam et eos, qui difficulter gluttinosa
excreant et praefocari uidentur interdum, sed praecipue prodest
his, qui dolorem lateris cum febre sentiunt, quos Graeci
pleuriticos dicunt; liberat enim omni periculo eos. Hoc
medicamentum Apulei Celsi fuit et praeceptoris nostri Valentis
nec umquam ulli uiuus compositionem eius dedit, quia magnitudinem
opinionis ex ea traxerat. Est autem haec: Mellis Attici libram,
piperis nigri [Den.] II, myrrae troglodytidos et cassiae [Den.]
singulos, stachyos nardi [Den.] I, cinnamomi hemiobolum. Quod
si non habueris cinnamomum, duplicem cassiam coicies. Piper
contunditur diligenter et cribratur, myrra teritur mortario
marmoreo, postea utraque in unum miscentur, deinde mellis optimi
despumati adicitur quantum sufficiat, ut sit pseudoliquidum.
Dantur inde tussicis cocliaria quina uel sena, pleuriticis etiam
plura et saepius, sed interuallo, hoc est non simul omnia dari
oportet, et tum maxime, cum tussiunt et praefocari uidentur
difficulterque spirant siue etiam non tussiunt et fleuma illis
interius coquitur, dari debet; protinus enim excreant, quae
obstant, et transitum spiritus habent et tussire desinunt. [9]
Alterum medicamentum ad tussem aridam. Conficitur sic: Nasturci
animati seminis unciam, alterci seminis unciam, opii [Den.] I,
myrrae semunciam, sulfuris uiui semunciam, piperis albi unciam.
Melle colligitur hoc medicamentum, datur fabae Aegyptiacae
magnitudine ex cyathis aquae calidae tribus in noctem. Facit
autem hoc medicamentum et ad lateris dolorem et ad stomachi
inflationem grauidinemque, coeliacis quoque, qui subito uniuersa
deiciunt; prodest et dolenti superpositum uel circumdatum denti,
et si exesus est, in cauernam eius insertum utile est. Praeterea
ad horrores febrem praecedentes, quae circuitum habet, datum ante
horam accessionis utilissimum est, sed prius corpore perfricato
oleo calido. Prodest et his, qui sine horrore circuitu febrium
uexantur, quamobrem lexipyretos haec conpositio dicitur. [10]
Alia conpositio ad tussem aridam et gluttinosam et difficulter
excreantibus, purgat etiam interaneas uomicas et suppurationes.
Accipit haec: Lini seminis, urticae seminis, nasturci seminis,
iris Illyricae radicis aequis ponderibus. Haec in puluerem redigi
et misceri oportet cum melle et frequenter ieiuno per coclearium
dari. [11] Stercus porcinum siccum inligatum foenicio et collo
suspensum tussem molestissimam sedat. [12] Hysopi —[Vnc.] I,
mentae siccae —[Vnc.] I, pulei sicci —[Vnc.] I, mellis decocti
—[Vnc.] II, marrubii —[Vnc.] I, papaueris —[Vnc.] I; sunt qui
addunt et sulpuris uiui semunciam. Haec trita permiscentur, ut
pseudoliquida sint, et per cocleare dantur ita, ut per triduum
cotidiana singula qui tussit ieiunus accipiat. [13] Hederae folia
tria cum tribus granis piperis ex uini cyatho et aquae calidae
quantum sufficiat prima die dabis, sequenti die folia quinque cum
granis quinque similiter ut supra, tertia die folia VII cum
granis VII similiter ut supra, sed infirmo ex calda aqua dabis;
mirabiliter tussem quamuis molestam et uetustam sedabis. [14] Ad
diutinam tussem, quae numquam desinit et satis molesta est,
medicamen facies sic: Laricis —[Vnc.] I, piperis —[Vnc.] I, croci
—[Vnc.] I, myrrae —[Vnc.] I, marrubii tunsi suci quartarium,
ficus siccas tres, mellis optimi quod satis esse aestimaueris.
Coques haec pariter, miscebis et conteres ac sic ieiuno triduo
continuo coclearia singula dabis; miraberis remedium. Sed si
necesse fuerit, intermissis diebus iterum ac saepius dabis. Hoc
etiam pthisicos sanat. [15] Ad tussem ex perfrictione collectam
medicamen hoc utile est: Aceti optimi heminam, aquae heminam,
hysopi [Scrip.] VI tamdiu coques, donec ad medietatem
decoquantur, tum heminam mellis boni despumati adicies et lento
igne decoque, ut spissescat; ante tamen quam melle adicias, supra
scripta colare debes. Inde terna coclearia ieiunus et post cenam
accipies. [16] Ad tussem remedium utile: Resinam terebinthinam
et mel despumatum pari pondere permixtum cum ouo leuiter decocto
debebis ieiunus haurire. [17] Puleium siccum ad mensuram cyathi
et nasturcii tantundem in puluerem tenuissimum redige et mellis
optimi adice quod sufficiat ac decoque et mane ac uespere
coclearia inde singula accipe; miro aduersus tussem quamuis
molestam remedio uteris. [18] Ad tussem nocturnam et stomachi
confirmationem remedium probatissimum sic: Caricas tres
pinguissimas Africanas prima nocte accipies assatas super
carbones ita, ut singulis caricis inseras piperis grana nouena
lecta et pulei, quod non fuerit in fumo, aliquantulum. Sed
caricas sic assare debes, ne comburantur penitus, sed ut
resoluantur, et ea hora, qua te in lecto posueris, tum eas accipe
et obserua, ne quicquam postea loquaris aut quemquam appelles,
antequam addormias. Hoc obseruans per tres noctes facies. [19] Ad
tussem praesentaneum remedium sic: Radices rumicis minutae eius,
quae per campum se sternit et mora fert paruula, colliges sine
ferro et earum [Pon.] III in aquae [Sext.] XX lento igne usque
ad tertias decoques. Deinde radicibus separatis ponderabis aquam
et quantum separata aqua pensauerit, tantum mellis optimi
despumati admiscere debebis et rursus utrumque mixtum tamdiu
decoques, donec mellis spissitudinem habeat. Deinde admiscebis
piperis optimi triti quantum aestimes posse sufficere, ut sine
molestia accipiatur, atque ex eo medicamine mane et sero terna
coclearia sumes. [20] Marrubii fasciculum bonum in aquae congio
ad medias decoque et ex ea aqua adiecto mellis aliquantulo
ieiunus cotidie singulos cyathos, donec tussire desinas, bibe;
omne genus tussis efficaciter curabis. [21] Feniculi radicem
uiridem nitidam in pila lignea contunde atque eius sucum ieiunus
cum uino uetere per dies continuos nouem in limine stans bibe;
ualedissime aduersum tussem quamlibet molestam tibi proderit.
Itidem proderit et puluis ex eadem radice sicca factus similiter
epotus. [22] Porri contusi sucus expressus cum oleo decoctus et
epotus plurimum tussientibus praestant. [23] Verbenae herbae
arefactae tunsae atque cribratae tenuissimi pulueris coclearia
quinque maiora maioribus, minoribus pro aetate minora, sed
sinceris ex uini Aminei ueteris cyathis totidem per dies quinque
potanda dabis, febricitantibus ex aqua dari oportebit; mire
tussientibus proderit. [24] Scillae interioris medullae tenerae
contritae sucum cum mellis pari mensura decoque et inde etiam si
minimum, quantum summus digitus recipere possit, ieiunus cotidie
mane gustaueris, tussis molestia mire carebis. [25] Tussis
molestia cito liberabere, si obseruaueris remedium tale: Piperis
albi grana III, bacarum lauri grana III in unum contunde et
adiectis aquae calidae cyathis duobus ieiunus bibe, deinde
piperis grana V et lauri bacas V ex aquae, ut supra, cyathis
duobus bibe, deinde VII et VII ex aquae duobus, deinde VIIII et
VIIII ex aquae duobus et si tam molesta tussis fuerit, ut non
statim desinat, iterum deminuendo similiter facies, ut VIIII et
VIIII et deinde VII et VII, V et V, III et III [et] cum aquae
calidae binis cyathis bibas. [26] Cupressi bacae numero impares
quam minutissime tritae et ex uino uetere ieiuno potui datae
tussem potentissime leniunt. Eiusdem tenera cauliculorum a ieiuno
commanducata ita, ut sucus transgluttiatur, mire sanant
tussientem, si id adiectis semper impari numero cauliculis per
triduum fiat. [27] Myrrae, storachis, opii, croci pares mensuras
conterito et de contritis ac permixtis speciebus globulos ex aqua
cicerculi magnitudine facito ac, priusquam dormitum eat,
tussienti tria catapotia deuoranda, id est transgluttienda, dato;
super quae tres aquae calidae cyathos potandos adicito; hoc
remedio nocturna tussi laborantem cito liberabis. [28] Ventriculi
gallinacei membranulam, qua sordes aqualiculi continentur,
arefactam terito diligenter et cum uino potui dato; umidam tussem
sedabis. [29] Tussem quamuis grauem maiorum natu intra quinque
dies, paruulorum etiam intra triduum sanat, qui sulpuris triti
quantum tribus digitis capere potest in ouo semicocto sorbili per
triduum ieiuno aut per quinque dies dederit. [30] Hyoscyami
—[Vnc.] I, sulpuris semunciam, fellis terrae —[Vnc.] I, piperis
—[Vnc.] I, gentianae —[Vnc.] I, opii [Scrip.] II, marrubii
—[Vnc.] I; mellis despumati quantum sufficiat supra dictis
speciebus tritis cribratisque miscebis ac leuiter decoques. Inde
si quis tussi grauiter conflictabitur, pastillum ad magnitudinem
fabae ieiunus mane hauriat et in noctem cum calda aqua alium
pastillum bibat; bonum ualde et utile remedium experietur. [31]
Scillae bulbum unum purgatum tribus feruoribus in aqua decoques
et ex eo quod fuerit tenerrimum sumes, id est —[Vnc.] IIII,
panacis et iris Illyricae draĝ[g cum linea suprascripta].
quaternas, ammoniaci —[Vnc.] II. Haec omnia diligenter teres, sed
scillam seorsum confricabis, tum omnia confundes et mellis
optimi despumati ad colligendum in unum medicamen quod sufficiat
mittes atque inde laboranti per cocleare bis uel ter diebus
singulis dabis; intra dies septem etiam sanguinem excreantem et
uetustae tussis molestia liberabis, dum aut deorsum purgatur aut
per uomitum pituitae interius collectae umor effunditur. [32]
Folia ulmi, quae orientem spectant, cum piperis granis totidem,
sed impari numero trita et cum Falerno uino a ieiuno sumpta etiam
purulentas tusses potenter emendant. [33] Salis quantum intra
palmam tenere potest qui tussiet in potionem ceruisae aut curmi
mittat et calidum bibat, cum dormitum uadit, neque postea
loquatur, sed tacitus somnum capiat; cito sanabitur, si hoc uel
triduo fecerit. [34] Milefolium tritum ex aceto potum
tussientibus atque etiam stomacho ruptis et sanguinem
excreantibus prodest. Similiter prodest quinquefolium tritum
atque ex aqua potui datum. [35] Quinque ouorum incoctorum uitelli
cum uini ueteris aut mulsi cyathis tribus permixti et calide per
triduum poti excreationes cruentas emendant. [36] Nuces pineae
inanes contusae in ollam mittuntur et quot fuerint nuces, tot
hyoscyami unciae et aquae sextarii adiciuntur. Haec ad medias
decoquuntur atque inde ad tussis remedium etiam pthisico bibenda
ieiuno cotidie potio; etiam ex uino, si non erunt febres,
salubriter dabitur. [37] Si de tussi stomachum quis aut latera
dolebit, herbae uettonicae fasciculum cum suis radicibus in olla
noua decoquat cum aquae lixiuae [Sext.] duobus, donec ad tertias
consumantur, atque inde dimidium cyathum frigidum, cum dolore
urgebitur, bibat. [38] Vettonicam, nepetam, puleium aequali
mensura cum uini [Sext.] duobus et salis pusillo ad heminam
decoques atque inde laboranti tussi et doloribus stomachi cyathos
singulos ieiuno, ut per cocleare paulatim infundas, per triduum
dabis. [39] Si quem tussis intolerabilis uexat, de lupi iecore
arido uel exusto quantum uoluerit conterat adiciatque uinum, mel
et aquam tepidam atque inde ad diem cyathum ieiunus bibat; intra
paucos dies mire sanabitur. [40] Inuenta casu in uia portio de
cribro impari numero foraminum collo inligata tussi et suspirio
remedio est. [41] Ad tussem nimiam et ueterem remedium sic:
Marrubii sicci [Pon.] III in ollam nouam fictilem mittes et
aquae fontanae [Sext.] XVIII et decoques ad tertias. Deinde ipsam
aquam colabis et in rudem ollam alteram mittes atque addes illic
mellis optimi [Sext.] I, piperis triti semunciam et iterum ad
tertias decoques, ut spissum fiat. Deinde diligenter in uaso
uitreo repones atque ex eo ieiunus terna coclearia cotidie sumes.
Aeque prodest marrubii uiridis sucus cum mellis despumati pari
mensura decoctus et cocleare pleno mane sumptus et uespere. [42]
Herba argimonia contrita et ex uino uetere diluta potui data
unice tussientibus prodest; tamen, ut dixi, qui remediandus est
ieiunus accipiat. [43] Betae radix piper adiecto conteritur. Ex
eo ad piperis magnitudinem catapotia fiunt; inde bina ieiuno data
deuorantur, donec tussis uitium consenescat. [44] Fabae solidae
granum infusum in aqua adeoque inflatum, ut plus umoris nequeat
haurire, subito deuoratum tussem mire tollit. [45] Lotium humanum
uetus adiecto croco, ut odor eius occulatur, exhaustum ueteres
tusses et eos, qui crassa pituita uexantur, emendat. [46] Si cui
saliua resiliens tussem mouerit, aliquis ei in frontem sufflet;
statim desinit. [47] Ex ouo duro interius quod est passo intritum
adiectis aquae calidae cyathis duobus si antequam cubitum eas
biberis, quietiorem a tussi maiorem partem noctis habebis et eius
potionis adsiduitate sanabere. [48] Faba fresa tussientibus, in
qua aleum coctum fuerit, maxime prodest uel ex melle in cibo
sumpta efficaciter remedium praestat, sed et purulentas
excreationes cohibet et sanat. [49] Ficus siccae tres cum hysopi
modico et paruo rutae fasciculo et quartario fenograeci purgati
cum aquae nitidae sextario propenso in olla rudi ad medias
decoquuntur et colantur. Inde tres potiones per triduum tussi
nimia laborantibus dantur; mirum remedium est. [50] Seuum ouium
decoctum et cum uino austero depotum tussi medetur. [51]
Sandaraca quoque cum resina terebinthina ex ouo sorbili sumpta
tussem remediat. [52] Vettonicae pollinis draĝ[g cum linea
suprascripta]. II in passi Cretici cyathis duobus permixta aqua
calida utiliter aduersum tussem bibuntur. [53] Palmare remedium
ad tussem sic: Feniculi sicci triti [Scrip.] VIIII, anethi
similiter [Scrip.] VIIII, opii Hispani [Scrip.] II. Haec iuncta
ex melle optimo temperabis et ex eo nucis auellanae magnitudine
cum aqua calida mane ieiuno uel etiam digesto ad uesperam dabis.
[54] Valde bonum et utile ad tussem qualemlibet hoc remedium est:
Apii seminis [Scrip.] IIII, hyoscyami [Scrip.] II, anethi
[Scrip.] IIII, opii [Scrip.] II, mellis quod ad colligendas et
congluttinandas species supra dictas sufficiat, cum in puluerem
fuerint redactae. [55] Tussi et cruditati medetur hoc medicamen:
Costi —[Vnc.] III, cinnami —[Vnc.] II, piperis [Scrip.] V, item
piperis longi [Scrip.] V, opii [Scrip.] II, croci —[Vnc.] I,
mellis quod satis ad haec trita temperanda et catapotia facienda.
Quae cum calda aqua et mane et sera, sed interiectis uicibus,
dari oportet, quod similiter et de supra scripto medicamine fieri
debet. [56] Aquam, in qua rutam et hysopum et rosam siccam
decoxeris, uino inmisce et ita bibendam ieiuno offer tussienti;
cito subuenies. [57] In ouum sorbile masticis puluerem mittes;
sed opus est, ut mox coagitatum statim sorbeas, ne dilatione fiat
crusta; quod exhausto facile tussem sedabis, si id saepius
feceris. [58] Fabae grana quinquaginta tostata in furno, piperis
totidem tundes et cribrabis et pulei tantundem mensurae, quantum
fabae est, in puluerem rediges ac simul melle consparges et
coques in olla rudi atque agitabis, ne comburatur. Postea de
tepefacto medicamine per septem dies singula coclearia siue mane
siue sera tussi laborantibus dabis; cito subuenies. [59] Herba
centaurea trita ex uino dulci bibitur; mire prodest etiam his,
qui sanguinulentum aut purulentum extussiunt, quos pthisicos
dicunt. [60] Vuam passam enucleabis ad ponderis librae sextantem
et diligenter teres, adicies senapis optime separatim triti
librae sextantem ac deinde adiecto aceto scillito cum mellis
modico teres et miscebis ita, ut eam spissitudinem habeat, ut
pastilluli fieri possint, non tamen grandes. Inde qui pthisi et
diutina tussi laborat, singulos cum calda aqua ieiunus mane et
similiter dormitum uadens ad uesperam sumat. [61] Cerui pulmones
cum suis gurgulionibus uirgulis tensos in fumo, donec arescant,
suspende et ex his aliquid contusum tritumque diligenter adiecto
melle eligmatis modo pthisico dato, quem sanari citissime uoles.
[62] Lacerta uiridis uiua missa in uas fictile nouum et cum uini
[Sext.] tribus decocta ad cyathum unum incredibiliter pthisico
prodest, si ex eo uino mane ieiunus bibat cocleare unum. [63] Qui
pthisi laborabit, laser tritum in aqua tepida ieiunus cotidie
bibat; potenter remediabitur. [64] Cancros marinos inpari numero
exustos uel aridos tritos et bacas laureas impari numero tritas
adiecto melle atque adipe anserina remissa aequis ponderibus
uniuersa permixta unum corpus facies atque aequaliter in duodecim
partes diuides et in cibo aut in potione laboranti pthisico
dabis; mire proderit. [65] Oua incocta duo in calice diffundes et
deice olei optimi [Scrip.] II et axungiae uetustissimae in
trulla ad calidam remissae [Scrip.] II et coagitato ac permixtum
pthisico tepidum cotidie da bibendum, donec sanetur; ualde
proderit. [66] Qui pthisi adficiuntur, maritima loca uitare
debent atque illic maxime, ubi pix conficitur, commorari ibique
coclearum carne cum uino excoctarum adsidue uesci. [67] Picem
praecoquam siue quam uiscosam uocant et rubricam Scythicam, quam
alii †spaltica† uocant, cum seui ceruini remissi cyatho uno et
lactis bubuli uel ouilli pari mensura si quis iam periclitanti
pthisico in potu uel cibo cotidie dederit, mire ei subueniet.
[68] Mus gliris degluptus et cum oleo ac sale assatus
pleumoniticis uel empyicis cibo datus mire succurrit; eos quoque,
qui purulenta excreant, celerrime sanat. [69] Marruuii uiridis
fasciculum et ambrosiae fasciculum et abrotani fasciculum mitte
in ollam semodialem nouam et uini [Sext.] IIII et decoque ad
sextarium, tum exprime herbas et cola et adice in ollam mellis
optimi sextarium et postea decoque ad crassitudinem mellis. Ex eo
uteris ieiunus cotidie plena ligula ad sanguinis reiectionem
sedandam et ad stomachum confirmandum. [70] Butyrum nitidum et
tantundem mellis optimi despumati coquito, donec color rufus sit,
et in pyxide cornea reconde atque inde mane ieiuno singula
coclearia dato, qui pulmonis exulcerati uitio fetidum olet uel
purulentum et fetidum excreat. [71] Axungiae suillae uetustae
unciae tres ex uini uetustissimi cotyla una decoctae potui
pthisicis datae potenter remediatum est. [72] Anethi sicci
ueteris puluerem et resinae pituinae puluerem cum adipe uetere
anserino aut gallinaceo edendum mane ieiuno empyico coclearia
tria et uespere tantundem dabis; mire subuenies. [73] Ad eos, qui
sanguinem excreant, remedium efficax sic: Turis masculi
diligenter triti draĝ[g cum linea suprascripta]. II, ammoniaci
unam cum aceti hemina simul contemperabis ita, ut bibi possit, et
laboranti ieiuno aemoptoico dabis. [74] Si quis purulentum
tussit, ouum crudum cum pari mensura suci de porro sectiuo
expressi tantundemque optimi mellis permixti calefactum ieiunus
sorbeat. [75] Ad excreationem cruentam remedium sic: Cocleae
elixatae teruntur et ex aqua calida a ieiuno bibuntur necnon ad
idem cocleae inlotae ex aqua marina coquuntur et deuorantur. [76]
Tussicis et empyicis prodest aqua, in qua Cydonea mala cocta
fuerint, adsidue propinata; ipsa etiam si incocta manducentur,
iuuant. [77] Sfongeae Africanae exustae cinis cum suco porri
sectiui haustus empyicos sanat. [78] Rafani cocti cibo sumpti
sanguinulentas excreationes celeriter emendant. [79] Gumen
optimum in ore solutum et degluttitum summo empyicis remedio est.
[80] Ruborum, in quibus mora nascuntur, cauliculi teneri
tunduntur; ex his sucus exprimitur, qui in sole ad crassitudinem
mellis spissatur agitatus; hic haustus sanguinulentam
excreationem efficacissime cludit. Eorundem ruborum cauliculi
teneri ex uino austero discocti eduntur idque uinum etiam merum
potatum sanguinulenta excreantibus prodest. [81] Quagulum
ceruinum siue leporinum siue haedinum in potione solutum bibitur
utiliter ab empyicis uel aemoptoicis. Ceruini quoque cornus
exusti cinis in potione datus similiter medetur. [82] Bubulus
sanguis uel haedinus sanguis recens cum pari mensura aceti
discoctus sanguinem excreantibus prodest, si per cocleare adsidue
degustetur. [83] Glutinum, quo charta glutinatur, calidum in
modum sorbitionis hauritur uel ex aqua calida sanguinem
excreantibus datur. [84] Nuclei amygdalarum triti cum amulo et
menta trita in qualibet potione utiliter ab aemoptoicis uel
empyicis hauriuntur. [85] Semen salicis tritum et ex uino austero
sumptum sanguinem tussientis sistit et uitium potenter emendat.
[86] Hederae bacae, quae sunt luteae, inpari numero tritae et ex
aqua tepida potae pthisicos sanant. [87] Herbae uettonicae folia
in umbra arefacta et tunsa cribrataque reponito atque inde
laboranti uulso uictoriati argentei pondus ex passo bibendum
saepe praebeto. Quidam quo potentius herbae huius auxilium
facerent, adiecto melle cribratum puluerem conprehenderunt atque
inde fabae magnitudine dederunt laborantibus pthisicis, uulsis et
reumaticis eosque, qui etiam purulenta excreabant, incolomitati
solidae reddiderunt. [88] Ad pthisicos remedium et praesens et
maximum, nam etiam uitae dubios sanat et quibus spes superesse
nulla uideatur: Equi saliuam uel spumam cum aqua calida bibendam
per triduum dabis; etiam quem tussi intoleranda et diutina
laborare uideris, hoc remedio liberabis. Aegrum quidem sine
cunctatione sanabis, sed equum mors subita consequitur. [89] Oua
cruda duo in calicem uerguntur, eo adiciuntur olei optimi —[Vnc.]
V, gari floris —[Vnc.] V, passi Cretici —[Vnc.] V, cumque haec
in calicem conieceris, axungiae uetussimae —[Vnc.] V intromisso
in uase igne dissolues eundemque liquorem calidum ceteris rebus
adicies omniaque pariter super aquam feruentem remittes et calida
pthisicis bibenda praebebis. [90] Herbae senicionis uiridis
contusae et expressae sucus ad mensuram cyathi unius per dies
singulos potui datus pthisicis miro remedio est, si interiectis
diebus uel septies propinetur. [91] Rutae tenerae contritae cum
ramusculis suis et expressae sucus cum aliquantulo bitumine ex
uino uetere calido pthisicis [celeriter sanabuntur] similiter et
empyicis potui <datus> medetur. [92] Oleastri folia si bene
decocta ex melle comedenda dentur empyicis, celeriter sanabuntur.
[93] Antidotum pthisicis incomparabile sic: Piperis albi
[Scrip.] III, myrrae [Scrip.] I, opopanacis [Scrip.] I, turis
masculi [Scrip.] I, opii [Scrip.] I, croci Siculi [Scrip.] I,
zingiberis [Scrip.] II, laseris [Scrip.] I, rutae siccae [Scrip.]
II, abrotani [Scrip.] II, narcissi [Scrip.] II, uettonicae
[Scrip.] II, marrubii [Scrip.] II, pulei [Scrip.] III, mellis
despumati optimi [Sext.] I, uini Aminei quartarium, papaueris
triti [Scrip.] I. Ex quocumque liquore hoc pthisicis propinatum
ualde prodesse memoratur ita, ut de contritis diligenter
mixtisque speciebus catapotia fiant magnitudine fabae, quae aut
integra haurienda aut liquefacta dentur et mane et uespera. [94]
Trochiscus dielectru praestantissimus ad aemoptoicos, id est
sanguinem uel excreantes uel uomentes uel eos, qui maxime cum
tussi sanguinem iactant. Huius confectio sic: Croci [Scrip.] XV,
sucini [Scrip.] XV, masticis Chiae [Scrip.] XV, iris Illyricae
[Scrip.] XV, opii [Den.] II S[Sem.], psylliu, quod est semen
nigrum minutum pulicibus simile, —[Den.] II S[Sem.]. Hoc semen
coques in hemina aquae, donec densa fiat, quemadmodum de lini
semine; quam colabis postea et reliqua omnia trita ex hac aqua
colliges et formabis trochiscos habentes maximos [Scrip.] IIII
S[Sem.], alios [Scrip.] III S[Sem.], minimos usque ad [Scrip.] I
S[Sem.]. Ita ergo facies, ut pro aetate unusquisque et pro
corporis firmitate accipere possit. [95] Ad eos, qui sanguisugas
inscii deuorarint, cimicum in carbonibus positorum fumus remedio
est, si ore hianti et faucibus apertis excipiatur; eici enim et
expelli deuoratas sanguisugas hac ratione certissimum est. [96]
In eo aceto, in quo prius ferrum feruens sit extinctum, butyrum
missum et calefactum paulatim si absorbeatur, eiciet de stomacho
sanguisugas. [97] Ad stridorem pectoris deponendum senapis optime
triti cyathos duos et mellis optimi despumati cyathum miscebis
et ieiunus die calido aut in loco tepido gargarizabis et sines
patenti ore umorem decurrere. [98] Ne media doleant, luna septima
decima semper alii incocti terna grana purgata transglutti; mire
proderit. [99] Corallium tritum ex aqua potui datum reiectionem
sanguinis reprimit. Cui rei et castaneae medentur, si coctae quam
plurimae manducentur. [100] Ad tussem Vindiciani medici remedium
singulare: Sulpur uiuum teres et inuolues de axungia porci
uetustissima et dabis, ut transgluttiat tres pilulas prima die,
secunda II, tertia I; tales autem pilulae erunt, ut facile
transuorari possint. Hoc remedium etiam equis tussientibus
prodest. [101] Ad tussem remedium efficax: Herba, quae Gallice
calliomarcus, Latine equi ungula uocatur, collecta luna uetere
liduna die Iouis siccata prius in ollam nouam mittitur cum prunis
ardentibus, quae intra ollam mitti debent. Superficies sane eius
argilla diligenter claudi debet et calamus inseri, per quem umor
uel fumus caloris hauriatur intra os, donec arteria omnia et
stomachum penetret. [102] Conpositio ad tussem: Mellis despumati
[Pon.] I, anethi seminis —[Vnc.] III, piperis —[Vnc.] I. Haec
diligentissime trita miscentur melli, ut, cum usus exegerit, bis
in die terna coclearia qui tussi laborabit accipiat. [103]
Conpositio eligmatii ad pulmonem corruptum reparandum: Marrubii
fasciculum unum, hysopi fasciculum unum, glycerizae —[Vnc.] III,
iris Illyricae —[Vnc.] III, inulae —[Vnc.] III, nuces pineas
resinosas V, aquae [Sext.] VI, mellis [Pon.] V. Omnia haec in
aquam nitidam infundes ita, ut ad tertias coquantur, hoc est ut
simul uniuersa ad trisextium ueniant, postea adde supra scriptum
mellis <pondus, ut ad mellis> ueniant densitatem. Quibus colatis
et in uitro conditis terna mane coclearia, terna uespere, qui
supra dicta ualitudine laborabit, accipiet. [104] Descriptio
eligmatii ad pulmonem curandum: Herbae gladiatoriciae sucus,
lilii siluatici sucus, marrubii sucus aequis mensuris parabitur,
deinde quantum de tribus speciebus fuerit suci, tantum mellis
mittetur ita, ut postea in sextario huius permixtionis tria
coclearia olei uiridis mittantur. Quod tamdiu postea coquetur,
quamdiu medicamen ad mensuram mellis ueniat. Ex hoc ieiunus
accipiat terna coclearia et post cenam terna, qui pulmonis uitio
laborabit. [105] Confectio unctionis ad ipsam pulmonis causam:
Olei mollis [Sext.] I, cymini quartarium lento igni tamdiu
coques, quamdiu cyminum percoquatur. Quod postea colabis et addes
olei chamaemelini heminam, olei anethini quartarium, olei rosei
quartarium, olei †ranacei† heminam, medullae ceruinae recentis
—[Vnc.] III, adipis anserinae atque porcinae recentis —[Vnc.] VI,
butyri recentis sine sale —[Vnc.] VI, cerae Punicae —[Vnc.] III.
Haec omnia ad uaporem soluta miscentur et quando aeger ungueri
habet, tolles ex eo uncias VI ad triduanam unctionem et addes
illic suci de feno Graeco —[Vnc.] II, febrifugae —[Vnc.] II,
lactis humani quartarium, quod lac sub hora, qua aeger ungendus
est, mittatur nec calefaciat cum ceteris speciebus, et iacens in
lecto unguatur lenta satis manu. Sed ante lucem, post unctus
fuerit, statim lac uaccinum bibat eadem hora mulsum, non coctum,
dum calet.

CAPVT XVII. AD SVSPIRIOSOS VEL AD DYSPNOICOS ET AD OMNES CAVSAS
ARTERIORVM, DE QVIBVS RVPTIS SANGVIS EMANAT, ET AD VOMICAS <ET AD
VOMITVS> RESTRINGENDOS ET PROVOCANDOS ET AD SITIM ARCENDAM ET AD
SINGVLTVS INHIBENDOS ET AD REVMATICOS ET AD VVLSOS REMEDIA
RATIONABILIA ET PHYSICA DIVERSA DE EXPERIMENTIS

[1] Ad suspirium facit bene acetum, quod scillitum uocant,
cocliario ter quaterue sumptum ad diem. Prodest et scilla argilla
circumdata et furno cocta purgatis exterioribus putaminibus et
quod eius tenerrimum est tritum adiectis mellis Attici duabus
partibus et aceti boni una parte atque ita decocta et per ligulam
unam semel in die sumpta. [2] Profuit multis ad suspirium uel
dyspniam depellendam pulmo uulpis uel iecur in olla fictili
exustum atque ad cinerem redactum et datum ad diem ieiuno mensura
cocliariorum trium cum aquae cyathis tribus, si febricitabit, si
sincerus erit, ex uino uetere. Profuit et pulmo cerui eodem modo
arefactus et datus. [3] Prodest suspiriosis hoc medicamentum
euidenter: Aluminis fissi [Den.] VI, opii [Den.] I. Aqua exigua
opium diluitur, miscetur alumini ante trito; fiunt globuli
ciceris magnitudine, dantur ieiuno ante cibum quaterni aut quini.
Hoc medicamentum et ad sanguinis eruptionem ex interioribus
partibus facit et ad ueterem tussem et ad pthisicos uel purulenta
excreantes. [4] Hoc quoque medicamentum ad suspirium satis
commode facit: Sulpuris [Den.] I, nitri [Den.] I, abrotani quod
tribus digitis conprehendi possit. Haec contunduntur et teruntur
curiose. Cum opus est, dantur ex his ieiuno cocliaria duo cum
duobus cyathis aceti calidi. [5] Aliud medicamentum strumis et
suspirio efficax, facit autem et ad lumborum diutinum dolorem et
ad paralysin et ad hydropicos et ad lienosos. Conficitur sic:
Bruoniae, id est albae uitis, radicis [Den.] XII, iris Illyricae
[Den.] XII, ammoniaci guttae [Den.] XII, asparagi radicis
[Den.] VI, scillae bulbi crudi tenerum ex interiore parte
[Den.] XII, tragacanthi [Den.] VI. His mellis miscetur quod
sufficiat, sed prius contusis diligenter et tritis, donec ceroti
habeant temperaturam. Inde, cum opus est, datur ieiuno denarius
unus cum aquae mulsae cyathis tribus. [6] Balsami semen tritum
potum ex uino prodest suspiriosis, caducis, freniticis,
pleuriticis et ad omnia uitia, quae in thorace subsistunt,
pulmonis et suspirii causis medetur. [7] Thymum tritum potum ex
uino extenuat et calefacit quae sunt in stomacho grauia, unde
suspirium nascitur, uentrem quoque releuat, sanguinem extenuat et
quae sunt gluttinosa et haerentia in thorace et faucibus
detrahit. [8] Origanum cum croco tritum potatumque cum uino
suspiriosis prodest. [9] Hysopum quoque aridum contusum et cretum
ex aqua aut uino aut aceto aut melle datum aut decoctum cum
aliquo supra dictorum liquorum suspiriosis medetur. [10]
Marrubium aridum tritum cum mellis cocleario sumptum uel sucus
eius potus aeque suspiriosis remedio erit. [11] Chamaedrys
extenuata tritaque et pota prodest suspiriosis. Quae propter
crassitudinem suam liquore aliquo, etiam aqua, extenuari debet et
sic accipi. [12] Herba tiniatica contusa et ex melle cocliario
sumpta suspiriosos curat. Rutae quoque atque herbae blattariae
sucus per se datus aut radices earum incoctae aqua et potui datae
similiter prosunt. Necnon et capparis radices idem praestant, si
ita, ut supra scriptum est, accipiantur. [13] Resina
terebinthina deuoratur ad magnitudinem fabae Aegyptiacae ab eo,
qui suspirio laborat, uini cyatho super sumpto; quae res magno
remedio est. [14] Centaureae tenuis sucus quantum nux auellana
recipit cum aqua mulsa datus uel ianthidis herbae, quae umidis
locis nascitur, unius fruticis folia trita cum cyatho aquae data
suspiriosis plurimum prosunt. Vino uti oportet suspiriosos, in
quo centaureae, absinthi, origani et tragoorigani et hysopi et
thymi et pulei et rutae fasciculi tertia retracta fuerint
decocti. [15] Cupressi pilulae tritae potae ex uino faciunt bene
non solum ad suspirium, sed et ad iocineris et pectoris et uuluae
dolorem, si feminis dentur. Folia autem eiusdem cum ruta trita
et pota pectoris tollunt dolorem. Similiter cortex et radix
cupressi decocta ad eadem prosunt, sed faciunt et ad sfalangionis
morsum, si extrinsecus inponantur emplastri more conposita. [16]
Acetum ex scillae bulbo factum mirifice prodest suspiriosis.
Similiter acetum ex thymo, origano puleioque confectum prodest,
si adsidue degustetur. [17] Vtiles sunt inter initia quamuis
molesta suspiriosis sorbitiones de porro capitato factae et ex
urtica atque nasturcii semine. Perungueri autem eos oportet rebus
calefacientibus, certe pyrethro cum oleo decocto. Gestationes
quoque per uiam myrteam prosunt, et, si super lecticam uel super
lectum suspendatur illis myrtus, remedio erit. [18] Ad
suspiriosos remedium salutare: Spumam de ore mulae collige et in
calicem mitte atque ex aqua calida siue uiro seu feminae, quae
hanc molestiam patitur, continuo da bibendam. Homo statim
sanabitur, sed mula morietur. [19] Ad suspiriosos sanandos fel
ursinum aqua dilutum bibendum optime datur; intra paucos enim
dies potenter medetur. [20] Ad suspiriosos remedium potens:
Herbae salutaris fasciculum et ficorum Africanorum aridorum
selibram ex aquae fluuialis heminis tribus decoquito ad heminam
eamque potui dato per triduum. [21] Ad sanguinis eruptionem siue
ex arteria siue ex pulmone uel pectore bene facit symphyti radix,
quam quidam inulam rusticam, quidam al Gallicum uocant. Lota
haec aqua frigida et rasa cultello eburneo uel osseo datur.
Sextantem librae ex ea aut eo amplius uel quantum potuerit debet
manducare et deuorare, cui opus est; neque enim amara est.
Oportet autem eo die acetum non gustet, quod interdum per se
solum magnifice solet prodesse; sed huius radicis effectum
resoluit, si cum ea detur. [22] Bene facit ad arteriae eruptionem
polygoni sucus cyathorum duum aut trium per triduum datus, et
plantaginis tritae eodem modo datus sucus plurimum prodest.
Cretae quoque Samiae [Den.] unus sumptus ex aquae frigidae
rigore detracto cyathis tribus ualedissime iuuat. Herbae etiam
polii, quae, ut opinor, tiniaria uocatur, fasciculus, quantus
manu conprehendi possit, in tribus heminis aquae decoctus ad
tertias recte medetur eruptioni sanguinis ex arteriis, si quis
inde laboranti cyathos tres ieiuno per triduum dederit. [23]
Oportet autem sentienti uulnus interius loco ipso, sed aforis
sfongeam cum aqua frigida recenti inponere uel ex aceto acri, sed
frequenter mutare, ne concalefacta noceat, et uetare artus
constringi, quod plerique medicorum faciunt ignorantes, quia
incitatur sanguinis eruptio musculorum conpressione, quandoque
omnis constrictio in utramque partem exprimit uenam. [24] Faciunt
et composita medicamenta ad sanguinis eruptionem, quorum hoc est
praecipuum: Acaciae suci uncia, hypocistidos, qui est sucus
rosae siluaticae, quam caninam quidam uocant, uncia, balausti,
qui est flos mali granati, quo coriarii utuntur, uncia, opi
semuncia. Balausticum contunditur et cribratur uel siccum in
mortario teritur, cetera pridie macerata in aqua commiscentur
diligenter et pastilli inde finguntur, quidam maiores, quidam ad
denarii semissem. Dantur resoluti iuxta aetatem uel uirtutem
infirmi ex aquae frigidae cyathis tribus aut duobus. Hic
pastillus bene facit et ad dysintericos et ad torminosos. [25]
Alter pastillus ad sanguinis eruptionem mirifice faciens. Accipit
haec: Tragacanthi [Den.] VIIII, Samiae cretae [Den.] VII,
rutae Ponticae [Den.] VIIII, glycerizae suci [Den.] V, symphyti
suci [Den.] VII, gummis [Den.] IIII, hypocistidos suci [Den.]
VII, turis [Den.] V, aluminis liquidi [Den.] V, plantaginis
suci [Den.] III et passi Myconii quod satis erit tritis
diligenter supra scriptis speciebus miscebitur. Fient pastilli ad
denarios singulos et ad semisses, qui pro aetate aut uiribus
infirmi ex aquae tepidae cyathis tribus ieiuno dabuntur. [26] Ad
reiectionem sanguinis ex ore manantis symphyti radix in uino
decocta salubriter bibitur. Ligustri quoque sucum ieiuno per
triduum dato; statim subuenies. Quae res et torminosis et
dysintericis est salubris. [27] Si ex quocumque corporis loco
sanguis per abundantiam nimiam exuberet et fluat, herbae Sabinae
sucus, quantus uidebitur, siue uiridis siue siccae, contritae ex
uino picato uetere optimo ieiuno per triduum dabitur. Sanabit
haec potio etiam in uitae discrimine constitutum, facit autem et
ad colicos et ad dysintericos, quibus tamen decocta datur. [28]
Qui subito sanguinis uomitu laborat, corallium contusum et in
puluerem redactum ex potione mixta calida bibat. [29] Ad uomitum
nimium reprimendum sulpuris uiui pusillum et rasamen de cornu
cerui tantundem in ouo sorbili tritum et permixtum bibi utile
est. [30] His, qui cibum non continent, aloes minimum cum frigida
aqua potui datum plurimum prodest. [31] Personaceae herbae radix
contusa adiecto modico sale et uino sparsa et cotidie recens
inposita super tumorem stomachi uomicas omnes per sudorem
emanationesque occultas potenter expurgat. [32] Mandragorae
draĝ[g cum linea suprascripta]., hyoscyami tantundem, opopanacis
idem, croci Siculi tantundem, myrrae atque turis similiter,
gummis itidem. Omnium specierum pares mensuras tere diligenter et
in puluerem tenuissimum redige atque ex uino uetere collige
paulo crassius quam spissitudo sit mellis. Ex eo medicamento ad
mensuram uictoriati, id est dimidium dragmae, dabis ruptum et
infirmum stomachum habenti in tribus cyathis aquae calidae eunti
dormitum. Beneficium remedii prima statim potione sentitur,
secunda incredibilis profectus est, tertia curatio omnis
potentissime explicatur. [33] Ouum incoctum in calice defunditur
et testa eius suco marrubii impletur et in ipso calice defunditur
et mellis optimi despumati tantundem. Omnia haec in se
permiscentur ac tepefacta hauriuntur; miro modo uomicas rumpunt
et ad sanitatem laborantem stomachum perducunt. [34] In ouo
sorbili cimicem unum contritum ieiunus ignorans qui sorbeat,
desinet uomere; hoc saepe expertum est. [35] Conpositio
medicaminis ad arteria sananda sic: Costi [Scrip.] III, spicae
nardi [Scrip.] III, piperis [Scrip.] III, radicis lappae maioris,
id est herbae personaceae, [Scrip.] III. Haec omnia simul teres
et ieiuno in balneo ex uino candido bibenda protinus dabis. [36]
Herbae uettonicae folia arefacta contusa cribrataque prosunt
suspiriosis, si ex eo puluere cocliaria singula ex aquae calidae
cyathis duobus ieiuni interiectis diebus, donec sanentur,
biberint. [37] Aqua, quae in arborum lacunis cauisque corticibus
consistere consueuit, suspirioso potui data celeriter eum sanabit
atque omni periculo liberabit, si adsidue uel ipsa pura calida
uel mixta potetur. [38] Sitim quamlibet molestam reprimes, si
aquam tepidam cum oleo permixtam biberis et continuo uomeris
denuoque, si necesse fuerit, id facies; quo facto sitis maxima
consenescit. [39] Gallinacei oui uitellum semicoctum oleoque
permixtum si quis sorbeat, sitire desinet. [40] Lapidem de aqua
fontana sublatum statim sub lingua pone et illic aliquamdiu tene;
sitire desines. [41] Glycerizae surculum paruum sub lingua
habeto et saliuam, quae creuerit, transglutti; quo facto neque
sities neque os tibi inarescit. [42] Ad singultus inhibendos
fistucam, quam bibens in calice acceperis, protinus supercilio
sinistro imponito; continuo remedium experieris. [43] In aquam
calidam manus missae diuque illic retentae singultus crebriores
inhibere dicuntur. [44] Anulus in sinistra manu in medio digito
positus uel ibidem translatus singultus statim compescit. [45] Si
quis singultiens aceti scilliti cocleare plenum acceperit,
statim singultire desinet. Idem praestat et aquae satis frigidae
adsiduus gustatus et si quis spiritum introrsum reuocet et
aliquamdiu contineat, similiter remediabitur, nec minus huic rei
prodest sternumentum in tempore excitatum. [46] Herbae trixaginis
contusae in lignea pila sucus expressus cum uino calido potui
datus ruptos siue uulsos et reumaticos efficaciter sanat. [47]
Asparagorum radix ad pondus denariorum duorum et brassicae folia
tantundem mensurae contrita atque ex uino nigro uel austero potui
data uulsis et reumaticis mirifice prosunt. [48] In pila, in qua
frumentum tunditur, quantulumcumque sordium aut pulueris
inueneris collige itemque in eo loco uel foramine, in quo ianuae
pessuli descendunt, quidquid reppereris collige et in unum
permisce et tacite uel occulte [loco uel] potionem aut cibum
uulsi laborantis insperge; continuo malum dolorque sedabitur.
[49] Serpentis senectus, id est exuuiae, licio alligatae et uulso
circumdatae mire prosunt. [50] Stercus uerris primo uere
collectum arefactumque et tritum in potione datum efficacissime
uulsos et reumaticos sanat. [51] Ad eos, qui sanguinem per os
proiciunt, remedium tale: Testae nucis maioris conbustae
diligenter terantur et cum aceto dentur; sed si febricitat cui
medendum est, cum posca accipiat pro modo, ut causae sunt aut
aetas uniuscuiusque patitur, id est ut unius nucis testae aut
duarum uel etiam trium dentur. [52] Conpositio eligmatii, quod
facit ad pthisicos et ad eos, quibus pulmo per destillationem
uuae uulneratus est: Iris Illyricae —[Vnc.] I, spicae Celticae
—[Vnc.] I, ysopi Cretici —[Vnc.] I, ameos —[Vnc.] II, resinae
terebinthinae —[Vnc.] II, piperis —[Vnc.] II, erui russei —[Vnc.]
II, butyri —[Vnc.] VI, mellis despumati [Pon.] III et —[Vnc.]
VIIII. Ea, quae in puluerem redigenda sunt, tundes et
diligentissime cernes, resinam uero et butyrum lento igne
liquefacies, postea melle permixto totum supra scriptarum
specierum puluerem colliges et simul commaceratum in doleolo
uitreo repones utendum, cum usus exigerit, ita ut mature ieiunis
terna cocliaria dentur.

CAPVT XVIII. VMERORVM ET CERVICIVM DOLORIBVS ET OPISTHOTONIAE ET
HIRCOSIS ET VNGVIBVS ET PARANYCHIIS REMEDIA RATIONABILIA ET
PHYSICA DIVERSA DE EXPERIMENTIS

[1] Vmeri dolorem mustelae exustae cinis tritus et cum cera
permixtus ac subactus et ceroti more impositus mire sanat. [2] Ad
ceruices et neruorum subitos aut ueteres dolores et contusiones
medicamentum ualde necessarium, quod diasteaton dicitur, sic:
Masticis —[Vnc.] III, olei rosei libram, olei gremialis selibram
uel quod sufficiat, cerae Ponticae libram, seui ceruini libram,
medullae ceruinae libram, adipis pullinae libram, adipis
anserinae libram, adipis scrofinae [Pon.] II, faenograeci suci
heminam, lini seminis suci heminam, ibisci suci heminam,
chamaemeli fasciculum, anethi surculos septem. Mastex cum oleo
rosaceo in mortario conteratur; species uero supra scriptae lento
igne decoquantur et suci cum cera seorsum misceantur et omnia
mixta colentur. Sic postea mastex cum oleo supermittatur, et
misceantur omnia diligenter mixtaque coagitentur ad focum et
refrigerata in dolio uitreo reponantur, quibus, cum opus fuerit,
ceroti more uteris. [3] Ceruicis dolor inflexibilis, quem
opisthotonon Graeci uocant, leuatur urina caprae auribus infusa
aut bulbo trito cum fimo eiusdem caprae ceruici inlito. Sed
utilius nihil est medicamento diasteaton de adipe diuersa facto,
quod supra scriptum est. [4] Ad ceruicum dolores remedium
physicum sic: Ieiunus dextram manum saliua tange et dextrum
poplitem perfrica, deinde sinistra manu sinistrum et hoc ter per
singulos poplites facito; statim remediabis. [5] Butyro et adipe
ursina perunctae ceruices statim sanabuntur. [6] Cerae selibram,
olei cyprini selibram, absinthi uiridis contunsi uncias duas
simul ad ignem permisce et pro ceroto utere ad omnes ceruicum
dolores. [7] Rigor ceruicis adipe anserina uel potius gruina
peruncta uelocissime mollietur. [8] Fici folia et poma eiusdem
immatura contrita et inposita ceruici subueniunt. [9] Neruorum
omnium rigori et perfrictionibus cito subuenitur malagmate tali:
Olei laurini [Pon.] I, resinae terebinthinae [Pon.] I, picis
liquidae [Pon.] I, axungiae ueteris [Pon.] I. Decoctis et
permixtis una his speciebus nerui rigentes et offensi salubriter
perfricantur. [10] Opisthotonicis et tetanicis lotium caprunum
cum aqua mixtum efficaciter prodest, si ieiunis potui detur. [11]
Summum opisthotonicis et arcthriticis remedium et multis
experimentis probatum. Conficitur sic: Castorei, piperis albi,
petroselini aequales portiones simul tundes et cribrabis atque
inde cocleare unum cum uno cocliari mellis et aquae calidae
cyathis duobus ieiuno ad diem dabis. [12] Farina lini seminis
addito nitro ex uino calido in modum malagmatis temperatur et
inponitur ceruicum dolori; statim medetur. [13] Farina quoque
hordei cum ficu arida tunsa permixta et inposita idem praestat.
[14] Lenticula in aceto discocta ceruicibus malagmatis more
adposita dolores earum mitigat. [15] Ad ceruicum tumores sedandos
ouorum uitelli cocti cum adipe anserina inlinuntur felle capruno
aequis ponderibus permixto atque inde ceruices fricantur. [16]
Rigores ceruicum seuo bubulo optime perfricantur; nam continuo
mollescunt et dolor omnis abscedit. [17] Herbae uettonicae
contritae sucus ad scripulos duos adiecto mulso potui datus
dolorem ceruicum leniet; sed febricitanti ex aqua calida dari
oportet. [18] Sal in sacco calefactus impositusque umeris omnem
dolorem optime discutit, si adsidue commutetur, ut calidior
ponatur. [19] Lana quoque sucida ex oleo calido umeris adposita
medetur. Sfongea leuiter mucrone, quo homo occisus est, adtacta
et calida umeris adposita medetur. Cetera uero, quae sunt in
lacertis brachiorum et cubitis et digitis ac neruis et articulis
causaria acopis et calefactoriis et remediis diuersis curantur,
quae uariis locis sunt adscripta. [20] Ad hircos et alas
faetentes remedium sic: Hirci maturioris cornu rasum uel exustum
cum felle hirci miscetur et pondere aequo myrra adicitur, atque
inde ascellae demptis prius pilis adsidue perfricantur. [21]
Alumen scissum storachi mixtum si in unum conteras atque alas
fetidas adsidue perfrices, bonum illis halitum excluso taetro
odore praestabis. [22] Caro uitulina recens cum aceto cocta
madidaque alis inposita fetorem hirci taeterrimum tollit. [23]
Myrra sicca tunsa adsidue alas confrica; uitium fetoris mire
emendabis. [24] Laserpicium uetustissimum tunde, cribra atque
inde alas perfrica; similiter proderit. [25] Nitro ex aqua diluto
uel alumine uino remisso utere quam saepissime ad alarum
fetentium emendationem. [26] Ad paranychium et suppurationes
unguiculorum glandem tritam cum sapone adpone, ibiscum quoque cum
axungia et pane trito inpone. [27] Vt excussi ungues cito
resurgant, quinquefolium cum adipe qualibet tritum inponitur.
Oleastri quoque folia commanducata recentibus unguium uulneribus
recte inponuntur. [28] Paranychio stercus ex auriculis inpone et
linteolum superalliga; mirabere remedium. [29] Ad idem uuam
passam enucleatam cum ture trito subactam sicut cerotum linteolo
inductam inponi oportet. [30] De paranychio parietem continges et
rursum digitum ducens dices ter: “Pu pu pu, numquam ego te
uideam per parietem repere.” [31] Ad digitorum et articulorum
subluuium uel suppurationem sedandam atramentum scriptorium ex
aceto tempera et de pinnula inline digitum uel articulum
dolentem. Lucernae quoque fungum contere et inpone paranychio uel
digito contuso. [32] Ad cubiti uitium uel dolorem spuma argenti
trita cum oleo rosaceo emplastri modo utiliter admouetur.

CAPVT XVIIII. AD LICHENEM SIVE MENTAGRAM VEL IMPETIGINEM ET AD
ELEFANTIASIM ET LEPRAM ET AD EXANTHEMATA ET MACVLAS ET LIVORES
TVMORESQVE DE FACIE ABOLENDOS ET AD GENAS SCABRAS ET CICATRICES
MALARVM ΡVRGANDAS ET AD LENTIGINES ET STIGMATA DELENDA
VERRVCASQVE TOLLENDAS REMEDIA RATIONABILIA ET PHYSICA DIVERSA DE
EXPERIMENTIS

[1] Ad lichenem siue mentagram, quod uitium neglectum solet per
totam faciem et per totum corpus serpere et plures homines
inquinare (nam Soranus medicus quondam ducentis hominibus hoc
morbo laborantibus curandis in Aquitanica se locauit), huic ergo
ualitudini maxime medentur cantharides tritae et inlitae cum suco
uuae Amineae et cum seuo ouis uel caprae; sed prius facie lota
et nitro diligenter curata medicamen inponitur. [2] Adeps uituli
marini inposita mentagrae plurimum prodest. [3] Ficulni caules
teneri in aceto excocti triti et inliti mentagrae medentur. [4]
Idem praestat ibisci radix cum lupino et aceto ad tertias cocta
et adposita. [5] Flos uisci cum calce subactus et adpositus
mentagrae ualde est utilis. [6] Ad impetigines detergendas
farinam erui mixtam cum aceto frequenter inducito. [7] Olei
myrtini —[Vnc.] VI, olei schinini, id est masticini, —[Vnc.]
IIII, lithargyri —[Vnc.] III, psimmythi —[Vnc.] II cum uino
uetere simul teres et oleum statim postea mittes et diligenter
permiscebis et sic uteris ad inpetigines abolendas. [8] Ad
inpetigines detergendas lapathi radices cum aceto coques ad
tertias et in eo iure iterum oryzam discoques et sic ad
perducendum corpus uteris. [9] Cucumeris siluatici radices ad
tertias discoques easque discoctas teres diligenter et addes
lithargyrum ac sulphur aequali mensura et cerae parum atque inde
loca, quae impetigo ceperit, perfricabis. [10] Ad scabidam
impetiginem scillam albam sumito et bene contundito eaque
inpetiginem inlinito et adsiccatam aceto acri mixto sale eluito,
deinde spuma argenti contusa et rosa liquida perungueto et, cum
adsiccatum fuerit medicamentum, rursum, ut supra diximus, aceto
salso abluito atque iterum eadem ratione scillam tritam inlinito
atque abluito idque remedium frequenter iterato, donec ad
sanitatem perducas. [11] Picis liquidae optimae acitabulo uno
adice farinam hordiaciam et nitrum et apium tritum et sulfur
aequis ponderibus ac superfunde aceti albi acerrimi acitabula duo
et in patina decoque simul ac postea calidum medicamen linteo
inducito et sic corpori adponito; non solum impetiginem hoc
remedio, sed et lepram sedabis et scabiem. [12] Impetiginem
quamuis inueteratam cito abolebis, si faecula uini, qua tinctores
utuntur, cum aqua permixta locum perunxeris ita, ut, dum
quinquaginta numeras, illic esse permittas et continuo
destringas; nam si diutius fuerit, altius uis eius insidet et
ulcus grande faciet. [13] Glutinum taurinum aceto remissum
adiecto sulpure uiuo leni igne decoctum ita, ut ad mellis
crassitudinem perducatur, surculoque ficulno, dum coquitur,
agitatum ac bis per diem impositum impetigines, quas Graeci
agrias uocant, potentissime sanat. [14] Formiculas, quae
Herculaneae nominantur, contritas modico sale adiecto impetigini
adpone; miraberis remedium, nam celeriter expurgant. [15]
Impetigines et lepras haec conpositio potentissime extirpat:
Turis masculi, nitri, argenti spumae, sulpuris aequa pondera cum
aceto acri teruntur et pinnula imponuntur siccatumque medicamen
eluitur et rursum inlinitur adsidue elutum atque siccatum. [16]
Si locum, quem impetigo adludit, auro circumscribas, postea eum
omnino non adpetet. [17] Loco, quem mentagra obsederit, fimum
murinum tritum ex aceto oportet inponi uel eiusdem muris exusti
cinerem cum oleo adponi salubre est. [18] Aduersum elefantiasim,
quod malum plerumque a facie auspicatur primumque oritur quasi
lenticulis uariis et inaequalibus cute alba alibi crassa, alibi
tenui, plerisque locis dura et quasi scabida, ad postremum sic
increscit, ut ossibus caro adstricta tumescentibus primum digitis
atque articulis indurescat. Hic morbus peculiariter Aegyptiorum
populis notus est nec solum in uulgus extremum, sed etiam in
reges ipsos frequenter inrepsit. Vnde aduersus hoc malum solia
ipsis in balneo repleta humano sanguine parabantur. Mustelae
igitur exustae cinis et eiusdem [beluae, id est elefantis,]
sanguis inmixtus et inlitus huiusmodi corporibus medetur. [19]
Nitrum contritum et ex melle et lacte bubulo impositum
elefantiosis prodest. [20] Radix asparagi decocta in aceto et
trita elefantiosis rationabiliter inponitur. [21] Mentastri folia
commanducata uel contrita adposita elefantiosis medentur. Cedro
quoque tabes illa adsidue peruncta sanatur. [22] Fel ursinum
leprosos admodum sanat, si eo adsidue perlinantur. [23] Adeps
quoque eius liuores et maculas eximit. Apii semen et anethi
conteres et cum melle miscebis atque inde malandriosis quantum
sufficiat adpones. [24] Inula contrita inpositaque primo quidem
exulcerabit, deinde expurgata omni lepra detersaque putri et
tabida cute nouam similemque cetero corpori reddet nec cicatrices
foedas esse permittit. [25] Alii decocti aqua crura ulcerosa
adsidue fota celeriter sanabuntur. [26] Herba, quae brittanice
dicitur, cibo uel potui sumpta intra diem sextum leprae molestiam
tollit. [27] Lapathi agrestis radices surculo erue easque sine
ferro contunde adiectoque acri aceto subige et parum salis misce
atque ex eo omnem corporis asperitatem in balneo cum sudore
confrica; cito sanat. [28] Glutem uitulinum aceto remissum
admixta modice calce uiua, ut crassitudinem mellis habeat,
inlines locis leprosis atque illic siccari medicamen permittes;
efficaciter proderit. [29] Vulpis stercus cum aceto tere et
perungue lepram; cito subuenies. Omnem autem lepram inlitus
hircinus sanguis emendat. [30] Ad exanthemata curanda oui cocti
uitellus cum melle et psimmythio tritus rectissime adhibetur.
[31] Pelliculae caprunae ramenta cum pumice trito acetoque
permixta exanthematis prosunt. [32] Lotio humano si nitrum
admiscueris eoque exanthemata frequenter elueris, reprimentur.
[33] Oesypum cum melle Corsicano tritum et adpositum abolet de
facie omnes maculas; quidam et butyrum addunt. Si uero et uituli
fimus et fel caninum misceatur, medicamen utilius erit ita, ut
pariter temperata omnia decoquantur. [34] Coclearum minutarum,
quae passim inueniuntur, exustarum cinis cum melle permixtus
tollit ex facie uitia omnia, lentigines quoque et liuores abolet.
[35] Stigmata delentur columbino fimo trito et ex aceto inposito
ita, ut adsidue medicamen superducatur. [36] De tincturis uel
maculis corporis abolendis remedium sic: Oculos uel oua saepiae
in aqua solue et cum melle permisce atque inde maculas perfrica;
cito abolebuntur. [37] Lac mulieris puellam nutrientis cum melle
et oleo permixtum omnes etiam ustionum maculas tollit. [38] Si
nitrum cum oleo misceas ad spissitudinem mellis atque inde
maculas inducas, mire detergentur. Sanguine quoque capruno
maculae contactae abluuntur. [39] Si autem nescies, unde sit
macula, ex caepae suco locum perfricabis et dulci aqua elues
sesamumque commanducatum superinpones uel bulbum Africanum tritum
cum aceto inpones. [40] Ne cicatrices appareant etiam de usturis
et ut pili renascantur, facies tale medicamen: Calcis uiuae
—[Vnc.] III, adipis porcinae coctae et colatae libram permisce et
quanto diligentius tere uel confrica atque in modum
cataplasmatis adpone. [41] Masticem personatam, saponem Gallicum,
ceram Ponticam, oleum uetus, spumam argenti aequis ponderibus
miscebis et coques ad spissitudinem liparae atque inde emplastrum
maculis in facie uel pusulis et ulceribus adpones. [42] Ad
nigridinem et maculas colli et uultus purgandas farinam de faba
cum umore peponis, id est suco eius interiore, miscebis et facies
trochiscos octo et siccabis in umbra. Ex octo illis quantum
sufficiat teres cum aqua et inlines maculas atque ita uteris ante
balneum, ut siccetur inlitio, et sic ingredieris et, cum umorem
acceperis in calore, tum perfricabis et elues. [43] Ad tumorem
siue liuorem de facie tollendum herbam Rhodiam ex aceto tritam
inline et siccare permitte atque ita elue. [44] Vrticae folia
contere et ipsa tantummodo cum suco suo cohibendis tumoribus uel
abolendis liuoribus frequenter adpone. [45] Ad genas scabras et
cicatrices maxillarum remedium sic: Chalcitidis draĝ[g cum linea
suprascripta]. XX, misui draĝ[g cum linea suprascripta]. X, croci
draĝ[g cum linea suprascripta]. VI, turis draĝ[g cum linea
suprascripta]. X, myrrae draĝ[g cum linea suprascripta]. V,
opopanacis draĝ[g cum linea suprascripta]. V, aceti [Sext.] V,
mellis optimi [Sext.] II S[Sem.]. Quae sicca sunt tundes et in
puluerem rediges et ex eo coques cum aceto et postea melle
admixto simul omnia teres, donec sufficienter medicamen sit
spissum uel liquidum, et in pyxide aerea pones et, cum opus
fuerit, uteris ad perunguenda uel superlinienda quae sunt. [46]
Ad genas scabras et scabidas et ueteres diatheses remedium sic:
Aeris usti et loti, myrrae, opii draĝ[g cum linea suprascripta].
ternas, cadmiae ustae et extinctae uino draĝ[g cum linea
suprascripta]. octo. Haec in puluerem redacta ex aqua fontana uel
caelesti teres, donec leuia sint, et cum gluttinosa fuerint,
superaddes mellis optimi despumati cotylam unam, deinde
perfricando uel terendo concorporabis omnia et in pyxide aerea
condes et, cum uolueris, uteris ad superlinenda quae sunt. [47]
Sfongea noua cum aqua salsa calida saepius inposita
suggillationes liuoresque detergit. [48] Fimus suillus in testa
arefactus et tritus et cum oleo inpositus mire sanat liuores.
[49] Apium uiride subtiliter tritum cum oui albo inlitum
liuoribus prodest. [50] Malua erratica trita et calida panno
inducta et oleo peruncta et sic adposita recentibus
suggillationibus ac tumoribus et uexationibus neruorum ualde
medetur. [51] Ad pusulas papulasue de facie tollendas medicamen
conpones sic: Sagapeni —[Vnc.] II, scobis eburnae delicatissimae
<—[Vnc.]> VIIII, myrrae <—[Vnc.]> II S[Sem.], afronitri <—[Vnc.]>
II S[Sem.], tracanthi —[Vnc.] VI. Tunsa haec et cribrata cum
melle liquidissimo et candidissimo teruntur ita, ut crassitudinem
habeant mellis densioris. Ex eo in balneo uel ante horam lauandi
facies diligenter inlinitur et post balneum eluitur. [52] Vt
liuorem de facie tollas, gladiolum herbam palustrem harundine aut
osse acuto radicitus auelles obseruans prorsus, ne ferro eam
contingas. Huius radices tunsae et subactae atque emplastri more
adpositae liuores potenter emendant. [53] Radicis, quae
manducatur, id est rafani, cortex trita diligenter et cum melle
permixta inlitaque suggillationes atque liuores, qui ex ictibus
eueniunt, celeriter absterget. [54] Origanum ad summam leuitatem
tritum in linteolo udo adpositum liuores de quo uolueris loco
statim tollit. Mentastri quoque folia trita et adposita idem
praestant. [55] Nitrum ex melle et lacte bubulo tritum atque
permixtum adpositumque ulceribus in facie natis aut factis
citissime medetur. Ipsum etiam nitrum cum puluere opii et suco
thapsiae tritum adpositumque liuores statim eximit. [56] Caseus
caprunus mollis, id est recens, cum melle subactus inpositusque
et panno desuper tectus aut linteo suggillationes liuoresque
celeriter absterget. [57] Mali, id est pomi quod manducatur, uel
etiam Punici [uel etiam] corium contusum admixta polenta
inpositum et liuores abolet et dolores sedat. [58] Lauri bacarum
quartarium unum, myrobalani semunciam, faenograeci heminam,
serpulli non multum. Tunsis, quae tundi oportet, atque omnibus in
unum permixtis medicamen utile abolendis liuoribus facies, quo
per triduum continuum, si ita necesse fuerit, uteris. [59] Pulmo
ouillus quam recentissimus protinus, dum adhuc tepet, adpositus
continuo discutit et expurgat liuores. [60] Alni folia quam
plurima et recentia superinpone et alliga, medeberis tumori;
liuorem uero etiam eum, qui de sanguine collectus uidebitur,
tolles. [61] Absinthium tritum et cum melle diligentissime
subactum malagmatis modo inpositum liuores cito eximet. [62]
Vitelli ouorum incoctorum coagitati et inliti liuores, qui ex
tumore aut conlisione aliqua facti erunt, etiam ueteres
extenuant. [63] Ad lentigines de facie tollendas lenticulam cum
scobe tenui de corno ceruino et seuum ceruinum pariter diuide,
coque et tere atque inde faciem uel ante horam balnei [inde
faciem] uel etiam in balneo frequenter inlinito ita, ut quasi pro
pane molle utaris; efficacissimum medicamen experieris; sed
lenticulae maior pars sit, cornus et seui aequalis mensura. [64]
Herbam uerrucariam, id est heliotropium, contusam et subactam
adiecta salis mica adpositamque malandriosis uel his, qui
uerrucas patiuntur, prodesse plurimum constat. [65] Verrucarum
genera omnia fimi canini exusti cinis curat inpositus. Vrina
quoque canis cum suo recenti luto inlita plurimum prodest. [66]
Sanguis recens muris occisi uel ipse mus diuisus atque adpositus
sanat et abolet uerrucas. [67] Fimus ouillus recens manibus
subactus et emplastri more adpositus deterget uerrucas. [68] Ad
lichenem: Fabae farinae —[Vnc.] I, faeni Graeci farinae —[Vnc.]
I, samsuci —[Vnc.] I, farinae hordei —[Vnc.] I, afronitri —[Vnc.]
S[Sem.], sulpuris —[Vnc.] S[Sem.] erui farinae —[Vnc.] S[Sem.].
Haec omnia in pollinem tenuissimum redacta aceto colliges et
permiscebis et ita licheni adpones.

CAPVT XX. AD OMNIA STOMACHI VITIA ET AD OMNES EIVS CAVSAS ET
DOLORES ET AD OMNEM CRVDITATEM ATQVE INDIGERIEM DEPELLENDAM ET AD
OMNEM VISCERVM ATQVE AQVALICVLI CONFIRMATIONEM ANTIDOTA,
EPITHEMATIA, POTIONES, OXYPORIA, VNCTIONES ALIAQVE NONNVLLA
RATIONABILIA ET PHYSICA REMEDIA DIVERSA EXPERIMENTIS PROBATA
VSVQVE COLLECTA

[1] Principale atque unicum remedium ad stomachi et lateris
dolorem aliaque nonnulla interni corporis mala, seu cum febre
siue sine febre fuerint. Est enim conpositio mirifica, multis
omnino necessaria infra scriptis causis, non ignorata quidem
antiquioribus medicis propter effectuum probitatem, sed praecipue
a Paccio Antiocho auditore Philonidis Catiniensis usu
inlustrata; fecit enim magnos quaestos ex ea propter crebros
successus in uitiis difficillimis, sed ne hic quidem umquam ulli
uiuus uiuis conpositionem istam ostendit. Post eius mortem
Tiberio Caesari per libellum scriptum data est et per eum in
bibliothicis publicis posita uenit in manus nostras, quam ante
nullo modo extrahere potuimus, quamuis omnia fecerimus, ut
sciremus, quae esset. Ipse enim clausus componebat eam nec ullis
suorum committebat pluraque quam recipit pimenta emi et contundi
iubebat fallendi suos causa. Et sane in libello ipse fatetur non
a se inuentam, sed usu exactiore comprobatam, ad quae uitia et
cum quibus et quemadmodum data proficeret. Est enim non ignota,
ponderibus tamen antiquis aut adiecit aut detraxit aliquid, et
res, quae in hac conpositione sunt, non utique conueniunt ad
antiquitates. Interdum enim earum quaedam [et] non tam multa,
quaedam minus et pondere et numero specierum accipiunt atque ideo
non idem omnibus praestant, cum interim haec mirifica
temperatura composita mirificos effectos habeat. [2] Facit uero
hoc medicamentum non solum ad stomachi et lateris dolorem, sed
etiam ad plura uitia efficaciter, quamobrem semper habendum est
compositum. Percurram autem quam breuissime, ad quae uitia
qualiter datum prosit, ut et in libello eius scriptum est et ego
ex magna parte expertus sum. [3] Sanat ergo morbo comitiali
correptos, quos epilemticos Graeci uocant, et furiosos, quos uel
maenomenos dicunt. Item sanat quibus subito tenebrae obuersantur
in oculis cum uertigine quadam; scotomaticos hos Graeci
appellant. Nec minus diutino correptis capitis dolore, quem
cefalaeam appellant, prodest data denariis duobus ex aquae mulsae
cyathis quattuor, cum remissi fuerint, et si frequenter, quibus
necessaria est, corripientur, post binas ternasue accessiones
danda erit. Haec antidotos hiera dicitur; hoc enim nomen tribuit
ei propter duas causas, ut existimo: una, <ne> nomen eius uerum
dicendo ostenderet, quae esset (dicitur enim a quibusdam picra,
quia amara est, a quibusdam diacolocynthidos) <altera>, quod ideo
inditum est, quo magis sub tanta specie nominis commendaret
medicamentum. Sed si longo ex interuallo accessionibus supra
scriptis, quibus medendum est, uexabuntur, in remissione eorum et
in alio atque alio dolore saepius dandum erit medicamentum; ita
enim aut ex toto remediabitur aut certe minuetur impetus uitiorum
et sedabitur interuallaque maiora accipiet. Dari autem oportebit
secundum purgationem bilis; nam fellita et spumosa et glutinosa
deiciunt qui acciperint cum ptisanae cremore aut cum holere leui
ex urtica et lapatho et malua facto. [4] Facit bene haec
compositio et ad suspirium et ad uocis abscisionem et ad subitas
praefocationes ex qualibet causa ortas et ad eos, qui saepe
existimant se ab incubone inludi, qui usque eo hac molestia
uexantur, ut interdum et uitae periculum adeant; est enim uitium
non contempnendum, maxime in processu aetatis. Quibus dandum erit
medicamentum proximo die eius noctis, qua incubonem pertulerint,
cum interuallum a somno fecerint et quod satis sit
deambulauerint. Dari debet ex aqua, in qua hysopum aut marrubium
fuerit incoctum, habente cyathos quattuor uel quinque, ad pondus
denarii unius uel uictoriati, prout res aut aetas postulauerit.
Deinde post horas tres quattuorue cremor ptisanae aut altera
sorbitio leuis detur. [5] Facit hoc medicamentum ad eos, quorum
musculi maxillares cum maximo dolore tensi sunt adeo, ut aperire
os nullo modo possint; tetanon hoc uitium Graeci dicunt. Item
facit ad deprauatam faciem in utramlibet partem; cynicon spasmon
hoc idem appellant genus morbi. Praecipue uero ad pectoris
laterisque dolores prodest ex qualibet causa factos siue latenti
siue manifesta, aut ex casu aliquo aut supra uires et supra modum
ponderis portatione uel ex contusione, quae frequenter
gladiatoribus accidere in praelusionibus solet. Nec minus eorum
maxime sanitati conuenit, qui arbore alta delapsi sunt uel scalis
deuoluti aut excussi raeda uel curriculo tracti. Sed his, id est
ex manifesta causa uexatis, cum aceti cyathis tribus uel
quattuor danda erit antidotus, his uero, qui ex occulta causa
laborant, ex aqua mulsa proderit data. [6] Praeterea neruorum
tensionibus et contractionibus atque doloribus omnibus mirifice
conuenit. Quamobrem facit et ad tremulos et ad sideratione
temptatos utralibet; una enim cum contractione, altera cum
remissione neruorum conspicitur; paralysim hoc utrumque uitium
Graeci appellant. Ad quod etiam, cum correpti sunt, prodest ex
aquae mulsae cyathis tribus quattuorue datum ad pondus denarii
unius aut uictoriati admixto castorei denarii semissem. Prodest
et ad articularem morbum, quem arcthisin Graeci appellant, et ad
spinae totius lumborumque dolorem ex aqua mulsa datum iuxta uires
cuiusque. [7] Item ad podagram bene facit; nam et in praesentia
detractione doloris releuat et in futurum omni molestia liberat;
dimidio enim celerius sanantur qui acceperunt hoc medicamentum
quam prius solebant sanari. Quid dicam, quemadmodum prosit ad
duritias mammarum muliebrium, quae cum dolore magno solent nasci
quasque nullum aliud medicamentum releuat? Nam has et ad praesens
admodum curat et in perpetuum ex toto interdum sanat, quas
quidem causas plerique medicorum insanabiles adfirmant;
carcinomata enim et cacoethes haec uitia sequuntur. Sed ego
honestas feminas quasdam saepissime hoc medicamento adfirmo
sanatas. [8] Illud uero supra omnium opinionem est, quod
stomachicis euidenter conuenit, cum sit uirosissimum
amarissimumque medicamentum et stomachus ne aduersum leuia quidem
et simplicia medicamenta aptus sit. Sed disposuimus in huiusmodi
rebus potentiorem usus rationem sequi; expertus enim quisque
intelleget stomacho quoque hoc medicamentum eximie prodesse.
Remediat enim eos, quibus frequenter inacescit cibus, et eos, qui
stomachi inflationibus urguentur uel doloribus uexantur adsidue
et uel nauseant uel nimia saliua abundant uel inedia consumuntur
stomachumque ita solutum habent, ut ex eo uarios liquores subinde
reiciant consentiente capite, ut nullum genus cibi continere
possint. [9] Item ad bilem atram generantes, quos melancholicos
uocant, bene facit. Oportet autem non continentibus cibos
secundum uomitum protinus oleo perunctis et diutius presse
fricatis dari medicamenti denarium unum ex aquae cyathis tribus,
deinde artus eorum constringere et interdum olfactariis reficere
et commanducatione oliuarum contusarum earumque rerum, quae
stomachum constringere solent, suberectos recubantesque alere,
deinde, ubi deiecerint, solutis uinculis rursum perunguere et
fricare totum corpus atque ita uarietate ciborum et perunctionis
stomachum proritare ita, ut reficiantur, aut halica ex mulso aut
malorum Cydoneorum suco uel ex granis Punici facto aut, si quos
magis delectabit, frigida posca. Secundum quae sumpta et apala
proderunt oua et intubi cocti uel non cocti ex aceto dati itemque
lactucae et caules aplosiles ex posca decocti aut ungula porcina
excocta et madida. Vulua quoque et murices et pelorides plurimum
iuuant et pomorum praecipue sorba et mala orbiculata et pira
Scaudiana, pira Crustumina Signinaque in olla reposita. Item
prosunt uuae ex olla sumptae. Haec enim et huiusmodi, quae sunt
his similia, confirmant stomachum, quibus escis et insequentibus
diebus uti oportebit paulatim ad consuetudinem progredientes,
donec omni molestia liberentur. [10] Est et illud stomachi
uitium, quod cum siccitate et ardore eius et siti inrequiebili
et, ut ita dicam, inextinguibili nascitur; encausin hoc Graeci
uocant ab eo, quod exsiccat omnem stomachi umorem. Scimus quosdam
urnas aquae bibisse nec sitim aliqua ex parte in praesentia
compescuisse. Ad hoc denarius unus uel pondus uictoriati datum ex
aquae frigidae cyathis tribus ita prodest, ut facile abstinere a
potu diebus proximis possint. [11] Lienosis uero ex posca et
iocineris duritiem diutinam habentibus ex aqua mulsa datum satis
conuenit nec minus ydropicis, quibus datur eadem ratione. Sed his
per conplures dies oportebit in ptisanae cremore sine ullo alio
liquore dari. Prodest conpositio haec et colo inflato et ceteris
intestinis, futuras quoque uel iam factas uomicas isdem partibus
aut discutit aut celerius aperit. [12] Item menstrua mouet
mulieribus, quae difficulter purgantur. Dandum autem erit his
medicamentum ex aqua, in qua decoquatur herba, quae artemisia
dicitur, aut quae dictamnos appellatur. Etiam ad papulas et
sacrum ignem uel quam zonam uocant bene facit data ex aqua mulsa
detracto prius sanguinem, si res postulauerit. Quod et in omnibus
aliis uitiis supra dictis faciendum est; omnia enim auxilia
adhibenda sunt, quae ex uso prodesse comperta habemus, quia
adiuta antidotos faciliores habebit effectus. [13] Recipit ergo
haec: <Cha>maeropis, quae herba similia querco folia habet,
agarici, cucurbitae siluestris, quam colocynthidam appellant,
stoechadis, singulorum denarios denos, opopanacis, sagapeni,
petroselini, terrae mali, piperis albi, singulorum denarios
quinos, cinnami, nardi spicae, myrrae, folii, croci, singulorum
denarios quaternos. In unum omnia diligenter ponderata
contunduntur et cribantur praeter opopanacem et sagapenum et
myrram; haec enim mortario teri debet adiecto melle tenui, id est
quam liquidissimo. Deinde ceteris permiscentur, quae et ipsa
recipere debent tantum mellis, quantum satis erit ad
conprehendenda et continenda ea uel conglutinanda. Reponitur
medicamentum uaso uitreo sub signaculo; datur, ut supra diximus
et quemadmodum diximus, cum summa obseruatione pro cuiusque rei
causis uel mensuris uel necessitatibus. Est prorsus sacrum, ut
auctor nominis huius appellauit. [14] Si quando autem efficaciore
uoluerimus uti propter difficultatem naturalem uitiorum aut
causarum diuturnitatem, ut si dandum sit furiosis aut comitiali
morbo correptis uel lumborum perpetuum dolorem habentibus
podagraue cruciatis, cucurbitae siluestris adiciemus ad supra
dicta pondera denarios decem et opopanacis atque sagapeni
denarios quinos. Quamobrem utraque parata debent esse
medicamenta, ut, cum opus fuerit, usus utrisque in promptu sit.
Illud sane prae ceteris mihi credas uelim, dum in aliis rebus
ipse uim eius experiris, hoc medicamento non solum non noceri
stomachum, uerum etiam refici et confirmari supra omnium
opinionem. [15] Medicamentum, quod proprie aduersus solutionem
stomachi facit et fluorem eiusdem, maxime uero cum infirmi nihil
cibi retinere possunt et quicquid datum est reiciunt. Recipit
haec: Masticis candidae unciam, tragacanthi albi unciam.
Contunditur tragacanthum cum radice, postea mastex trita adicitur
et reponitur medicamentum in uitreo uaso. Dantur, cum opus est,
cocliaria bina aut, prout oportuerit, plus minusue secundum
uomitum factum ex aquae frigidae cyathis tribus. [16] Ad stomachi
dolorem et inflationem remedium sic: Palmarum [Den.] XXX, anesi
[Den.] IIII, croci [Den.] II, git [Den.] II, asari [Den.]
II, <myrti> nigrae bacarum [Den.] IIII, iuniperi bacas
enucleatas numero XX. Contunduntur seorsum omnia et in unum
commiscentur, deinde fiunt pastilli ex melle, alii ad mensuram
denarii, alii ad pondus uictoriati. Dantur ieiunis ex aquae
cyathis tribus aut ex protropo musto, quod est passi genus. [17]
Medicamentum siccum ad stomachi inflationem et dolorem et
inediam. Mouet et urinam; ideo facit et ad hydropicos et iecur
durum habentes et ad auriginem, quam quidam regium, quidam
arquatum morbum uocant; refertur in Musam Antonium. Recipit autem
haec: Aloes [Den.] V, croci, cinnami, nardi Syriacae spicae,
asari, xyrobalsami, masticis Chiae, singulorum [Den.] senos.
Dantur cocliaria bina uel terna ex aquae cyathis tribus. [18]
Potio Cosmiana ad omnem internum dolorem, sed facit mirifice ad
stomachi dolores et ad tussicos et pthisicos sanguinem et pus
reicientes et ad iocineris uitia atque pulmonis et ad lateris
dolorem nec minus ad torminosos et conuulsam aut ruptam aliquam
partem intestinorum et ad destillationes et ad eos, qui somnum
nullo modo capere possunt. Facit et ad ydropicos; siccat enim
mirifice eos. Componitur sic: Dauci seminis [Den.] I, alterci
seminis [Den.] I, turis [Den.] I [Vict.] S[Sem.], myrrae
[Den.] I, croci <[Den.]> i [Vict.] S[Sem.]. Fiunt pastilli ad
denarii semissem; dantur etiam febricitantibus et sine febre
potissimum pleuriticis et peripleumoniacis ex aquae mulsae
dilutae cyathis duobus, pthisicis ex posca, ad conuulsa autem et
rupta ex melle et aceto, ceteris ex aqua calida uel frigida.
Facit hoc medicamentum etiam ad eos, quibus stomachus inacescit.
[19] Antidotus, qua utitur Cosmus ad omnia interna uitia, quae
supra scripta sunt, necnon et ad omnes serpentum noxios morsus.
Recipit haec: Glycerizae [Den.] VII S[Sem.] et tertias
uictoriati uel duas partes, opii [Den.] VII et tertias partes
uictoriati uel duas, castorei [Den.] VI et uictoriati duas
tertiasue partes, piperis longi [Den.] V et uictoriati partem
tertiam, piperis albi [Den.] V et uictoriati duas tertiasue
partes, nardi Syriacae [Den.] VI S[Sem.], dauci seminis [Den.]
VI, malobathri [Den.] V S[Sem.], cassiae nigrae [Den.] V et
uictoriati semissem, turis [Den.] V, sil [Den.] V et uictoriati
duas tertiasue partes, rosae caninae suci <[Den.]> VI, acori
[Den.] II, sagapeni [Den.] II, balsami seminis [Den.] II,
scordi [Den.] V et uictoriati duas tertiasue partes, myrrae
[Den.] VI, croci [Den.] VI et duas uictoriati tertiasue partes,
storacis [Den.] II S[Sem.], cinnami [Den.] VII et uictoriati
duas tertiasue partes, zingiberis [Den.] VII et uictoriati duas
tertiasue partes, phu [Den.] VII, petrosilini [Den.] XIIII et
duas tertiasue uictoriati ponderis partes, feniculi seminis
[Den.] IIII, saliuncae [Den.] ΙΙΙΙ, rutae siluaticae [Den.]
II, agarici suci [Den.] II, gentianae [Den.] IIII, iris
Illyricae [Den.] V, anesi [Den.] III, thalaspi seminis [Den.]
VI et uictoriati tertiam partem, rosae foliorum [Den.] IIII,
misui [Den.] V, gummis acanthini [Den.] II, cardamomi [Den.]
IIII, scoeni floris [Den.] IIII et uictoriati duas tertiasue
partes, opopanacis [Den.] VI et uictoriati duas partes et
sextantem, resinae terebinthinae [Den.] VI et duas tertiasue
uictoriati partes. Vino Chio uel Falerno bene odorato omnia
contusa cribrataque consparguntur, et pastilli inde fiunt diuersi
ponderis uel mensurae, quantum auellana et quantum faba Aegyptia
est; qui dari debent non febricitantibus ex mulso, infirmis ex
aquae calidae cyathis tribus. [20] Puleium tritum uel in aqua
maceratum adiecto aceti paululo et potum nauseam stomachi sedat.
[21] Thymbra trita cum melle sumpta pituitam concretam in pectore
et stomachi collectiones extenuat. Marrubium quoque tritum uel
sucus eius cum melle epotus stomachi dolorem protinus tollit.
[22] Scordei sucus ad mensuram denarii potus morsus stomachi
tollit; datur enim sine febre languentibus ex mulso,
febricitantibus uero ex aqua mulsa. [23] Pollion herba, quae a
quibusdam libanotis appellatur, trita uel sucus eius cum melle
tenui, id est modico, potus morsui uentris et stomachicis
prodest. [24] Centaureae tenuis sucus quantum cicer ex aqua datus
stomachicis prodest. Origanum quoque tritum morsus stomachi
sedat potum ex aqua tepida; extrahit enim concretos liquores.
[25] Prosunt etiam quaedam in aqua macerata stomacho, ut pira,
mala Cydonea, palmae cariotae Thebaicae, mespila, capriolae de
uite, rosae folia, granorum Punici mali sucus; bene facit etiam
sucus malorum Cydoneorum per se cocliario sumptus uel cum alfita
aut alica aut trago aut oryza. [26] Solutum autem stomachum et
omnia reicientem initio quidem curari oportet extra, id est
forinsecus, inposita ei sertula Campana cocta ex uino uetere aut
ex aqua mulsa uel myrtae folia trita cum aceto et murra, nec
minus lanam sucidam uel sfongeam aceto intinctam et expressam
adponi oportet. Faciunt bene et folia uitis trita et mala Cydonia
trita et palmulae tritae et emplastri more cum ceroto ex myrteo
oleo facto imposita et folia tenera rubi uel lentisci uel
porcaclae cum †azomi† polenta ex aqua frigida consparsa imposita
prosunt. Fricandae autem erunt hae difficultates stomachi nec
minus scapulae oleo uetere uel aliquolibet calefactorio unguento.
Cibos uero dari oportet huiusmodi: Polentam cum passo protropo
uel cum uino Falerno dulciclo †anbioano† atque alio eiusdem
generis, item lenticulam cum beta uel oryza incoctis illic malis
Cydoneis aut palmulis Thebaicis aut bacis myrtae uel foliis aut
granis mali Punici aut lentisci foliis teneris aut rubi admixto
illic aliquo supra dicti generis uino. Panis autem huiusmodi
difficultatibus prodest summatim fermentatus. Edulia quoque
prosunt haec: Intubi, lactucae ex aceto, brassicae, siser,
cocleae bullientis frustella, ungellae, turdi, perdices,
turtures, attagenae, palumbi, cancri, lucustae, lolligines,
saepiae, mulli, murices, purpurae, pectunculi. [27] Ad resolutum
stomachum dari oportet protinus cum reiecerit panem ex aqua
frigida uel ex posca et si ne hoc quidem continuerit, statim dare
debes lentem et betam coctam uel alicae ius uel oua apala uel
ungellam discoctam uel cocleas elixas aut murices et aquam
frigidam. Sed si nihil supra dictorum continuerit, dandus erit
uini austeri meri cyathus et ex interuallo bis terue rursus ipsi
faciendum erit. [28] Vinis quoque utendum est satis stomacho
utilibus aut ex bacis myrtae factis aut ex malis Cydoneis pressis
aut ex iuniperis uel hysopo condito uel origano uel ex marrubio
uel ex ruta siluatica uel ex herba tiniaria, quam Graeci polion
uocant, uel ex scordeo uel ex centaurea uel ex lycio uel ex
absinthio uel ex terebintho uel ex lentisco uel ex piris Syriacis
uel ex malo granato. [29] Ad inflationem stomachi, coli et
uentris dolores dandum est huiusmodi medicamentum: Piperis
[Den.] IIII, castorei [Den.] I, opii [Den.] II, myrrae [Den.]
V, petroselini [Den.] IIII, anesi [Den.] III, nardi Syriacae
[Den.] I. Contunduntur et cribrantur omnia et permiscentur; inde
datur et ante noctem et in noctem cocliarium uel plus pro
cuiusque uiribus cum cyatho aquae calidae et mellis quantum satis
uidebitur. Haec potio somnum conciliat, concoctiones doloresque
omnes sedat, praecipue autem prodest mulieri, quae colo uexatur
et uiris eodem modo laborantibus conuenit. Item ad tumores
praecordiorum etiam in febribus et ad tussim et ad lateris
dolorem et ad conuulsa uel rupta interiora et ad urinae
difficultatem data plurimum iuuat. [30] Cataplasma hoc stomacho
inponere non alienum erit: Mali Cydonei ex farina cocti, id est
illic inuoluti, [Den.] VI, careotarum pulpae subactae [Den.]
III, cerae —[Vnc.] VII, croci [Den.] II, absinthi [Den.] II,
olei malini aut myrtei [Den.] VI. Vino conspargitur crocum,
arida tunduntur, cera liquatur et simul omnia commiscentur atque
ita adponuntur mane in lecto stomacho laboranti. [31] Hoc quoque
cataplasma stomacho utilissimum est: Palmarum interiores partes
[Den.] III, croci [Den.] III, hypocistidos [Den.] I S[Sem.],
mali Cydonei cocti, ut superius dixi, [Den.] VI, absinthi suci
[Den.] III, floris mali granati [Den.] I S[Sem.], faecis uini
Chii [Den.] VI, cerae [Den.] XII, olei myrtini [Den.] XII,
chameliae eius, quae similia folia habet oliuae, ex aqua coctae
[Den.] VI; mirifice enim prodest stomacho, praecipue sucus
eiusdem similiter impositus ad conuulsa uel rupta
conuenientissimus est. [32] Hiera ad stomachum confirmandum,
mouet interdum uentrem, interdum urinam. Conficitur sic: Aloes
[Den.] V, xyrobalsami, acori, croci, nardi Syriacae, masticis
Chiae, singulorum denarios senos, malobathri [Den.] I. Teruntur
quam diligentissime seorsum omnia ac deinde mixta in unum
reponuntur. Cum opus est, dantur inde coclearia quibusdam duo,
quibusdam tria ex aquae cyathis sex uel mixtis cum uini cyathis
tribus, uel ex quolibet alio liquore, prout conueniet stomacho,
eiusdem mensurae dabitur. [33] Peptice Cosmiana. Hoc medicamentum
ad stomachi uitia et ad coctionem ualde utile est. Accipit haec:
Petrosilini [Den.] VII, phu [Den.] IIII, piperis albi [Den.]
XVIIII, inulae [Den.] V, nucum iuglandium animatarum [Den.] VI,
nucum pinearum animatarum [Den.] XII, ami [Den.] VIII,
ligustici [Den.] ΧΙΙ, zingiberis [Den.] VIII, carei [Den.]
XII, apii seminis [Den.] XII, anesi [Den.] VIII, cardamomi
[Den.] VIII, acori [Den.] VI, dauci seminis [Den.] VIII,
†olisandri† seminis [Den.] XII, feniculi seminis [Den.] VI.
Facit bene haec conpositio, cum habeat in se nihil taetri
medicamenti, ad inflationem stomachi et cruditates et acidas
ructationes et ad uentris dolorem et urinae difficultatem et ad
conuulsa intrinsecus et rupta omnia et ad horrores. Mouet etiam
menstrua mulierum, cum difficulter purgantur, item detrahit, si
qua ex partu aut aborsu intrinsecus nociua substiterint. Datur
omnino sine metu et ieiunis et ante cenae tempus et post cenam ad
mensuram denarii unius uel duorum ex aquae cyathis tribus et si
plus ponderis quislibet sumpserit, non laedetur. Praegnanti non
est dandum hoc medicamentum nec febricitanti. [34] Antidotum
Philonianum ad omnes internos dolores, quod ad tensiones stomachi
et empleumatisem praecipue facit. Colicis quoque prodest, quibus
in dolore ex aqua frigida datur; ceteris ex calida cum oxymeli
dari debet. Tussem sedat, tertianas mirifice tollit ante momentum
suspicionis datum. Omnibus autem ad modum fabae dandum erit.
Constat ex his: Croci [Scrip.] XV, pyrethri semunciam, euforbi
semunciam, spicae nardi semunciam, piperis albi uncias duas
semis, yoscyami uncias duas semis, opii [Scrip.] III; melior
erit, si addas petroselini [Scrip.] ΙΙΙ, dauci Cretici [Scrip.]
III. Colligitur melle Attico et in uaso uitreo sub signaculo
reponitur. [35] Stomacho laboranti cocleae prosunt, si in aqua
ferueant et sic carbonibus torreantur atque ita ex ynogaro
sumantur impari numero. [36] Stomachum reumatizantem et dolentem
et languentem et dissolutum primum mansio lucida et non nimium
frigida nec satis calida bene accipit; tum cataplasma fieri debet
de foliis uitium uel, si uineae folia non fuerint, de rumicis
siue rubi foliis uel de ea summitate rubi, quae satis tenera est.
Hoc diligenter teritur cum dactulis quinque minutatim carptis in
aceto diu maceratis. [37] Epithimatio hoc autem post cataplasma
uti oportet, quod fieri debet de plantagine ea, quae arnoglosus
dicitur, cum aceto trita. Cibis autem uti debet, cui medendum
est, austeris et stypticis. [38] Cataplasma fit stomacho
laboranti ex pomis Cydoneis optime percoctis; quae poma manibus
subiguntur, deinde rosa sicca teritur et cribello medicinali
criblatur, tum aceti optimi quantum sufficiat adicitur et simul
omnia permiscentur factumque cataplasma stomacho calidum
adponitur. [39] Porcacla, hoc est alium Gallicum, coquitur
diligentissime et coctum bene edetur ex aceto ab eo, qui
stomachum dolebit uel uitiosum habebit; cito ei proderit. [40]
Cuminum teres et uino mixtum dabis bibendum ieiuno, si non
febricitabit; si febricitabit ex aqua tritum dabis; continuo
emendabis stomachi dolorem. [41] Nardum et mastex et semen apii
cum baca lauri et absinthi semine aequis portionibus conteruntur;
puluis hic super stomachum aspersus mire eum reficit. [42]
Absinthi uiridis manipulum in caccabo nouo fictili cum aquae
hemina decoques ad tertias et in ipsam potionem mittes masticis
modicum et piperis triti grana septem uel nouem et sic mane
ieiuno bibendum dabis; continuo sentiet stomachi laborantis
medellam. [43] Ad stomachi carbunculum reprimendum dactuli in
uino austero macerantur et admixto pomo Cydoneo cocto et rosa et
mastice et aloe et oleo rosaceo stomacho adponuntur ita, ut
cataplasma inde exactissimum fiat. Praeterea semper ante cibum
infirmus stomacho debet accipere mellis Attici cocliaria duo uel
tria pariter in uino austero decocti, quod duplum sit quam mel,
uel pro uino austero sucus rosarum permixtus detur; siccat enim
stomachum et recreat dissolutum et tarde cibum conficientem
confirmat. [44] Mellis libra una, senapis tosti ac post
diligenter triti unciae duae pariter coquuntur et ex eo plenum
cocleare ieiuno, qui stomachi dolore laborauerit, datur. [45] Ad
stomachum nauseantem et acescentem: Coriandri seminis triti
[Scrip.] III et lactucae albae seminis triti cocleare unum. Haec
aqua permixta ieiunus accipiat; prodest. [46] Stomachum
conroborat herba absinthi decocta cum uino austero atque ita
subinde pota, si febres non erunt. Quod si inquietudo fuerit, cum
aqua coqui et dari debet; mirum est. [47] Ad oletanos stomachi
dolores malagma sic conpones: Faeni Graeci cyathum, lini seminis
cyathum, ibisci purgati [Pon.] I, aquae [Sext.] VIIII, olei
[Sext.] IIII, spumae argenti [Pon.] I, cerussae [Pon.] I, cerae
[Pon.] I S[Sem.]. Haec omnia in unum concorporabis et decoques
et, cum malagma feceris, in panno induces et stomacho adpones et
circa uiscera tamdiu habebis et tam adsidue adpones, donec dolor
abscedat. [48] Ad stomachum fastidientem escam et reuomentem
rosae medium, quod semen portat, id est ipsum florem croceum,
contundes et aluminis scissi, cyperi, bidellae, absinthi sucum,
melidoti, rosae siccae, acaciae, iris Illyricae, olei nardini,
cerae, opobalsami, pares mensuras harum omnium specierum conteres
in mortario marmoreo ac stomacho epithematium mirificum
superpones ad ignem, ut est consuetudo, conpositum. [49]
Epithimatium optimum ad stomachum reparandum: Masticis —[Vnc.]
VI, aloes —[Vnc.] III, storacis —[Vnc.] II, cerae [Pon.] I,
nardi —[Vnc.] VI. Haec pariter miscebis et epithematium subtile
facies, quod multis horis, certe hieme per totum diem, uti
poteris. [50] Ad dolorem stomachi uettonicae radicis fasciculum
in olla decoques ex aqua eandemque ollam sub diuo habeto opertam.
Cum stomachus dolore uexabitur, usque ad tertias eandem aquam
excoque et inde cyathum unum bibendum ieiunus ad diem sume. [51]
Vrticam semen habentem in summo deme ac diligenter laua et ex ea
sorbitionem facito bene conditam sine pipere; suauissime
accipieris ad stomachum reficiendum. [52] Lactucae nigrae semen,
quod ipsum ualde nigrum est, in pila lignea tunsum cum melle
subige atque permisce et inde cotidie ieiunus sume cocliare
plenum; bene stomachum laborantem accipies. [53] Ad dolores
stomachi ueteres et ad stomachum fatigatum facies oxyporium sic:
Piperis seorsum teres semunciam et bulbos XII incoctos separatim
nimium diligenter teres et utrumque miscebis, tum adicies mellis
optimi despumati [Sext.] II et ita in olla noua coques ad tertias
et sumes ieiunus diurna cocliaria singula, bina uel terna
tamdiu, donec corrigas stomachum laborantem. [54] Butyri libram
decoque, quousque inde pars sexta decedat, tum cum eo serpullum
coque et, si patietur stomachus tuus, ieiunus illud fortiter
manducabis; sin autem fastidium erit, pultem facies et in ea
mixtum manducabis. [55] Sal tritum ex mulso ieiunus contra
dolorem stomachi qui biberit, remediabitur. Venter quoque
ossifragi arefactus et potioni aspersus plurimum prodest. [56]
Stomacho exulcerato cicatricem hoc medicamen inducet: Aloes
[Scrip.] VIII, misui [Scrip.] VIII, turis [Scrip.] VIII. Tunsa
cribrataque haec melle optimo conprehendes. Si plenius uel
ualidius facere uolueris hoc medicamentum, myrram et anethum ex
tertio adicies et dimidium cocleare cum potione mulsi ieiunus
accipies. [57] Stomachi dolorem concitatissime sedant absinthi
—[Vnc.] III, rutae —[Vnc.] III ex aqua ad dimidias coctae et
ieiuno ad mensuram potionis bonae potui datae. [58] Marrubii
uiridis fasciculum decoques ex aceti sextariis tribus usque ad
heminam, tum exprimes marrubium et adicies despumati mellis
quartarium et iterum decoques, quousque ad crassitudinem coeat.
Inde cocleare unum contra dolorem stomachi ieiunus accipies. [59]
Herbae uerbenae tunsae et cribratae pulueris cocliaria quinque
laboranti stomachi dolore dabis ieiuno per triduum in tribus
optimi uini cyathis; ceteris, prout uires erunt, dato;
febricitantibus sane ex aqua calida dare debes. Sed si quis
exulceratum stomachum habuerit, caprinum lac coctum frequenter
bibat. [60] Rutae semen cum sulpore uiuo minore mensura adiecto
aceto conterito atque ieiunus mane gustato; optime aduersum
dolorem stomachi accipieris. [61] Repentinum stomachi dolorem
tres cepucii longi purgati et singuli cum melle sumpti statim
sanant. Necnon et terrae malum comestum dolores stomachi
celeriter castigat. [62] Solutionem stomachi infirmitatemque
confirmat oui semicocti uitellus et gallae pars dimidia tritae,
si ante duas horas quam cibus sumatur mixta haec cum uino
hauriantur, sed uetere et tepefacto. [63] Rancorem stomachi
temperat caro uaccina ex uini et aceti aequa portione discocta et
cibo sumpta. [64] Inflationem stomachi sedant marathi, id est
feniculi, et apii radices in uino albo odorato uetere infusae. De
quo si ieiunus quis cyathos duos potet cum calidae aquae cyatho
mixtos, optime accipietur. Rutae quoque hortensis paulolum cibo
sumptum uel in potione dilutum atque epotum inflationes stomachi
conpescit. [65] Inflationem stomachi potentissime discutit fimus
uituli recens ex uino potui datus. Hoc et dolores eius ex frigore
aut cruditate obortos mirabiliter mulcet. [66] Remedium physicum
magnum aduersum dolorem stomachi. In lamina argentea scribes et
dices: “Aritmatho, aufer dolores stomachi illi, quem peperit
illa.” Eandem laminam lana ouis uiuae inuolutam collo de licio
suspendes et id agens dices: “Aufer mihi uel illi stomachi
dolorem, Aritmatho.” [67] Dolorem et inflationem stomachi sanat
iecur lupi prius aqua coctum, mox arefactum et tritum potionique
inspersum. [68] Fastidium stomachi releuat papauer siluestre,
quod Gallice calocatanos dicitur, tritum et ex lacte capruno
potui datum. [69] Epithema optimum ad stomachum reficiendum
mihique expertissimum. Conficitur sic: Masticis, turis, nardi
spicae, aloes, absinthi singulas uncias, storacis —[Vnc.] II
S[Sem.], croci —[Vnc.] II S[Sem.], cerae et medullae ceruinae
singulas libras. Storachem et crocum pridie macera uino ueteri
infusum et sic diligenter tere, medullam et ceram remitte igni,
cetera tunsa cribrataque simul misce et ceroto superinfunde et in
panniculo utere ad stomachum duabus uel tribus horis et, si
durius uidebitur quam esse debet, oleum nardinum aut gleucinum
illic adice, ut mollescat. [70] Hysopum coctum cum oxymeli
ieiunus uel post cenam qui per cocleare cotidie accipiat,
facilius conficiet cibum. [71] Radicem feniculi in uini cyatho
radito et, priusquam cenes uel cum dormitum ibis, potui sumito;
quo facto melius digeris. [72] Laseris uiui modicum ex aquae
frigidae cyatho dilutum dormitum iturus bibe; digestorium mirum
experieris. [73] Mellis Attici [Pon.] I, uettonicae tritae
—[Vnc.] IIII in unum permisce et pone, ut conferueat. Quod cum
refrigerauerit, facies pastillos nucis auellanae magnitudine et
post cenam singulos hauries, quo facto prime quoslibet concoques
cibos. [74] Item aliud embamma digestorium optimum et utilissimum
sic: Ligustici draĝ[g cum linea suprascripta]. IIII, gingiberis
draĝ[g cum linea suprascripta]. I, petrosilini draĝ[g cum linea
suprascripta]. I, piperis draĝ[g cum linea suprascripta]. I,
epithymi draĝ[g cum linea suprascripta]. I et laseris scripulum
dimidium. Tunsa haec ac diligenter cribrata misceto cum passo.
Hoc facit et ad eos, qui cibum tenere non possunt eumque
uomitibus reiectant. Mox ergo cibum sumpserint, dato pastillum ad
modum nucis auellanae de medicamine supra scripto et ad praesens
eos abstine potu; cito remediabis. [75] Epithematium
uehementissimum ad cibum conficiendum sic: Zingiberis ex aceto
macerati [Pon.] I, auripigmenti [Pon.] I, faeculae [Pon.] I,
calcis uiuae draĝ[g cum linea suprascripta]. II, senopidis
Pontiacae [Pon.] I, lixiuae [Sext.] I. Trita haec in ollam nouam
mittes et feruere facies simul, donec mellis crassitudinem
habeant, et, cum opus fuerit, inducta panno calida uisceribus
adpones. [76] Cum ibis dormitum, zingiberis modicum sub lingua
teneto et ex posca calida manus laua; optime digeris. [77]
Vrticae —[Vnc.] III, iris Calydoniae —[Vnc.] III, scoeni —[Vnc.]
IIII, cyperi —[Vnc.] III, magmae —[Vnc.] III, petrosilini —[Vnc.]
IIII, inulae —[Vnc.] II, piperis albi —[Vnc.] II. Melle colliges
haec omnia trita et uteris oxyporio optimo ad digerendum, unde
etiam cenatus parum accipies. [78] Cum te in lecto posueris,
uentrem tuum perfricans dices ter: “Lupus ibat per uiam, per
semitam; cruda uorabat, liquida bibebat.” Physicum hoc ad
digerendum de experimento satis utile. [79] Puleium et nasturcium
ex aqua simul decoctum mane bibe; emendabis uel discuties
cruditatem. [80] Quercus uiridis folia cum salis spuma contrita
et potui data remediant cruditatem. [81] Acorum Ponticum tritum
ex aqua calida potum mensura cyathi unius ieiuni stomachum
reficit cruditate depulsa. [82] His, qui nec potu iuuantur nec
cibo et stomachi ructus amaros patiuntur, centauream, id est fel
terrae, contritam ad mensuram denarii argentei ex aquae calidae
cyathis tribus bibendam ieiunis per triduum dabis; statim
discutietur infirmitas. [83] Sucum absinthi, quem Graeci chylon
absenthiu uocant, auellanae magnitudine in aquae calidae
quartario bibendum da ieiuno; componetur stomachus et adpetentiam
ciborum habebit, quisque patietur ex infirmitate fastidium. [84]
Oxyporium mirum Neronianum aestiuum et hiemale, si ei, cum
uolueris, piperis aliquid adieceris, quod fastidium stomachi
marcoremque detergit. Conficitur sic: In musti recentis et dulcis
congio ex uuis albis facti atque in ollam grandem missi adduntur
cydonea V non purgata totidemque mala Punica, additur et
sorborum maturorum sextarius et rhus Syriaci sextarius, croci
scripolus. Haec coquuntur usque ad crassitudinem mellis, postea
diligenter colantur. Repositum medicamen seruatur in uitro
signatum, sed omnino diligenter colatum, ut excrementa omnia
separentur. Inde datur ieiuno ligula plena grandis. Hoc est
oxyporium, quod Nero utebatur ad digestionem, quod Marcellus
medicus egregius ostendit, quod et nos usu probauimus; nam et
stomachum mire conponit et umores siccat. Excrementa quoque illa
data dysintericis mirabile efficacia prosunt. [85] Ossifragi
uenter madefactus adpositusque his ad stomachum, qui cibos non
conficiunt, utilissimus est, uel etiam si tantum manu teneatur,
plurimum iuuat. [86] Oxyporium Dionysianum ad digestionem et ad
rigorem stomachi et ad confirmationem aqualicoli. Conficitur sic:
Cydoneorum incoctorum tunsorumque sucus [Sext.] I, mellis
despumati [Sext.] I, aceti optimi [Sext.] I. Haec in unum
permixta uaso duplici decoquuntur, donec soliditas ad unum
sextarium redigatur, additur pulueris petrosilini uncia una,
cymini semuncia et bene contemperatum medicamen uasculo uitreo
conditur sub signaculo, atque inde cocleare plenum a ieiuno
accipitur. [87] Oxyporium Olympianum polyetes ad digestionem
parandam. Accipit haec: Piperis —[Vnc.] I S[Sem.], zingiberis
—[Vnc.] I S[Sem.]. In puluerem redacta et creta haec, cum ad
digestionem temperanda erunt, ex melle dabis. [88] Oxyporium
Pancharianum ad digestionem, quod et aqualiculi corruptelas uel
acidiuas consumit et stomachum marcentem recreat, tertianam etiam
cum uino et calida sub hora datum mire tollit. Conficitur sic:
Piperis —[Vnc.] IIII [Scrip.] III, siselei —[Vnc.] I, zingiberis
—[Vnc.] I S[Sem.], ameos —[Vnc.] I [Scrip.] VI, anesi —[Vnc.] II,
libystici —[Vnc.] I S[Sem.], iuniperi Hispani —[Vnc.] I [Scrip.]
VIII, ita, ut iuniperum abintus purgetur sublato semine et sic
teratur. Haec omnia in puluerem redacta reponuntur in doliolo
uitreo signato; ligula plena ex mulsa aqua datur ieiuno. [89] Ad
cruditatem, quae nauseam facit, remedium sic: Vettonicae dragma I
in oxymeli cyathis tribus mixta potui datur. Ius quoque
pullinum, ubi coctus fuerit, cruditati opitulatur, si in primo
prandio sorbeatur. [90] Ad digestionem parandam: Iuniperi bacarum
enucleatarum et zingiberis et petroselini Macedonici et piperis
uncias singulas, mellis libram unam. Quae sunt sicca, tundes uel
teres et cribrabis diligenter, postea mel coctum, id est
despumatum, admiscebis et uteris medicamine et ieiunus et post
cenam per cocleare accepto quantum sit magnitudo auellanae
maioris. [91] Ad stomachi dolorem in impetu cohibendum pomorum
Cydoneorum cutem tolles atque inde —[Vnc.] IIII et pulei —[Vnc.]
I, piperis —[Vnc.] I, zingiberis —[Vnc.] III, alei Gallici
—[Vnc.] III, mellis selibram, aceti quod sufficiat adicies et
diligenter trita omnia permiscebis atque inde cocleare plenum
dabis etiam cibato. [92] Antidotum acharistum multiplex mirum.
Facit ad eos, qui escam non digerunt et qui male ructant, et ad
stomachi dolorem et ad lateris et uessicae et renium molestias et
ad omnia, quae interius causas malae ualetudinis habent, id est
ad scotum, ad febrem cotidianam et tertianam et quartanam, ad
sanguinem tussientes, ad suspiriosos, ad dysintericos et ad
colicos et ad epaticos et ad nimiam uigiliam et ad strofum et ad
intestinorum dolorem; morsum etiam serpentis curat ter ad diem
uulneri inpositum uel potui datum. Confectio haec est: Cinnamomi
—[Vnc.] I, myrrae —[Vnc.] III, piperis —[Vnc.] I, castorei
semuncia, galbani —[Vnc.] I, storachis —[Vnc.] I, cassiae
fistulae [Semunc.], piperis longi —[Vnc.] I, costi —[Vnc.] I,
opii [Semunc.], spicae nardi [Semunc.], croci [Semunc.],
mellis Attici [Sext.] I. Omnia ista tundes diligenter et cernes
bene et in puluerem mollissimum redacta mensurabis praeter opium
et galbanum. Galbanum in olla noua excoques ita, ut ter bulliat
super prunas, opium autem cum uino uetere teres et permiscebis
diligenter et tum cetera cum melle simul omnia permiscebis diu et
diligenter agitata et recondes sub signaculo in pyxide buxea aut
in doliolo uitreo et dabis cui uolueris ad modum auellanae cum
mellis cocliaribus tribus uel quattuor, et postea dabis potionem
calidae aquae et, cum dederis, accipies mercedis quodcumque;
multi enim, qui cito curati sunt, ingrati extiterunt, propter
quod ipsum antidotum acharistum appellatur, id est sine gratia.
[93] Oxyporium, quod dicitur †olimation†. Facit ad calculosos et
ad renium dolorem et ad inflationem stomachi, fleugmaticis quoque
prodest et colicis, sed et tortiones et aemorroidas curat et
quae in ano nascuntur. Restringit et menstrua nimia et epaticos
et spleniticos et tussicos olitaneos curat et cadiuis prodest.
Accipit haec: Inulae —[Vnc.] I, feniculi seminis —[Vnc.] III,
piperis nigri —[Vnc.] II. Tundes haec separatim et cribrabis bene
et conficies uel permiscebis melle semicocto et dabis nucis
Ponticae magnitudine cum aqua calida. Quidam hoc in oxymeli
soluunt, quidam in uino mixto accipiunt, alii consuerunt
cocliario accipere purum ad lapides eiciendos. [94] Descriptio
panni rustici facientis ad uiscerum curationem sic: Olei [Pon.]
I, axungiae ueteris [Pon.] I, butyri [Pon.] I, herbae Sabinae
[Pon.] I, barba Iouis [Pon.] I. Tamdiu haec decoques, quamdiu
herbae arescant, postea colantur et additur cerae libra, resinae
[Pon.] I, farinae de puleio [Pon.] I, puluis de baca lauri
[Pon.] I, de fimo ouillo, unde ouibus in lana haeserit, [Pon.]
I. Haec omnia in unum corpus rediguntur et permiscentur et inde
pannus inducitur et quotiens uolueris reparatus stomacho
adponitur. [95] Diatessaron, quod febrem sedat et uiscera
componit. Accipit haec: Olei coclearia tria, aceti coclearia
tria, mellis boni despumati coclearia tria, uini ueteris boni
coclearia tria. Haec tamdiu decoquuntur, quamdiu omnia ad tria
coclearia redigantur, et ita linteo inducta stomacho
superponuntur uel ieiuno tepida per cocleare dantur. Facit hoc
medicamen ad omnes stomachi molestias. [96] Ad dolorem stomachi
uel tumorem uel uiscerum infirmitatem remedium sic: Suci ex
absinthio [Sext.] I, aceti optimi [Sext.] I, olei mollis [Sext.]
I, cerae Ponticae libram unam, medullae ceruinae —[Vnc.] IIII.
Haec lento igne decoques usque ad mensuram sextarii; exinde
linteum densum tingues et mature in lecto uisceribus adpones
utendum in horam secundam. [97] Confectio oxymelis diascilliu ad
stomachi causas sic: Scillae libram comminues de astula lignea
acuta minutissimis partibus et superfundes illic aquae nitidae
fontanae [Sext.] III ac die tota et nocte copertum uas, in quod
haec miseris, esse permittes. Alia die in olla rudi cum ipsa
scilla deferuere facies lento igni usque ad sextarium aquae, tum
linteo nitido exprimes scillam ipsam, ut sextarius ille defluat.
Adicies huic sextario aceti optimi sextarium et mellis optimi
despumati [Pon.] II et rursum in eadem olla feruere <facies>
usque ad sextarium, tum recondes in ampulla nitida et signatum
habebis et, cum inparationem stomachi senseris, cocliaria singula
plena tepefacta ieiunus accipies. [98] Ad stomachi dolorem
remedium physicum sic: In lapide iaspide exculpe draconem
radiatum, ut habeat septem radios, et claude auro et utere in
collo. [99] Epithematium ad stomachum confirmandum sic: Aloes
—[Vnc.] III, turis masculi —[Vnc.] II, masticis albae semunciam,
storachis —[Vnc.] II, croci —[Vnc.] I S[Sem.], melidoti
semunciam, cerae Ponticae uel etiam rufae —[Vnc.] IIII, nardi
—[Vnc.] VI, ius absinthi Pontici —[Vnc.] I. Haec omnia separatim
tunsa et cribrata miscentur et coquuntur et inducuntur in panno
atque ita mature stomacho adponuntur. [100] Ad digestionem
parandam quisque sollicitus erit acorum ieiunus commanducet et
iactet. Radicem quoque amaram et inlotam ieiunus commanducet
necnon anethi semen etiam uiridis manducatum iuuat; nam et somnum
conciliat et digestionem parat. [101] Conpositio medicaminis
subfragi, quod facit ad digestionem et uitia stomachi siue
aqualiculi. Accipit haec: Petrosilini Macedonici —[Vnc.] II, apii
seminis —[Vnc.] I, siselei —[Vnc.] V, piperis —[Vnc.] V, nepetae
montanae —[Vnc.] IIII, pulei sicci, quod in fumo non fuerit,
—[Vnc.] IIII, thymi sicci semunciam, libystici etiam seminis
—[Vnc.] II, inulae radicis tunsae atque cribratae semunciam,
zingiberis semunciam. Ex his omnibus tunsis atque cribratis
puluerem mollissimum facies, adicies deinde mellis optimi
despumati quantum putaueris mitti oportere, id est ut prope
liquidae ac temperatae colligi possint species supra scriptae, et
sic recondes in uaso uitreo et, cum uolueris, ieiunus, cum tamen
te digestum senseris, singula coclearia non plenissima matutinis
horis accipies. [102] Confectio epithematii, quod stomachi
uetustas causas emendat et ad digestionem confirmat. Accipit
haec: Seuum taurinum, ceram, medullam ceruinam, axungiam ueterem,
resinam terebinthinam, horum pondera singula aequalia, et mellis
—[Vnc.] III, masticis —[Vnc.] III simul miscebis. Quae liquanda
fuerint, liquabis igni et quae tundenda, in puluerem tenuissimum
rediges et confectum medicamen linteo denso induces et stomacho
uel uisceribus adpones, quod tamen ante momentum prandii detrahi
conuenit. [103] Aliud epithematium, quod ad easdem stomachi
causas efficaciter prodest, sic: Storachis —[Vnc.] II, aloes
—[Vnc.] II, petrosilini —[Vnc.] I, cerae [Pon.] I, nardi [Pon.]
I, masticis —[Vnc.] II, resinae frictae [Pon.] I S[Sem.],
resinae terebinthinae —[Vnc.] II. Quae liquanda erunt et quae
tundenda, similiter ut de supra scriptis speciebus facies et
similiter medicamen usque ad horam prandii uteris. [104] Item
aliud epithematium, quod arete dicitur, quod facit ad uetustas
causas stomachi. Accipit haec: Cardamomi —[Vnc.] I, libani
—[Vnc.] I, cerae —[Vnc.] VI, resinae —[Vnc.] IIII, storachis
—[Vnc.] II, olei cyprini —[Vnc.] I, uini ueteris heminam.
Cardamomum et libanum semote tundendum et cribrandum, storax uino
infundenda et reliqua, quae remittenda sunt, lento igne soluenda
et tum simul omnia permiscenda. Quod epithema similiter linteo
aut phynicio inducendum et sic ad uiscera adponendum et in horam
prandii, si non fatigauerit, habendum, ita tamen, ut aduerso
pectore cuiuslibet pueri tepefactum ponatur. [105] Intiba decocta
in cibo sumpta aut eorum aqua pota stomachum purgat. [106]
Herbam uettonicam mense Augusto lectam cum semine et radicibus
suis, sed sine ferro erutis, arefactam diligenter et excussam, ne
terram habeat, contundes et cribrabis ac pulueris eius
tenuissimi cyathos duos cum aquae sextariis sex in olla noua ad
tertias decoques ollamque ipsam opertam sub diuo repositam
habebis. Ex qua, si quando stomachi ardores concitabuntur,
coclearia duo aut tria laboranti gluttienda dabis; mire
subuenies. [107] Herbae uettonicae fasciculum, herbae nepetae ac
pulei uirgulas singulas et salis paululum cum uini ueteris
heminis tribus in olla rudi usque ad heminam decoques et ieiuno
stomachico mane cocliaria singula aut eo amplius dabis. [108]
Quotiens stomachi morsus sentire coeperis, glycerizae sucum de
surculo eius trahito aut ipsam sub lingua ad magnitudinem
cicericuli habeto; nec dolorem stomachi nec sitem sentis. [109]
Lac bubulum tepidum incoctum subinde sumptum exulceratum quoque
stomachum sanabit. [110] Coclea cruda deuorata ita, ut dentibus
non tangatur, stomachum curat, certe languentem, si per triduum
sic sumatur, emendat. [111] Cocleas, sed ueras Africanas,
conditas ex sale et paulolo olei coctas, sed non purgatas qui
ieiunus ternas aut quinas cotidie et frequenter sumpserit,
rarissimo stomachi dolore uexabitur. Certe si carbonibus tostae
sumantur, melius prosunt. [112] Si quis cymini triti ex melle
terna coclearia cotidie ieiunus accipiat, stomachi dolore mire
carebit. [113] Stomacho remedium optimum de experimento tale est:
Petroselini uncias tres, salis uncias duas, nardi spicae unciam,
amomi uncias duas, hysopi —[Vnc.] II, uettonicae —[Vnc.] II.
Haec omnia in cucumam fictilem nouam mittes, quae sit sextariorum
nouem, eamque aqua supplebis et obturabis, ut modicum spiramenti
relinquas, et decoques ad tertias ac denuo aqua supplebis et
rursum ad tertias decoques, tunc adicies mellis optimi despumati
quartarium et tertia uice ad medias decoques ac postea in uasculo
uitreo aut fictili recondes sub signaculo atque ex eo aduersum
stomachi laborem terna coclearia ex aqua calida, si febres erunt,
aut ex condito ieiunus, si non erunt, sumes. [114] Ne stomachus
perfrigescat, unctio saluberrima haec est: Foliorum lauri et
bacarum, faenograeci, samsuci, cupressi, myrti, roris marini
uncias singulas contundes et in uini ueteris sextariis V per
triduum macerabis, quarto die olei boni sextarios tres adicies et
in olla rudi ad prunas non acres ita decoques, donec uinum
consumatur; tunc colabis et excrementa uel sordes abicies et
rursus ollam cum medicamine ad tenues prunas repones eique addes
cerae nitidae libram, resinae terebinthinae purgatae selibram.
Haec omnia permixta et coagitata ad modum ceroti recondes et, cum
opus fuerit, non solum ad stomachi, sed etiam ad neruorum et
musculorum perfricationem uteris saluberrimo unguento. [115]
Antidotum Hadriani, quo utebatur Caesar Augustus. Quae potio dat
omni corpori fortitudinem. Quisque enim ea usus fuerit, nec
stomachi nec iocineris nec heparis nec splenis nec cordis nec
lateris aut pulmonis aut coxarum dolores patietur, sed nec tussem
nec perfrictiones nec pasmos nec coli dolores sentiet nec
dysintericus nec hydropicus nec suspiriosus aut cholericus erit.
Facit etiam hoc remedium contra omnes umores noxios et omnia
uenena uel maleficia in cibo aut in potionibus data. Conpositio
ergo eius est talis: Feniculi seminis, guminis, cymini Thebaici,
thymi, pulei, origani, piperis albi, herbae Sabinae, petroselini,
cedri semen, chamaedryos, cassiae bonae, Iouis barbarum, rapae
seminis, nardostachys, iunci seminis, euforbi, echiu radicem, hoc
est capsellae, cyperi, pyrethri, trifolii semen, quo mulieres
utuntur in capite, amomi, serpulli sicci, gentianae, aristolociae
longae, rutae agrestis semen, omnium supra scriptarum specierum
uncias singulas, item rutae radiculam, quae facit ad porcorum
incommoda, agni radicem, †hoclamsani† siue argimoniae radicem,
draconteae radicem, quae radix est quasi costum et bene olet,
acori radicem. Harum specierum singulas semuncias adpendes et
omnia uel infra uel supra scripta diligenter tunsa et cribrata in
puluerem tenuissimum rediges ac postea cum melle Attico, quantum
ad spissitudinem sufficiat, permiscebis atque ex eo, cum opus
fuerit, quantum auellanae est magnitudo ieiuno dare debebis.
[116] Confectio aceti diascilliu ad digestionem et stomachi uitia
sic: Scillam sumes et inde tolles durissima quaeque sunt et
proicies, deinde omnia tenerrima concides minute, ut habeat
libram semis, eamque crudam coicies in aceti congium unum
acerrimi et cum diu macerata fuerit et conbiberit, tolles scillam
et exprimes idque acetum percolabis et in uas bene picitum
repones, eiusque aceti ieiunus mane si sorbeas singula uel bina
cocliaria, stomachum curabis et quod ad oris olidi ualetudinem
adtinet, hoc medicamento odor malus emendabitur et, si in naso
polypus fuerit, hoc aceto gargarizato eicietur. Quod quidem
acetum et ad claritatem oculorum et ad auditum aurium optimum
est, si adsidue gargarizetur. Ad uocem quoque et ad suspirium et
ad splenem optimum remedium est. Si quis autem inde ad diem
sorbeat uel dimidium cyathum, colorem optimum habebit et facilius
suspirabit et cibum melius conficiet. Nam si quis multum
comederit et non concoxerit et cibus ei in stomacho inacuerit,
sorbeat de hoc medicamento; continuo desinet crudus esse. [117]
Vt scias uero, quantam uim habeat: etiam caducis datum prodest.
Nam si uel duos cyathos cadiuus inde sorbeat et currat passus
mille ducentos quinquaginta ieiunus, mire remediabitur, si uel
tertio aut quarto die id acceperit. Quod si quis erit in
accipiendo cotidie patiens, penitus carebit hoc morbo. Hoc
medicamen et uentos eiciet et uenas purgat. Nam is morbus ex
uentorum multitudine mouetur; frigescit enim corpus de
inparatione et nauseam facit et uomitus mouet. Si quis ergo hoc
sumat, omnem escam et potionem bene concoquet et nulla res ei
nocebit, ac si uoles hoc medicamine pthisim sedare, adde uini
dulcis paululum et sic dato mixtum sorbire ieiuno. [118] Si quis
sanguinem excreabit, hoc medicamine accepto facile eiciet omnem
molestiam, et uenae ei purgabuntur, quodque ad pulmones et
arteria corrupta adtinet, per uomitum sanabitur, si hoc
medicamento utatur adsidue, et si quem aqua intercutis tenebit,
id est si hydropicus erit, sanabitur faciliusque curabitur, si
recens morbus fuerit; nam per urinam illum cito digeret, et quod
ad splenem attinet, extenuabitur. Oportet ergo prius uidere, unde
quis morbus ueniat. Si a splene erit, uenter soluetur aut crura
turgebunt. Dari itaque oportebit mane ieiuno duos cyathos, certe
uel unum cyathum, si satis infirmus erit, dato. Quod si ab iecore
erit morbus, mellis cyathum aut passi commisces cum cyatho eius
aceti idque per dies aliquot dabis. Primum namque sudoribus
uehementissimis, postea etiam urina multa purgabitur, deinde
cibum et potionem libentissime sumet omniaque cito concoquet.
[119] Ad stomachi dolorem arcendum cymas senapis uiridis ex aqua
diligenter coques in olla noua easque conditas oleo et liquamine
manducabis. Sane obserua, ut paululum salis mittas, dum
coquuntur, propter bromum. [120] Mel, rutam, cyminum. piper simul
tere et utere pro oxygaro ad inhibendum stomachi dolorem. [121]
Papauer nostrate cum lacte suo simul decoques in aqua et ipsam
aquam diligenter colatam stomachico cum melle Attico potui dabis.
[122] Iris tunsae heminam, cyperi tunsi heminam in uini Amminei
sextarium infundes, ut una nocte macerentur, deinde addes resinae
terebinthinae —[Vnc.] VIIII, cerae —[Vnc.] III, quas cum olei
cyprini selibra liquefacies. Deinde simul omnia miscebis et
manibus subiges atque malagmatis more stomacho laboranti adpones.
[123] Ceram, adipem anserinam et butyrum in se decoque et in
panno tenui stomacho calidum adpone; confestim dolori stomachi
subuenies. [124] Peucedani radicem contritam ex uino qui
frequenter biberit, nec stomachi dolorem nec pulmonis inflationem
patietur. [125] Item ad stomachi dolorem persici folia uiridia
teres et cum axungia uetere purgata subiges atque in panno ad
stomachum pones. Idem praestat mentastrum, quod supra ripas
nascitur, similiter inpositum. [126] Oxyporium cydonite, quod
facit ad stomachum et tussem, empneumatisin quoque soluit et
digestionem citissime praestat. Conficitur sic: Cydonea matura
purgabis deforis et deintus et pensabis ad pondo tria coquesque
ex mulso in olla rudi et, cum fuerint cocta, eicies de olla in
catinum uel mortarium, separabis deinde sucum illum, quem excocta
dimiserint. Postea remittes cydonea ipsa in ollam et tunc addes
ibi aceti pondo duo, mellis optimi pondo tria, mali granati
expressi sextarium unum, coques postea lento igni, donec unum
corpus fiat et habeat mellis spissitudinem. Postea autem refundes
illud in mortarium et teres diutissime, donec omnis duritia
dissoluatur, et, dum teris summatim, adicies semunciam zingiberis
et piperis triti —[Vnc.] II, petroselini —[Vnc.] I et simul
iterum discoques ac postea miscebis mulsum, ubi cocta fuerint
cydonea, atque ita in uasculo uitrio recondes et, cum opus
fuerit, per cocleare ieiunus accipies. [127] Stomachi et capitis
dolores, tussem quoque longasque aegritudines curat et
dysintericis medetur, leptopyritias sanat, dolori etiam faucium
et synanchi succurrit tale medicamen: Piperis albi —[Vnc.] I
S[Sem.], mellis Attici —[Vnc.] I S[Sem.], asari —[Vnc.] I,
uettonicae, saxifragae, cassiae fistulae pondus ut supra. Haec
omnia trita cum despumato melle miscebis et dabis coclearium
grande plenum ex condito mixtum, febricitanti uero ex aqua
calida. [128] Antidotum multiplex ad multa remedia. Recipit haec:
Croci [Scrip.] XV, piperis albi —[Vnc.] II S[Sem.], amomi
semunciam, pyrethri semunciam, dauci Cretici semunciam, folii
malabathri, nardostachys, cassiae, apii seminis, euforbi, rutae
seminis, petroselini, rosae siccae, opii singulas semuncias,
obobalsami [Scrip.] VI, mellis boni [Pon.] II, cinnami
semunciam. Si non fuerit cinnamum, mittes cassiae fistulae duplum
pro eo et haec omnia tunsa cribrabis cribello tenui et sic
misces opium cum melle et mittis in mortarium et diligentissime
teres, donec unum corpus fiat, ac sic omnia permixta mittes in
doliolum uitreum. Cum opus fuerit, ex hoc cholicis fabae
Aegyptiacae magnitudine cum aquae frigidae cyathis tribus potui
dabis, iocinerosis, qui iecur grauiter dolebunt, cum uino mulso
dabis, ut supra scriptum est, epilempticis, quos caducos dicunt,
dabis ut supra, pleuriticis cum aquae mulsae dabis cyathis
tribus, stomachum dolentibus cum poscae cyathis tribus,
dysintericis, qui persoluto uentre sunt, cum aqua frigida dabis,
periodicis febribus qui laborant, id est accessionibus diurnis et
nocturnis, cum aqua calida dabis, quibus dentes dolent et quibus
sanguis de gingiuis defluit, cum posca frigida aut cum uino
dabis ita, ut resolutum in ore teneant, spleniticis ex posca
dabis, paralyticis ex aqua calida, praecordia dolentibus itidem
ex aqua calida, tortiones uentris qui patiuntur ex aqua calida
dabis, motiunculas leues qui patiuntur ex aqua calida dabis.
Secundas etiam mulieribus, quae ex partu uel ex abortu
remanserint, discutit, si ex suco faenograeci cocti uel ex mulsa
bibendum detur. Apostomata etiam et omnia intrinsecus collecta
expurgat ex mulsa datum uel ex feni Graeci suco. Sicca uero tussi
laborantibus ex melle solo dabis, ad uuam stillantem ex mulsa
gargarizandum dabis, his uero, qui fungos uenenatos comederint,
cum oxymelis cyathis tribus dabis. Venenum si quis biberit, ex
suco ptisanae resolutum accipiat. In omnibus sane passionibus
[sunt] triduo continuo dabis; si necesse fuerit, iterum alio
triduo dabis. Omnibus sane quantum fabae Aegyptiacae granum est
dabis. [129] Confectio potionis ad omnem sanitatem utilis et ad
stomachi confirmationem. Accipit haec: Lauri bacarum purgatarum
—[Vnc.] I, myrrae —[Vnc.] I, gentianae —[Vnc.] I, aristoloci
rotundi —[Vnc.] I. Puluerem tenuissimum ex his speciebus
separatim tunsis facies et postea permiscebis et repones et, cum
uti uolueris, cocleare unum cum potione calidae aquae ieiunus
accipies et interpositis diebus, cum uolueris, iterum accipies.
Primo uere tamen incipies hac potione uti et deinde quomodo
uolueris per tempora triduo continuo uteris. [130] Antidotum,
quod facit ad omnes dolores internos et ad stomachum
confirmandum. Recipit haec: Apii seminis [Scrip.] XXI, anethi
seminis [Scrip.] VIIII, castorei [Scrip.] VI, piperis [Scrip.]
III, opii [Scrip.] III, myrrae [Scrip.] III. Haec omnia separatim
tundes et ex melle optimo temperabis et, cum uolueris dare
potionem, in modum fabae globulos facies et dabis ex condito siue
uino uetere, sed si febricitauerit, ex calida aqua. Haec
confectio dicitur athanasia. Facit ad lateris et ad coli,
praecipue ad stomachi dolorem. [131] Lini seminis et faenograeci
et feniculi farinae singuli sextarii cum aqua mulsa decocti et in
panno stomacho laboranti et uisceribus duris adpositi plurimum
prosunt. [132] Ad eos, quos subito linquit animus et quibus mens
alienatur aut uertigo est, cocleae cum suis testis tritae
incoctae ita dantur per dies quinque, ut prima die coclea una cum
passi cyatho potanda detur, alia die duae cum duobus cyathis,
tertia die tres cum tribus cyathis, quarta die duae cum duobus
cyathis, quinta die una cum cyatho uno. [133] Potio efficacissima
stomachi remedio sic: Apii seminis draĝ[g cum linea
suprascripta]. VI, petroselini draĝ[g cum linea suprascripta].
IIII, spicae nardi draĝ[g cum linea suprascripta]. IIII, myrrae
draĝ[g cum linea suprascripta]. IIII, piperis longi draĝ[g cum
linea suprascripta]. V. Contrita uniuersa haec diligenter in unum
miscentur, deinde adicitur mellis optimi despumati quod satis
sit atque in uaso uitreo mixta seruantur. Inde, cum opus fuerit,
post balneum draĝ[g cum linea suprascripta]. IIII aut etiam
minus, si infirmior erit qui accipiturus est, ex aqua calida uel
ex mulso in potione dabuntur. [134] Porri capitati excocti in
cibo sumpti cum aceto plurimum prosunt stomacho laboranti. [135]
Vrticae semen coctum iuuat stomachum, si cum pane manducetur et
cum iure suo. Cydonea quoque incocta in melle seruata ieiuno data
plurimum prosunt. [136] Thalassomeli, quod iucundissime et
inflationes deponit et uentrem purgat sine stomachi uexatione;
est enim et odore et sapore gratissimo. Quod hoc modo fieri
debet: Aqua marina ex alto, id est de profundo, uel aqua
caelestis cum sale mixta pari mensura mellis optimi despumati
permiscetur et seruatur in uaso fictili et, cum opus fuerit,
tepefacta potui datur. [137] Purgatorium efficax, quod nec
stomachum uexat nec caput grauat et bilem deducit: Lactis capruni
sextarium, salis ammoniaci —[Vnc.] II, mellis optimi —[Vnc.] I.
In unum omnia diu contrita et permixta ieiuno potui dantur; sed
post potionem diu inambulare debet, ut ipsa potio melius motu
corporis prosit. [138] Sabuci liber inter corticem et surculum
rasus et tritus atque ad nucis iuglandis magnitudinem ex aqua uel
mulso potus miro modo detrahit bilem ac stomachum releuat. [139]
Vettonicae herbae folia in umbra arefacta contunde et cribra
atque ex eo puluere paululum et mellis decocti cyathum unum
permisce atque inde post cenam ad magnitudinem ciceris
transgluttiendum dabis ei, qui cibum euomit statim et non potest
continere. [140] Radicem ficulneam uini ueteris cyatho uno inrade
et, priusquam cenes uel cubitum eas, bibito, si uitio stomachi
laborabis. [141] Laseris uiui modicum ex aquae frigidae cyathis
quattuor dilue et dormitum iturus bibe, ut cibum bene concoquas.
Radicem gustato dormitum uadens; idem tibi praestabit. [142]
Rorem marinum ieiunus commanducet aut in aqua calida excoctum
bibat qui cruditatem patietur; statim remediabitur. [143]
Conpositio potionis ad dolorem stomachi siue ad nauseam
reprimendam sic: Herbae mandragorae, quae nascitur in locis
montanis, sucus expressus ad ponderis scripulum dimidium
potatusque ex aqua calida uel ex mulsa nauseam expellit,
abundantiam fleumatis purgat sedatque dolorem stomachi et
fastidium discutit. Vltra hoc autem pondus ne dederis, quia
nullius stomachus uim eius poterit sustinere. [144] Puleium cum
oxymeli decoctum ad mensuram heminae tepefactum ieiuno et digesto
dabis bibendum, non solum stomachum reficies, sed etiam si circa
cor aliquid erit uitii, eadem potione sanabitur. [145] Ad
stomachum conponendum uteris remedio tali satis commodo: Rutam,
apium, anethum, cyminum aequis portionibus coques cum uini
ueteris sextariis duobus, postea addes olei amari [Sext.] I et
iterum coques uel aliquandiu conbullire permittes atque inde, cum
utcumque residerit feruor, per globum lanae sucidae stomacho
quod sufficiat infundes ita, ut postea densus lanae floccus supra
stomachum iacentis ponatur. Post horam quam hoc feceris de nardo
tepido stomachum perfricabis et de sabano molli leuiter
detergebis, deinde infirmum deambulare facies. [146] Confectio
epithimatii, quod stomachi uetustas causas emendat et ad
digestionem confirmat: Ceram, seuum taurinum, medullam ceruinam,
axungiam ueterem, resinam terebinthinam, horum pondera singula
aequalia mittes, deinde adicies mellis —[Vnc.] III, masticis
—[Vnc.] III. Quae liquanda fuerint liquabis et quae tundenda
tundes et sic confectum medicamen in linteo adponetur stomacho;
quod ante momentum prandii subtrahi conuenit. [147] Item aliud
epithema, quod efficaciter prodest stomacho et uisceribus:
Storachis —[Vnc.] II, aloes —[Vnc.] II, petroselini —[Vnc.] I,
cerae [Pon.] I, nardi [Pon.] I, masticis —[Vnc.] II, resinae
frictae [Pon.] S[Sem.], resinae terebinthinae —[Vnc.] II. Quae
liquanda sunt liquabis et quae tundenda tundes et permiscebis et
sic confectum medicamen similiter linteo inductum stomachum
adpones. [148] Ad confirmandum stomachum uel conseruandum, si
quis infirmum habet de quartanae labore, epithematium tenue:
Axungiae porcinae, butyri, resinae frictae, herbae Sabinae, cerae
rufae libras singulas, cerussae —[Vnc.] III, cerae Ponticae
—[Vnc.] III. Haec omnia seorsum parata miscebis et simul decoques
et sic uteris. [149] Descriptio Polyarchi ad stomachum post
diutinas febrium molestias componendum: Cassiae —[Vnc.] I, rosae
siccae —[Vnc.] I, cyperi —[Vnc.] I, cardamomi —[Vnc.] I,
nardostachi —[Vnc.] I, nardoceltici —[Vnc.] I, malabathri —[Vnc.]
I, iris Illyricae —[Vnc.] I, ynanthi —[Vnc.] I, masticis Chiae
—[Vnc.] I, croci —[Vnc.] I, ammomi —[Vnc.] I, meliloti —[Vnc.] I,
absinthi —[Vnc.] I, costi —[Vnc.] I, guttae ammoniaci —[Vnc.] I,
aloes —[Vnc.] I, turis —[Vnc.] I, myrrae —[Vnc.] I, delliu
draĝ[g cum linea suprascripta]. VIII, storachis draĝ[g cum linea
suprascripta]. X in uino infusae, xylobalsami draĝ[g cum linea
suprascripta]. IIII, scynoanthi draĝ[g cum linea suprascripta].
IIII, resinae terebinthinae draĝ[g cum linea suprascripta].
XLVIII, nardomyri draĝ[g cum linea suprascripta]. LXIIII; ex quo
cerotum facies adiectis olei rosei draĝ[g cum linea
suprascripta]. LXVI, cerae Ponticae draĝ[g cum linea
suprascripta]. CXXVIII, opobalsami draĝ[g cum linea
suprascripta]. XVI. Haec omnia tunsa cribrata et cetera uino
optimo madefacta simul in mortario colliges. Ex quibus trochisci
uel magdalia fient; ceroto uero facto uel puluis supra scriptus
uel ramenta miscentur.

CAPVT XXI. CORDIS DOLORI ET CORCO ET PRAECORDIIS REMEDIA
RATIONABILIA DIVERSA DE EXPERIMENTIS

[1] Praecordiorum dolorem catuli lactantes admoti uisceribus
humanis transferre in se adseruntur idque exinteratis perfusisque
uino deprehenditur uitiatis eorum uisceribus. [2] Ad corcum
carmen. In lamella stagnea scribes et ad collum suspendes haec:
“Ante cane corcu nec megito cantorem ut hos ut hos ut hos;
praeparabo tibi uinum, leua libidinem, discede a nonnita, in
nomine Dei Iacob, in nomine Dei Sabaoth.” [3] Item ad id aliud
carmen: “Corce corcedo stagne,
Pastores te inuenerunt,
Sine manibus colligerunt,
Sine foco coxerunt,
Sine dentibus comederunt.
Tres uirgines in medio mari mensam marmoream positam habebant;
duae torquebant et una retorquebat. Quomodo hoc numquam factum
est, sic numquam sciat illa gaioseia corci dolorem.” [4] Ad
cordis dolorem uel ad eos, qui lumbricis in corde uexantur: Aquam
maluae cum melle pari mensura permixtam tepidam ieiuni bibant.
[5] Ad cordis dolorem herbae erythrodani, id est caulis purpurei,
hoc est marini, uel sisymbriae sucum ad plenitudinem conchulae
oblongae, quam Graeci tellinen, alii chemam macran uocant, cum
aqua calida prope noctem dormitum uadens bibat. [6] Pinus uiridis
acuculae contritae ex uino optimo potui datae cordis dolorem
sedant ita, ut qui potionem acciperit pinguibus escis abstineat.
[7] Dolorem cordis leuat cymini Aethiopici commanducati sucus
frequenter transmissus. [8] Aduersum cordis pulsum uel dolorem
mirum remedium, quod in lamella stagnea scribes: ΚΑΡΥΑΝΚΩ
ΚΑΡΥΑΝΚΩΝ ΚΑΡΥΑΝΚΩΥ et fylacterium de storace subfumigabis et in
collo ex licio suspendes; ita proderit, ut stupeas. [9] Ad
dolorem praecordiorum cataplasma egregium: Lini seminis sextarium
unum, feniculi seminis sextarium unum ex aqua mulsa decoques et
in panno calido praecordiis saepius adplicabis; mire proderit.
[10] Cerotum ualde efficax ad cordis dolorem: Cerae selibram,
olei cyprini selibram, absinthi Pontici selibram. Absinthium
tundes, ceram remittes et permiscebis ac pro ceroto uteris. [11]
Qui praecordiorum ardore uexantur, si etiam febres et lumbricos
habeant, hoc remedio sanabuntur: Ouum crudum summiter apertum
exinanies idque implebis oleo uiridi et defundes et lotio
uirginis pueri implebis et defundes, tum adicies parum mellis et
in unum cum oui ipsius interioribus permiscebis et potandum
ieiuno dabis. Hoc et stercus uetussimum et lumbricos noxios
pellit et febrem acutissimam releuat. [12] Bulbi excocti triti
inliti tumorem praecordiorum et uentris emolliunt. Item
proficies, si ocimum triueris et eo praecordia spissius
inleueris. [13] Feniculi farina cum pari mensura mellis decocta
ceroti modo panno inlinitur et calens tumori praecordiorum
inponitur. [14] Malagma ad praecordiorum tensionem et uentris ac
stomachi duritiem diutinam cum dolore, quod et iecori et lieni
prodest. Conficitur sic: Cerae [Pon.] I, guttae ammoniaci
[Pon.] I, iris Illyricae [Den.] XXII, opopanacis [Den.] XX,
anesi [Den.] XXV, faenograeci seminis [Den.] XXV, resinae
terebinthinae [Pon.] L, adipis suillae ueteris [Pon.] L, aceti
acris [Sext.] I, mellis [Pon.] II. Melle cum aceto permiscendum
est atque illic arida omnia die et nocte maceranda sunt,
terebinthinam uero et ceram et adipem liquefactam in unum ceteris
admisceri oportet et deinde manibus diutissime subigi, donec
sine offensione malagma temperatissimum fiat. [15] Ad cordis
pulsum siue salissationem sucinum uerum mittes in aquam feruentem
et illic esse patieris atque inde per triduum laboranti singulos
cyathos tepefactos, si nimium erit frigus, dabis bibendos. Hoc
remedium et homini et animalibus prodest.

CAPVT XXII. AD EPARIS SIVE IECORIS VITIA OMNIA ET MOLESTIAS
VNIVERSAS REMEDIA RATIONABILIA ET PHYSICA DIVERSA DE EXPERIMENTIS

[1] Rutae siluestris manipulo in ollam nouam coniecto decoctoque
ex tribus heminis aquae ad heminam adicies mellis libram
rursusque feruefacies. Ex eo per triduum ieiuno potum dabis
iocineris dolore nimio laboranti. [2] Hircinus sanguis adhuc
calens supra prunas excoctus et cibatui datus ieiuno iocineroso
mederi traditur. [3] Viuerra tosta porcelli lactentis modo
inassata et cibo data ieiuno mire iocineroso succurrit. [4]
Epatice experta sic: Piper album et masticem aequis portionibus
tundes et cribrabis rursusque in mortario teres atque ita oleo
Hispano optimo temperabis, ut sit spissum. Inde catapotia facies
magnitudine ciceris eaque in sole siccabis, ut durescant, tunc in
pyxide recondes et ex his unam pilulam ieiuno in ouo sorbili
dabis adiciesque parum salis, sed per triduum dabis. [5] Tumori
iocineris adprime medetur hoc remedium: Inulae radicis —[Vnc.]
III, quae Graece dicitur helenium, decoques ad medias in aquae
sextariis tribus atque heminam ex ea ieiuno in dolore bibendam
dabis idque per triduum facies. [6] Ad ueteres iocineris dolores
potio optima sic: Nardi spicae [Scrip.] VIII, croci [Scrip.] II,
myrrae [Scrip.] III, cassiae [Scrip.] VIII, scoeni [Scrip.] VIII.
Omnia trita et cribrata melle optimo conprehendes et dabis
ieiuno in potione [Scrip.] III ex aquae mulsae cyathis IIII,
quousque uitium extirpes. [7] Ad tumorem iocineris et ad dyspniam
remedium sic: Petroselini, costi, chamaepitys aequa pondera
tundes, cribrabis et dabis ieiuno epatico duo cocliaria cum aqua
mulsa. [8] Melanthium, id est git, quantum cocleare recipitur,
contere et da cum uino tepido dulci bibendum ieiuno epatico. [9]
Nimium laudatum iocinerosis remedium sic: Picem duram contere et
ex ea da potandum ieiuno epatico cocleare unum cum uino austero.
[10] In lamina stagnea scribe: “Ite ΝΕ ΡΩΥ” et desuper nomen eius
iocinerosi, cui mederi uoles, scribe, laminam uero licio ligatam
collo eius suspendes mundusque id facito. [11] Absinthi florem,
cassiam, crocum, nardi spicam, asarum, scoeni florem, folium,
masticem, xyrobalsamum, amomum, cinnamum ad dragmas septenas,
aloes Indicae draĝ[g cum linea suprascripta]. VI. Tundes et
cribrabis singula separatim eademque miscebis atque inde
cocliaria bina ieiuno epatico cum mulsa aqua tepida aut uino
uetere austero per triduum dabis. Quod remedium et ad digestionem
et ad crapulam deponendam facit. [12] Antidotum ad epaticos sic:
Pelecini seminis, eupatorii, iocineris lupini, picis Bruttiae,
costi, faenograeci, piperis paria <pondera>. Haec tundes,
cribrabis et melle conprehendes atque inde catapotia ad ciceris
magnitudinem ex aqua calida dabis. [13] Antidotum Philonium ad
iocineris et ad omnium uiscerum intrinsecus dolorem sic: Croci
—[Vnc.] V, pyrethri idem, piperis albi draĝ[g cum linea
suprascripta]. XX, yoscyami draĝ[g cum linea suprascripta]. XX,
euforbii draĝ[g cum linea suprascripta]. I, nardi Indici draĝ[g
cum linea suprascripta]. I, opii draĝ[g cum linea suprascripta].
I. Quae sunt sicca tunduntur, cetera in mortario conteruntur et
permixta melle conprehenduntur. Haec potio his modis ieiunis
danda est: ciliacis et cholicis, qui sine febre erunt, ex aqua
frigida, febriculentis ex aqua, in qua anethum ad tertias
decoctum fuerit, in declinatione uero febris ad magnitudinem
auellanae, spleniticis ex aqua cum cappare decocta cyathis tribus
magnitudine qua supra, epaticis dimidium auellanae modum,
febriculentis ex hydromelis cyatho uel ex aqua mulsa, in qua
anethum cum surculis suis fuerit decoctum, orthopnoicis
magnitudine auellanae remissa in aceti scilliti cocliaribus
quattuor ex aquae calidae cyathis quattuor, ad spasmum et cordis
dolorem uel tremorem ex aquae mulsae cyatho magnitudine
auellanae. Ad lateris dolorem ex aqua mulsa magnitudine auellanae
contra noctem dabitur, ad singultos et quibus frigus etiam
aestate insederit, ex aqua mulsa modo auellanae, pthisicis ex
suco ptisanae uel ex mulsi cyathis tribus modo auellanae,
dysintericis ex posca cyathis duobus modo ciceris arietini,
auruginosis ex aquae mulsae cyathis duobus auellanae duplum,
dysuriae et calculo ex aquae cyathis tribus, in qua tres manipuli
apii fuerint decocti, magnitudine auellanae. [14] Potio ad epar
utilissima; praeterea haec ipsa compertum et praesentaneum
remedium est etiam ad lateris dolorem. Accipit haec: Piperis
—[Vnc.] I, costi —[Vnc.] I, lupini sicci amari —[Vnc.] I. Haec
omnia sicca tunsa cribrata mixta simul repones. Cum opus fuerit,
unum cocleare plenum uel, si uires infirmiores sunt, rasum, id
est ruclatum, cum uino austero ieiuno epatico per dies tres uel
quinque continuos dabis ita, <ut in ip>so latere conplictus
aliquandiu iaceat et cooperiat se sagis et, cum coeperit sudare,
leuet se et deambulet diu. [15] Item expertum atque utile ad epar
remedium de foliis fici aridis, id est siccatis sub umbra et
arefactis tritis cribratisque, de quo puluere cum condito ad
mensuram tria coclearia accipiet epaticus ieiunus et in eo latere
diutule iacebit, deinde ambulabit et per triduum continuum hoc
medicamen accipiet similiter obseruans. [16] Prodest mirifice
haec conpositio ad tumorem et dolorem cum duritia iocineris et
lienis, item ad renium dolorem bene facit; nam et colorem
corporis restituit, qui propter uitia supra dictarum partium
corrumpitur pallidusque conspicitur. Prodest hoc idem
medicamentum etiam ad aquae mutationes, id est ad ydropem.
Conficitur sic: Croci [Den.] X, nardi [Den.] II, cassiae
[Den.] II, costi [Den.] I S[Sem.], schoeni [Den.] I, cinnami
[Den.] I, myrrae stactae [Den.] I, mellis optimi [Den.] XXV.
Datur ieiuno quantum faba est Aegyptia ex mulsi cyathis IIII.
[17] Remedium efficax ad iocineris duritiam ueterem, quod et
hydropicos et lienosos et arquatos et quibus opus est moueri
urinam potentissime sanat. Muliebribus quoque causis prodest; nam
et ex partu residua purgat, et mammis tumentibus prodest.
Perduci illud, id est potari, ex mulso uino oportet. Conficitur
sic: Anesi [Den.] VIIII, dauci [Den.] ΙΙΙ, petroselini idem,
iuniperi idem, silis idem, tragacanthi [Den.] I S[Sem.], panacis
radicis [Den.] VIII, iris, myrrae, costi, ammomi, singulorum
[Den.] senos, cinnami [Den.] III, cassiae [Den.] VI, smurnei,
quod est semen holeris atri [Den.] VIII, nardi Syriacae [Den.]
IIII, acori [Den.] VIII, balsami seminis [Den.] VI, opii
[Den.] V, erui moluti [Sext.] Ι, scillae coctae [Den.] II, uini
Chii aut Lesbii quod satis erit. Pastilli ex his in puluerem
redactis fiunt denariorum duum uel trium et dantur, cum opus est,
ex mulso ieiuno et digesto. [18] Antidotos, quae Zopyre dicitur.
Facit non solum ad iocineris, sed et ad lateris et ad pectoris
et ad uessicae dolores et ad tussim ueterem et ad hydropicos et
arquatos et lienosos et ad eos, qui mala medicamenta sumpserint,
quae, siue postea data siue ante pota fuerint, per hoc remedium
non nocebunt. Conficitur sic: Myrrae [Den.] VII S[Sem.], nardi
Syriacae [Den.] V S[Sem.], croci [Den.] I S[Sem.], scoeni
[Den.] II, cassiae [Den.] IIII, cinnami [Den.] VI, piperis
albi [Den.] I, piperis longi [Den.] I, turis [Den.] I, scordi
[Den.] ΙΙΙ, poli [Den.] III, rosae aridae [Den.] III, rapae
seminis [Den.] III, anatis sanguinis recentis [Den.] IIII,
eiusdem aridi sanguinis [Den.] III. Melle miscentur contusa et
cribrata omnia, donec habeant ipsius mellis temperaturam. Inde
plenum cocleare datur, sed a serpente percussis aut morsis ex
uino, ceteris ex mulso uel aqua dari oportet. [19] Malagma ad
omnem uiscerum dolorem, praecipue ad iocineris stricturas.
Conficitur sic: Nardi Celticae, id est saliuncae, [Den.] XI,
iris [Den.] VIII, meliloti, quod a nobis sertula Campana
dicitur, [Den.] XXV, cyperi [Den.] VIII, ammoniaci [et]
thymiamatis, id est storachis, [Den.] VIII, cardamomi [Den.]
VII, croci idem. Omnia supra dicta contunsa et cribrata uno die
et nocte in uino uetere macerantur praeter ammoniacum; hoc enim
aceto dilui oportet. Post haec cerae [Pon.] II, resinae frictae
[Pon.] I, olei rosei [Pon.] II uel tria, ut sufficere uisum
fuerit, addentur. Liquefiunt, quae liquefieri habent, et
refrigerata atque rasa ceteris miscentur atque unum corpus ita
fit, ut diligentissime subigantur. Hoc et ad praecordiorum
tensionem bene facit et ad uessicae dolorem. [20] Attali regis
medicamentum, quod facit praecipue ad iocineris uitia et ad
auruginem et ad aquam intercutem et ad lienosos et ad
praecordiorum inflationem et ad pectoris dolorem et ad eos, qui
colorem luridum habent. Conficitur sic: Croci [Den.] X, nardi
Indici [Den.] II, cassiae [Den.] II, myrrae [Den.] I, cinnami
[Den.] I, scoeni floris [Den.] I, costi —[Vnc.] I. Haec seorsum
contunduntur et cribrantur, deinde ex singulis eorum supra dicta
pondera sumuntur [in unum] et in unum melle mixta colliguntur
atque in pyxide argentea reponuntur. Inde datur, cum opus est,
fabae Aegyptiae magnitudo cum mulsi cyathis tribus, si sine febre
fuerint qui sumpturi sunt; si febricitabunt, ex aqua mulsa
dabitur. Prodest etiam calculosis haec conpositio, sed ad omnes
causas ieiunis et maxime digestis opportune dari debet. [21] Ad
dolorem iocineris physicum remedium sic: Calculus siue lapillus,
qui a calculoso fuerit eiectus, super iecur dolentis alligatus
statim proderit. [22] Glycia pota et uentrem laxabit et iocineri
proderit et digestionem stomachi opitulabitur. Quam glyciam sic
facies: Aceti [Sext.] I, mellis [Pon.] II, aloes —[Vnc.] III,
feniculi radicis [Pon.] II, quas sublata cortice diligenter
siccabis et tundes atque una nocte in aceto macerabis, postera
uero die excoques ad medias et colabis, tunc admiscebis mel et
coques sufficienter atque ab igne sublatum refrigerabis, ut
tepescat. Postea aloen teres et miscebis, praeterea apii uiridis
pugnum plenum et tantundem rutae uiridis addes. Haec omnia ad
spissitudinem mellis cocta colabis et refrigerabis atque inde
cocliaria terna cum aqua calida ieiuno et digesto per triduum
dabis. [23] Item ad iocineris dolorem remedium sic: Folium de
seplasio, costum, faenum Graecum, sed quod tostetur, pari
pondere. Haec sicca tundes et cribro medicinali cribrabis; unde
ieiuno cocleare propensum ex aqua calida per triduum dabis. Quod
intermissis aliquot diebus rursus per triduum similiter bibendum
dabis. Memento tamen, ut faenum Graecum diligenter torreatur, ut
bene tundi possit, et omnia obseruet, quae infra scripta sunt,
qui remedium accepturus erit. [24] Iecur lupi sublatum luna
decrescente in fumo ponitur et, cum siccatum est, teritur. Inde
particula trita miscetur pulueri aequis portionibus facto de
faeno Graeco, lupino et absinthio et costo ita, ut ex eo, quod in
se totum permixtum fuerit, mensura cocliaris cumulati detur ad
diem, non febricitanti ex uino mixto, si febricitabit, ex aqua
ita, ut per triduum hoc medicamen ieiunus accipiat et porrecto
brachio in dextro latere uel semihora iaceat, inde diutissime
deambulet et tardissime cibum sumat et obseruet, ut illo triduo
purissimus et digestissimus sit et frigidam non bibat neque
salsum aliquid aut dulce manducet. [25] Violas agrestes siue
siluestres conteres et sucum earum cum pari pondere mellis
decoques et ex eo cocliaria terna ieiuno ad diem iecoritico
dabis. Ad lateris autem dolorem, si ex iecoris causa fuerit,
thymi [Scrip.] II et aquae quartarium dimidium ieiunus bibet.
[26] Conpositio medicaminis ad iecur, quod diatessaron dicitur:
Costi —[Vnc.] I, faenograeci —[Vnc.] I, inulae radicis —[Vnc.] I,
feniculi radicis —[Vnc.] I. Haec omnia separatim diligenter
tundes et cribrabis et delicatissimum puluerem mensurabis et
postea permiscebis, sed in sole omnia bene siccato, antequam
contundas, et in una potione cocleare plenum mitte. Sano ex uino,
febricitanti ex aqua calida uel ex mulsa aqua, ut uentrem
soluat, potui ieiuno per triduum dabis ita, ut accepta potione in
dextro latere aliquandiu iaceat et postea diu deambulet et
digestissimus cibos sumat. Hoc remedio scitote nihil esse
praestantius, etiam si feminis, sed non praegnantibus detur. [27]
De medio osse saepiae, quod est molle, puluerem facies et in
mixtione conditi optimi iecoritico ieiuno per triduum dabis ita,
ut in dextro latere aliquandiu iaceat, cum acceperit, et postea
diutissime deambulet. [28] Ad iocineris dolorem remedium sic:
Intiborum suci heminae aquae cyathos tres miscebis simul et
calidum dabis, donec totum triduo perbibatur. Quod si ex ipso
dolore cui medendum est turgidus et indigestus fuerit, porrum
capitatum incoctum manducet. [29] Gentianam ex passo decoques et
ieiuno iecoritico per triduum bibendam dabis. [30] Piperis albi
grana XL, salicis folia ad hanc mensuram, ut fasciculus inter
digitos duos et pollicem teneatur, cucumeris quoque quantum
tribus digitis tollere potueris contere in unum et per triduum
iecoritico ieiuno da ex aqua calida bibendum. [31] Costi
semunciam, aloes epatites —[Vnc.] I, masticis grana —[Vnc.] II,
eupatorii —[Vnc.] I, piperis —[Vnc.] II, amomi semunciam, ra
Ponticum semunciam. Aloen et masticem simul teres et cribrabis
bene, reliquas species in pila tundes et cribrabis bene et omnes
postea in unum confundes et repones diligenter in pyxide
qualicumque. Cum uolueris potionem dare iecoris uitio laboranti,
in olla uel caccabo rudi, sed excocto, quartarium faenograeci
decoques, primam aquam fundes, cum feruere coeperit, et aliam
fundes, cum feruebit, tertiam coques ad tertias et repones uas,
in quo ad tertias decoxerit faenum Graecum cum suco et umore suo,
et inde potionem in calicem mittes et addes de puluere supra
scripto cocleare plenum, et quando accipit is, cui medendum erit,
digestus et ieiunus accipiat et acceptam potionem bene digerat,
ita ut, cum biberit, tenso brachio dextro iaceat in ipso latere,
et hoc per triduum similiter faciat. Haec potio iecoriticos etiam
ueteres mire sanat. [32] Epaticis herba centaurea ex uino
decocta ac potui ieiunis data mirifice auxiliatur. [33] Herbae
uettonicae in umbra arefactae puluis ex aquae calidae cyathis
duobus ieiuno iecuritico potui datus magnifice prodest. [34]
Potio saluberrima ad epaticos a Procliano medico ostensa: Ficatum
lupi integrum foliis lauri inuolues et ita ad solem uel ad ignem
siccabis et siccatum diligenter sublatis foliis in puluerem
rediges. Quem puluerem in uasculo nitido seruabis atque ex eo
cocliaria duo cum piperis granis decem tritis adiecto melle
optimo despumato, quantum sufficiat, cum carini cyatho in potione
ieiuno dabis, quam prius ferro candenti calefacies et diligenter
in mortario permiscebis sedentique in lecto dabis ita, ut
accepta potione contractis genibus hora integra in dextro latere
iaceat et postea uel una hora deambulet. [35] Herbae uerbenae
solstitio lectae puluis in cocliaribus quinque cum uini Amminei
cyathis tribus ieiuno potui datus mirifice prodest, sed pro
aetate aut uiribus uniuscuiusque potionem dabis. [36] Asini iecur
tritum cum petroselino et nucibus iuglandibus purgatis ac melle
inlitis in cibo datum epatico ieiuno mirabile est. [37] Procliani
medici remedium de experimento ad eparis suppurationes et ulcera
et apostimas sic: Sagapeni —[Vnc.] II, myrrae troglodytis
—[Vnc.] III, cardamomi —[Vnc.] VI, castorei —[Vnc.] III, piperis
albi —[Vnc.] II aut, si album non fuerit, duplum de nigro mittes,
opii optimi —[Vnc.] II. Haec omnia tunsa et cribrata per impubes
pueros aqua pluuiali miscebis et facies trochiscos de binis
dragmis, qui trochisci in umbra, non in sole siccentur. Viris uel
senioribus integros, pueris uel minoribus dimidios trochiscos
infusos in aqua calida dabis, id est non febricitanti cum uini
austeri meri cyatho uno, infirmo autem ex aqua calida dabitur.
Sed quibus medendum erit, nihil pingue manducent, non oleum, non
carnem, sed de lenticulae farina pultem cum oxymeli coctam
admixto anetho et puleio manducent et poscam, posteaquam excreare
uel sitire coeperint, tepidam accipiant et sensim bibant. [38]
Qui palmulas dactulos ex aceto frequenter manducauerit, iocineris
dolore carebit. [39] De lupi praeda, id est de reliquiis
berbicis aut caprae aut cuiuslibet animantis, quam comederit,
carnem uel pellem uel os collige et serua et, quando aliquis
iecur doluerit, inde eum tange; continuo sanabitur. [40] Origanum
in aqua decoque ad tertias et postea mitte mellis quod sufficiat
atque iterum decoque diligenter, ut bulliat, et inde da epatico
ieiuno quod satis sit adsidue bibendum; ualde subuenies. [41]
Lacertam uiridem prende et de acuta parte cannae iecur ei tolle
et in phoenicio uel panno naturaliter nigro alliga atque ad
dextram partem lateris aut brachii laboranti epatico suspende,
sed uiuam lacertam dimitte et dicito ei: “Ecce dimitto te uiuam;
uide, ut ego quemcumque hinc tetigero, epar non doleat.” [42] Ad
duritiam iocineris molliendam et quamlibet ueterem dolorem
sedandum bene facit cunilae aridae, quam satureiam quidam uocant,
in puluerem redactae denarius unus ex mulsi cyathis duobus, si
non febricitabit, uel totidem calidae aquae, si febriculentus
erit, assidue datus. [43] Ad iecoris dolorem potio salubris.
Conficitur sic: Piperis —[Vnc.] I, eupatorii —[Vnc.] I, costi
—[Vnc.] III, bacani —[Vnc.] II, faeni Graeci —[Vnc.] I S[Sem.].
Omnia haec trita et creta seruabis et, cum usus exigerit, dabis
in uini potione cocleare plenum ieiuno ita, ut in dextro latere
tenso brachio iaceat, cum acceperit. [44] Epithematium ad iecur
sanandum sic: Guttae ammoniaci [Pon.] II, cerae tantundem, olei
rosei tantundem, croci —[Vnc.] I. Gutta ammoniaca cum bono aceto
teritur, donec bene trita sit et gluttinosa fiat. Crocum, si
siccum est, tunsum et cribratum guttae ammoniaci admiscetur et
diu teritur; si umidum est, in aceto madefactum primum separatim,
deinde cum gutta ammoniaca teritur. Quibus tritis cerotum de
roseo oleo et cera Punica factum refrigeratum admiscetur et
tamdiu teritur uel subigitur, donec unum corpus fiat, ut magdalia
inde formentur, quae stomacho fynicio inducta ponantur.

CAPVT XXIII. AD LIENIS SIVE SPLENIS VITIA OMNIA ET MOLESTIAS
VNIVERSAS REMEDIA RATIONABILIA ET PHYSICA DIVERSA DE EXPERIMENTIS

[1] Ad lienosos bene facit tamarici longe a mari collecti
arefacti et contusi pulueris denarius unus aut pondus uictoriati
datum ex aqua ieiunis uel ex posca. [2] Prodest lienosis inula
arida Campana contusa et cribrata mensura denarii unius ex uini
ueteris mixti cyathis quattuor ieiunis data. [3] Potio ad
lienosos sic: Balani, quo unguentarii utuntur, [Den.] II,
capparis radicis [Den.] I, hederae nigrae bacarum [Den.] II,
periclymeni, quam siluae matrem uocamus, [Den.] S[Sem.], galbani
[Den.] S[Sem.], cardami nigri, id est nasturcii, seminis
[Den.] II S[Sem.], piperis nigri [Den.] I, scillae coctae
[Den.] II. Haec omnia colliguntur ex melle; fiunt globuli parui;
dantur denarii duo uel unus pro aetate aut infirmitate et
oxymeli uel ex aceto mixto in cyathis quattuor aut tribus. Eadem
potio bene facit ad hydropicos ex aqua mulsa data; nam urinam
mouet plurimam, per quam purgantur. [4] Lienosos sanat extra
cutem impositum senapi aceto pridie maceratum et tritum adiecta
lenticula ex aceto cocta. Oportet autem a parte lienis impositum
medicamentum tamdiu illic esse, donec dolorem pati non possint
qui utuntur; postea solio calido demittantur, ubi plures eos
contineant, dum desinit feruor; alioqui exilient ad primum
feruorem; maior enim in cute fit dolor calda tactis. Postea
ceroto rosaceo eos perungi oportebit. [5] Aliud lienosis remedium
eadem ratione impositum: Sinapis cyathos duos, git cyathos II,
nasturci cyathos IIII, myrobalani corticis cyathos IIII, piperis
cyathos II. Senapi pridie aceto acri maceratum, deinde tritum
contusis ceteris permiscetur pannoque inlitum medicamentum
imponitur fasciaque longissima alligatur uel pluribus in unum
commissis, quo tardius soluatur. Hoc efficacissimum remedium est
et multorum annorum lienosis omnes causas tollit atque duritiam.
Sed post hoc si quae reliquiae manserint, hammoniaco tollendae
erunt frequenter illic inlito. [6] Infantibus lienosis dari
oportebit aquam calidam, in qua candens ferrum dimittatur, uel
lac caprinum semicoctum, si caprae tantummodo hedera pascantur.
Proderit his et senapi siccum contusum ceroto tenui mixtum extra
cutem impositum, ut fascea diligenter ligetur. [7] Malagma ad
lienosos et ad iocineris tumorem sic: Ammoniaci guttae [Pon.] I,
cerae [Pon.] I, rosae [Pon.] I. Ammoniacum ex aceto teritur
mixto crocomagmate, quantum colorare possit ammoniacum, quod
teritur, quousque leue fiat et mellis crassi habeat
spissitudinem. Postea cera liquefacta et rosa adicitur ac prius
mortario bene et pistillo commixta manu utraque subiguntur. Facit
hoc malagma et ad luxum et ad capitis dolorem fronti
superpositum. [8] Malagma ad lienosos sic: Myrobalani [Pon.] I,
afronitri [Den.] XXX, capparis radicis [Den.] XXV, cardamomi
[Den.] XXV, ammoniaci guttae [Den.] XXX, cerae [Pon.] I, irini
olei [Pon.] S[Sem.]. Cera irino soluitur; quibus ammoniacum
aceto dilutum miscetur, postea arida quae sunt cribrata
admiscentur et sic diu in mortario teruntur, deinde manibus bene
subiguntur. [9] Medicamentum Iuni Crispi, quod appellatur
ambrosia. Hoc ex mulso datum lienosis praecipuum praestat
auxilium, pthisicis quoque et his, qui difficulter ex
imbicillitate longa reficiuntur et qui mali sunt coloris, necnon
ad alia multa uitia satis utile est. Recipit haec: Croci optimi
[Den.] II, cinnami, nardi, costi, cassiae, myrrae, scoeni
floris, singulorum [Den.] singulos. His contusis et cribratis
mellis Attici admiscetur quod satis sit. Inde datur ex calida
aqua ad supra dicta omnia uitia quantum fabae nostratis modus
est. [10] Lienosis prodest hyacinthi seminis denarius dimidius
potus ex aceto et melle. Pollion herba uel tamarici folia aut
eiusdem semen aut cortex uel herba, quam nos uitrum, Graeci
isatidam uocant, qua infectores utuntur, similiter pota plurimum
prodest. [11] Ammoniaci denarius dimidius, piperis grana quinque,
rubi teneri cauliculi III. Haec in unum trita miscentur et
dantur omnia ieiuno lienoso una potione ex aceti semimixti cyatho
uno; mire aduersum dolorem et duritiam lienis prodest. [12]
Capparis radicis uel corticis, scillae bulbi aridi ex interiore
parte, radicis quoque panacis, singulorum [Den.] deni contusi et
cribrati aceto et melle consparguntur, fiunt pastilli denariorum
singulorum, dantur lienosis ex aceto et melle; quidam addiderunt
his piperis et uitis albae radicis [Den.] Χ tritos. Facit hoc
medicamentum his additis et ad hydropicos et ad suspiriosos. Est
hoc utile de experimento. [13] Inponenda sunt lienosis et maxime
his, quorum nimium duri et tumidi sunt lienes, medicamenta
huiusmodi: Sinapis et pyrethri paria pondera ex aceto trita
chartaeque inlita, quam horis tribus habeant. Deinde, cum dolorem
intolerabilem ferre non potuerint, deducendi sunt in balneum et
ibi in solium calidum dimittendi et fouendi praecipue his locis,
in quibus medicamentum habuerunt impositum. Sed a fortioribus
retinendi sunt in solio; exiliunt enim subinde et fugere conantur
non sustinentes feruorem. A solio uero unguendi sunt oleo et
tergendi, tum cerotum ex rosa inponendum locis perustis, quae
insequentibus diebus, si satis exusta fuerint, curari debent.
[14] Pinguis fici aridae contusae [Den.] XXV, capparis radicis
siue corticis [Den.] V, afronitri [Den.] IIII, hysopi
fasciculum. Contusa haec melle temperantur, donec ceroti habeant
temperaturam, deinde inlita linteolo super lienem ponuntur et
duabus uel amplius horis illic habentur; deinde is qui curatur ad
balineum ducitur et in solio calido aliquandiu fouetur. [15]
Malagma lienosis utile sic: Cerae [Pon.] I, ammoniaci guttae
[Den.] X, lapidis Assi floris, id est cineris, [Den.] XXV,
balani, quo unguentarii utuntur, [Den.] XVI, bidellae [Den.]
XVI, croci [Den.] IIII, resinae †teurinae† [Den.] XXII, olei
laurini sextarium dimidium, aceti [Pon.] IIII. Hoc genere
componitur hoc, quod Niliacum malagma dicitur. Arida ex aceto
tamdiu teruntur, donec leuia facta habeant mellis spissitudinem;
quae ad ignem soluenda sunt, cum oleo et adipe liquefacta in
mortarium super trita infunduntur; deinde uniuersa permixta, cum
refrigerata fuerint, manibus subiguntur. [16] Ad lienes, qui non
ab infantia, sed postea induruerunt, malagma sic: Myrobalani,
panacis, pyrethri pondo singula, balsami seminis [Den.] X,
sinapis [Pon.] I. His tritis acetum acre miscetur et diu
permixtio ista subigitur, cumque ex ea malagma factum fuerit,
rubrica coloratur et inponitur atque tribus horis habetur; post
hoc in balineum homo ducitur et solio diu fouetur. [17] Aeris
flos tritum bene cum senapi aut etiam solum mittes in acetum
simulque in bucculari decoques ita, ut aliquandiu illic bulliant
et ad similitudinem pulticulae spissentur, postea in uaccinam
uessicam calida ea transferes ita, ut duobus digitis liquori huic
uessica maior sit, tum spleni satis calidum medicamen adpones,
ligabis fascia, tertia die solues; mirabili gratulabis remedio.
[18] Guttam ammoniaci in acetum scillitum infundes, post biduum
ita teres, ut in panno possit induci. Quo facto spleni adpones et
fascea diligenter ligabis et uteris tamdiu, donec per se
consumatur et sine balneo abstergeatur. [19] Ad splenis dolorem
expertissimum remedium sic: Cardamomi, pyrethri, senapis, turis
masculi, afronitri, aequalia pondera de singulis speciebus,
contundes et coques in aceto scillitissimo et in unum miscebis
locumque, cui medicamen adpones, frequentius detergebis et
adpositum mane medicamentum in horam septimam esse patieris,
postea eum, cui medebere, ad balineas ire praecipies atque in
calida diu foueri facies. [20] Ad splenem remedium mirum sic:
Picis durae optime tritae —[Vnc.] I et costi triti —[Vnc.] II
permiscebis et ex eo singulas potiones ex uino uetere mane ieiuno
per triduum dabis ita, ut in sinistro latere qui accipit diu
iaceat. [21] Ad splenis dolorem remedium efficax sic: Gallas, de
quibus encaustum fit, quantas uolueris pone super carbones uiuos
et exures non nimie ita, ut puluerem de his, in quo sit aliquis
sapor gallarum, facere possis. De quo puluere optime trito
cocleare plenum mittes in potionem uini uetussimi, et potetur.
[22] Ebuli contusi sucum cocliaria tria ex uini ueteris cyathis
tribus per triduum da lienoso bibendum ita, ut ebulum semper
secum habeat qui remedium accipit nec terram ipsum ebulum
ferrumue tangat. [23] Cornum bouis combures ex ea parte, qua
capiti adhaeret, et in puluerem tenuissimum redige atque ex eo
puluere cocliaria duo cum aquae calidae cyathis tribus et paruo
aceti ieiuno splenitico per triduum da bibendum. [24] Cataplasma
ad splenem, quod Ianuarinus medicus ostendit, sic: Pyrethri
—[Vnc.] III, myrobalani —[Vnc.] III, grani sinapis —[Vnc.] III,
cardamomi —[Vnc.] III, urticae seminis —[Vnc.] III, piperis
—[Vnc.] III. Haec omnia teres et criblabis diligenter et cum
aceto scillito permiscebis, ut unum corpus facias, atque inde
cataplasma in panno denso supra splenem inpones, sed prius locum
ipsum, cui medicamen inpositurus es, ex nitro aqua remisso
lauabis ita, ut spuma uel pinguedo nitri illic adhaereat. [25]
Cataplasma ad splenem de experimento sic: Alium purgabis et ante
diem in acetum acerrimum infundes mature. Cum positurus eris,
teres cum ipso aceto uel de aceto sublatum ita, ut spissum sit
sicut cataplasma et tepidum supra splenem adpones et fascea
conligabis et uteris usque ad horas prandii. Hoc si triduo
continuo usus fueris, mirum remedium experieris; sed patientia
opus est aduersum uim medicaminis, quod plus proderit, si postea
balineis utaris et in solio calido diu fouearis. [26] Herbae
cyclaminis, quae orbicularis appellatur, radix suspensa collo
ita, ut contra lienem dolentem sit alligata, efficaciter medetur.
[27] Porri primitiui sectiui sucus expressus et aceto pari
mensura inmixtus absortusque a lienoso saepius prodest. [28]
Chamaepitys cum oxymeli et absinthio paribus mensuris decocta et
potui data utiliter lienosis occurrit. [29] Herba salutaris, id
est spina alba, qua Christus coronatus est, quae uelut uuam
habet, lienem leniter in eodem loco perfricata sanabit. [30] Equi
lingua arefacta et ad leuitatem trita atque ex uino potui data
protinus utilitatem suam sedato lienis dolore manifestat. [31]
Stercus mulinum cum oxymeli lienosis potui datum dolores
efficaciter tollit. [32] Hircinus splen calidus, id est statim
ubi de pecude sublatus fuerit, super lienem hominis inpositus et
alligatus mire dolorem intra paucos dies auferet, si postea ad
fumum suspendatur, ut illic arescat. [33] Haedinus uero lien
similiter ut hircinus super splenem infantis adpositus et tumores
et dolorem eius emendabit. [34] A lanio lienem uituli quanti
uoluerit emes eumque medium exsecabis seruatis integris eius
lateribus, ut undique contineatur, atque eum, qui dolet splenem,
in balineum duces et per mediam scissuram illius lienis a capite
corpus eius omne summittes ita, ut usque ad pedes lien decidat,
postmodum ipsum lienem in fumo suspendes atque arefieri facies.
Quo facto cum tumoribus etiam dolores lienis is, cui medeberis,
sedari sentiet omnique molestia cito liberabitur. [35] Ebuli
radicem, quam sine ferro euellas, aridam contusam et pollinis
modo cribratam repones. Inde cocliaria tria ex uini cyathis
tribus in limine stans contra orientem per triduum bibito
ieiunus; sed omnino obserua, ne ebulum ferro contingatur aut ne
ipse, dum remedium accipis, ferrum tecum habeas. [36] Ebuli bacas
permaturas exprime atque ex eo suco uiro tria cocliaria ad diem
da bibenda, mulieri duo; quo sumpto deiciet per uentrem instar
sanguinis. Tum interiecto triduo rursum dabis et per haec
interualla repetes dando potionem, donec persanes. Si propter
amaritudinem solum sucum haurire non potuerit, tantundem uini aut
oxymelis augebis. [37] Aceti scilliti cyathum unum, mellis
Attici [Scrip.] III, uetonicae tunsae cribratae [Scrip.] III in
unum miscebis et adicies aquam calidam et dabis ieiuno per
triduum splenitico potionem. [38] Lotium eius, qui splenem dolet,
quotiens urinam fecerit, collige et cinerem de foco cribratum in
unum subige et panno inductum super splenem inponito et una hora
calidum habere permitte; maximo eum periculo liberabis, si
saepius id feceris. [39] Alei purgati capita tria, adipis
porcinae nimium uetustatae [Pon.] unum simul conteres et panno
induces et supra dolorem lienis inpones et fascia conligabis.
[40] Conii, id est cicutae, radicis [Pon.] unum, adipis
uetustatae hircinae [Pon.]> unum, alei purgati [Pon.] unum,
olei cedrini [Pon.] unum simul teres et genus malagmatis facies
et supra splenem alligabis nec ante quartum diem solues;
certissimam scies hanc esse medicinam. [41] Optimum spleni
remedium tale est: Gentianae tunsae cocliarium dimidium, fellis
terrae tunsi coclearia tria, feniculi tunsi cocleare unum et
dimidium bibes ex picato mero uel nigro austero tepefacta ita, ut
diligenter supra scriptae species cribratae in pollinem
redigantur et sic permisceantur. [42] Robiam herbam, qua
infectores utuntur, tunsam ex picato uel austero uel nigro uino
aut ex posca dabis bibendam ieiuno splenitico amplitudine nucis
auellanae; confestim proderit. [43] Laudabile spleniticis
remedium sic: Hieram botanen, quae uerbena appellatur, contunde
cum axungia uetere et inductam in panno albo mundo inpone
splenitico; dolore sedato uidebis sanguineum locum, in quo dolor
fuerit. [44] Solea piscis spleni inponitur uel torpedo uel
rombus, sed inpositus rursum uiuus in mare mittatur; mire
prodest. [45] Qui cottidie ieiunus serum caprunum, sed earum
capellarum, quae hedera pascuntur, biberit, splene consumpto
erit. [46] Sarmentorum cinis aceti cyathis duobus aspersus
rectissime lienoso ieiuno ex aqua tepida datur bibendus. [47]
Caninus splen recens supra splenem hominis inponitur dicente eo,
qui adponit, remedium se spleni facere. Postea splen intra
parietem dormitorii cubiculi tectorio, id est capsella, inclusus
reponitur et desuper ter nouies signatur. [48] Splen uiuenti
catulo exemptus ciboque, sed coctus, splenitico datus ignoranti
liberat eum quamuis grauiter laborantem. Sedant lienis dolorem
radices uiolae luteae, si ex aceto spleni uice emplastri
adponantur. [49] Tamaricis radicem uel folia trita ex aceto bibat
qui de splene laborat. Cuius usum si experiri uolueris, da porco
edendam per dies nouem; cum eum occides, sine splene inuenies.
[50] Lacerta uiridis uiua in ostio splenitici ante cubiculum eius
suspenditur ita, ut procedens et rediens eam semper manu
sinistra et capite contingat; quo facto mire ad sanitatem
proficiet. [51] Herbam urceolarem in aqua decoctam da lienoso cum
oleo et liquamine manducandam; mire subuenies. [52] Sisymbrium,
absinthium, nepetam, marrubium aequali mensura aceto macerata
terito et melle mixta, sed cum polenta hordei modica inpone lieni
emplastri modo; potenter medebere. [53] Hederae folia tenera
tundes sucumque eius cum uino austero lienoso ieiuno per triduum
potui dabis. [54] Filicis radicem tunsam inpones lieni cum
axungia uetere eamque radicem mundatam ex aqua ad tertias
decoques ita, ut quod de sextario decoctum superfuerit per
triduum cum oxymeli aut mero austero ieiuno lienoso potui detur;
summum remedium cito experieris. [55] Ad splenis dolorem remedium
egregium sic: Quinque capita alei diligenter in grana purgati
per dies septem lienoso manducanda dabis ita, ut primo die grana
XXXI comedat ieiunus, secundo die grana XXV, tertio XVIIII,
quarto XV, quinto XI, sexto VIIII, septimo VII, bibat autem
conditum satis piperatum. Quo facto omne malum per uentrem
digerit; sed et porros comedat ante diem quam alium manducet
infusos in aqua, quos incoctos uel tres aut eo amplius, quod
tamen non sit nimium, sine pane manducare debet. [56] Nitri albi
matronalis pilulas quinque uel septem in aceto acerrimo solues,
ex quo singulos cyathos per triduum lienoso ieiuno bibendos
dabis. [57] Herba uettonica ex uino decocta et potui lienosis
data plurimum prodest. [58] Si quis de splene asini arefacto
cotidie ieiunus pausillum manducet, ita potenter sanabitur, ut
intra triduum utilitas remedii huius appareat. [59] Herba
hippuris contrita et cum uino austero aut cum oxymeli potui data
potentissime lienosis succurrit. [60] Hederae siluaticae nigrae
folia contrita et ex uino potui data lienosis maximo auxilio
erunt ita, ut primo die tria, deinde quinque, tertio septem,
quarto nouem, quinto undecim, sexto tredecim, septimo quindecim,
octauo XVII, nono XVIIII, decimo XXI dentur. [61] Vtilissimum
lienosis hoc remedium est: Caprae lactares abstinentur a cibo per
biduum, tertio die hedera tantummodo saturantur et mulguntur,
antequam bibant. Si ex eo lacte sextarios tres per triduum
calidos, statim quomodo mulsi fuerint, ieiunus lienosus acciperit
ita, ut nullos alios cibos illo triduo manducet, potenter
sanabitur. [62] Irenascei lien assus in cibo sumptus lienosum
efficaciter curare fertur. [63] Vulpiculi etiam iecur aridum
tritum cum oxymeli datum lienosis mire medetur. [64] Coclearum
combustarum cinis cum lini semine atque urticae semine tritus
adiecto melle, quod satis uidebitur, adsidue a ieiuno lienoso
acceptus intra paucos dies eum sanabit. [65] Lienosus oxyfera
adsidue bibere debet et, dum curatur, in uentrem debet iacere.
[66] Ruta cum adipe anserino uel gallinaceo contrita panno
inducta et lieni inposita sedat dolorem. [67] Stercus aprunum
siccum contritum ex uino potui datum pulchre non solum splenis,
sed et renium dolori medetur. [68] Corticem caprificus arboris
detrahes et, dum recens est, ad splenem uel etiam, si opus
fuerit, ad iecur pones et, ubi tumor siue durities splenis uel
iecoris erit, ibi corticem diutius continebis, deinde in fumo eam
suspendes. Quod cum facies, rogabis, ut sicut cortex ille
paulatim fumo siccatus arescit, sic splen uel iecur laborantis
arescat. Haec autem res tantum ualet, ut, si catulis recens natis
fiat, dicantur omnino non crescere. [69] Cyperi draĝ[g cum linea
suprascripta]. VI, radicis, quae manducatur, semen cyathum unum
propensum cum aquae sextariis tribus ante diem infusis in olla
noua ad tertias decoques, postea ipsam aquam potandam lienoso
ieiuno per triduum dabis; mire subuenies. [70] Si quis agnum
recens natum confestim manibus diuellat lienemque eius, ubi
extraxerit, calidum super lienem dolentis inponat ac fascea liget
et dicat adsidue: “Remedio lienis facio”, postero die sublatum
de corpore eius parieti cubiculi, in quo lienosus dormire solitus
est, luto prius inlito, ut haerere possit, inponat atque ipsum
lutum uiginti septem signaculis signet ad singula dicens: “Lieni
remedium facio”, hoc tale remedium si ter fecerit, in omne tempus
lienosum quamuis infirmum et periclitantem sanabit. [71] Ad
splenem remedium probatum sic: Capparis est herba uel leguminis
genus, nam lupino similes siliquas adfert; nascitur in locis
saxosis. Huius radicem colliges et findes in partes duas, quarum
unam siccabis ac minutatim concides et mittes in pilam ligneam
atque illic diligenter tundes, deinde in ollam rudem coicies et
cum aceti heminis tribus ad tertias decoques et colabis atque
inde ieiuno lienoso singulas potiones mixtas bibendas per septem
dies dabis obseruaturus, ne per illos dies umquam frigidam aut
calidam aquam bibat, sed tantummodo uinum uetus mixtum meratum.
Partem uero dimidiam radicis illius lino ligabis et ad fumum
suspendes atque illic, donec persiccetur, manere patieris. [72]
Catellum lactentem de canna occide et de ipsa canna splenem eius
tolle ac nescienti splenitico in carbonibus coctum uel assatum
manducandum dato. [73] Ammoniaci draĝ[g cum linea suprascripta].
sex ex aceto dilutas per sex dies lienoso ieiuno dabis bibendas
ita, ut singulis diebus singulas dragmas accipiat. [74] Aceti
scilliti Africani cyathos tres et roris marini —[Vnc.] III
conteres diligenter ac ieiuno lienoso per triduum dabis bibendas.
Qua potione, si quid experto creditur, spleniticum de ultimo
periculo liberabis. [75] Malagma, quod et splenis et iocineris
dolorem et tumorem potentissime curat: Crocomagmatis sextarium
unum, guttae ammoniaci libram unam, cerae libram unam, olei
rosacei —[Vnc.] III. Ammoniacum cum crocomagmate ex aceto teres
ita, ut colorari possit, atque illic triduo esse permittes, donec
mellis spissitudinem habeat; postea cera liquefacta et rosaceum
oleum, sed cum sua rosa tritum, adicietur et simul uniuersa
diligentius conterentur atque inductum in panno medicamen spleni
uel iecori adponetur. [76] Picis durae sextarium, sulfuris uiui
—[Vnc.] I simul ad ignem remitte et permisce atque in charta
uirgine inductum spleni adpone; non prius emplastrum ab eo
recedet quam penitus persanetur. [77] Ad splenem remedium
singulare, quod de experimentis probatis Gamelielus patriarchas
proxime ostendit, sic: Lapidis Assi unciam unam semis, uisci
querquini uncias sex, calcis uiuae uncias tres, olei cedrini
unciam unam. Haec a luna sexta decima confici et coqui debent;
omnifariam tamen post quintam decimam lunam debet hoc medicamen
parari et tamdiu coqui, donec habeat speciem malagmatis, deinde
manibus subigi et induci in pellem alutaciam atque inde tepens
loco splenis adponi fasciaque ligari, ut illic iugiter maneat
diebus ac noctibus quattuordecim, per quos dies abstinendum
balneis et frigidis et uenere et pomis omnibus et holeribus et
dulcibus uniuersis. Tamen tempore hiemis hoc medicamen adhibetur
propter molestiam sudoris, ne umigatum infirmius fiat; ipso tamen
die, quo confectum fuerit, statim debet adponi, quo efficacius
prosit. [78] Ad splenem remedium efficax: Die Iouis liduna
sinistrum pedem nudum in caprofico ponet, qui dolores splenis
patietur, et corticem, quantum pes eius presserit, incidet eamque
tribus horis de fascia ad splenem positam constringet, sublatam
inde fumario suspendet neque umquam aut ipse remouebit aut
permittet ab aliquo tolli. [79] Ad splenem remedium subitum atque
subtile: Tres caricas in aceto optimo uespere infunde et mane
ieiunus eas accipe et hoc per triduum facito, post hoc ferri ex
causa ad hoc facti massolam ter ardentem extingue ex potione
absinthiati et bibe atque hoc per triduum facito. [80] Ad splenis
dolorem cumminum, quantum tribus digitis possis conprehendere,
cum uino tritum ieiuno laboranti dabis bibendum.

CAPVT XXIIII. PLEVRITICIS ET LATERVM DOLORIBVS REMEDIA PHYSICA ET
RATIONABILIA DIVERSA DE EXPERIMENTIS

[1] Malagma ad lateris et pectoris dolorem et quidquid molestum
ex perfrictione collegitur; bene enim calfacit et ideo ad omnem
dolorem prodest. Conficitur sic: Samsuci contusi semunciam, iris
contusae idem, cyperi contusi idem, resinae terebinthinae [Pon.]
S[Sem.], cerae [Pon.] I, olei cyprini [Pon.] S[Sem.], uini
Amminei [Sext.] I. In hoc quae arida sunt contusa macerantur uno
die et nocte cum oleo, cera et resina liquefiunt ad ignem, deinde
superfunduntur uino et pigmentis maceratis et miscentur ac
manibus diu subiguntur. Hoc post dies XXX efficacius prodest;
initio enim umidum ualde est et uix inlitum manet. [2] Malagma ad
contusionem lateris. Idem facit et ad suspectas uomicas aut iam
factas aperit, praeterea iocineris et praecordiorum duritiam et
ad dolorem eorum uere conuenit, proderit etiam omni loco dolenti
inpositum. Conficitur sic: Cyperi, ammoniacae guttae, cardamomi,
bidellae, turis, resinae terebinthinae, singulorum uncias binas.
Tus et bidella macerantur pridie infusa uini ueteris sextario,
cetera contunduntur, deinde cerae [Pon.] I et olei cyprini
[Sext.] I cum terebinthina liquefiunt ceterisque miscentur et diu
manibus subiguntur; quidam adiciunt myrrae —[Vnc.] I, croci
—[Vnc.] I, cinnami —[Vnc.] I. [3] Conpositio haec mirifica non
solum lateris, uerum interaneorum dolores minuit: Herbae
gentianae draĝ[g cum linea suprascripta]. XX, iris Illyricae
draĝ[g cum linea suprascripta]. XLV, myrrae draĝ[g cum linea
suprascripta]. X, piperis draĝ[g cum linea suprascripta]. XII.
Separatim omnia in puluerem redacta misceto atque adice his
mellis optimi despumati quod satis uidebitur et ad magnitudinem
nucis auellanae cum aquae calidae cyathis tribus potui dato. [4]
Herba, quae iris appellatur, maxime si siluestris erit, inligata
lateri dolorem eius protinus tollit. [5] Herbae uerbenae
solistitio collectae arefactae et contusae puluis in cocliaribus
quinque robusto et ualido ex uini Amminei ueteris cyathis tribus,
febricitanti ex aqua calida potui datus mire dolori lateris
medetur. [6] Herbae gentianae et sagapeni draĝ[g cum linea
suprascripta]. singulae contritae et cum aquae calidae cyathis
tribus potui datae dolorem lateris sedant, si in latus, quod
dolet, post curationem infirmus diu iacuerit. [7] In lapide
iaspide Frygia aërizusa si nota infra scripta insculpta fuerit,
id est •[ς subuersa][ς subuersa][ς subuersa]•, et collo
dolentis latus fuerit suspensus, mire proderit. [8] Herbae
uettonicae foliorum in umbra arefactae tunsae cribrataeque
[Scrip.] II ex uini aut mulsi cyathis duobus potui sano,
febriculento ex aqua mulsa dantur; confestim dolorem lateris
emendant. [9] Apri stercus aridum contritum et potioni inspersum
dolores lateris sanat mira potentia. [10] Cocleae exemptae testa
sua et cum ptisana coctae lateris doloribus medentur, melius, si
umorem ptisanae ipsius sorbendum dederis. Ipsas quoque cocleas
contusas uelut malagma supra dolentem locum lateris inponi satis
utile est. [11] Verbasci radicem et rutae coliculum et albi
piperis grana VIIII in unum contrita ex aquae calidae cyathis
duobus potui dabis ei, qui lateris dolore uexabitur. [12]
Marrubium ex aqua tritum salubriter bibitur aduersum lateris
dolorem. Coriandri quoque semen tundes uel teres et cribrabis et
cum melle coques, donec spissum sit; inde mane et sero cocliaria
terna dabis pleuritico bibenda. [13] Sulpur uiuum et picem ebriam
pari pondere simul permisces et pro malagmate dolori lateris
adpones.

CAPVT XXV. LVMBORVM ET COXARVM DOLORIBVS ET TORPORI SIVE
SCIATICIS REMEDIA PHYSICA ET RATIONABILIA DIVERSA DE EXPERIMENTIS

[1] Ad lumborum dolorem curatio optima haec: Cucurbitae
siluestris floccorum aut seminis [Den.] IIII, pyrethri [Den.]
III, myrrae [Den.] II in puluerem rediges, ex quo fiunt pastilli
ad mensuram denariorum binorum uel singulorum. Dantur ex passi
cyathis tribus mixtis aquae pluuialis cyathis sex; sed his,
quibus hoc remedium dandum est, aluus acri clysmo mane detrahenda
est. [2] Ad lumborum dolorem et paralyticos antidotos hiera
medici Pacci Antiochi, quae melius omni medicamento facit. Sed et
ad paralysim mirifice hoc acopum facit, quo oportet infirmum in
sole diu fricari aut foco flammaque calefacto. Recipit haec: Olei
Sabini [Den.] VI, cucumeris siluatici radicis recentis [Den.]
XV. Haec radix in magnitudinem iuglandis nucis concisa uaso
fictili nouo ex oleo coquitur, donec sucum omnem remittat et
quasi arida sit, post hoc radix abicitur et per linteum aut colum
transmisso oleo adicitur, dum calet, cerae Ponticae in frusta
redactae [Pon.] I, olei irini [Pon.] I, olei cyprini [Pon.] I,
olei laurini [Pon.] I, olei ueteris [Pon.] II, piperis albi
contusi et per tenuissimum criblum transmissi [Den.] II,
pyrethri contusi et per idem cribrum traiecti [Den.]> I. Haec in
unum miscentur; reponitur medicamentum uaso fictili. Facit
praeter remedium lumborum et ad omnem dolorem corporis et
neruorum, muliebria quoque loca durissima mollit. [3] Cum diu
aliis medicamentis nihil profectum est, hoc prodest. Malagma,
quod proprie facit ad lumborum dolorem: Picis liquidae [Sext.]
II, olei ueteris [Sext.] I, resinae terebinthinae [Pon.]> I,
cerae [Pon.] II, mannae [Pon.] bessis, afronitri [Pon.]
trians. Coquitur pix cum oleo, donec spissa fiat; post hoc
adicitur resina, deinde cera et secundum hanc ex interuallo
manna. Vbi emplastri habebit figuram medicamentum, tolletur ab
igne et, cum tepescere coeperit, afronitrum aspergetur sensim, ne
superfundatur quod in caccabo est. [4] Malagma ad omnem dolorem
ueterem ex qualibet causa factum, praecipue ad lumborum dolorem,
sic: Bidellae [Den.] II, storachis [Den.] V, hysopi [Den.] II,
ammoniaci [Den.] V, piperis albi [Den.] II, turis [Den.] V,
bacarum lauri [Pon.] I, terebinthinae [Den.] VI, opopanacis
[Den.] II, adipis taurini [Den.] VI, medullae ceruinae [Den.]
V, propolis [Pon.] S[Sem.], olei ueteris [Pon.] I, cerae
[Pon.] II, turis pollinis [Pon.] I. Oleum, cera, resina,
propolis liquefiunt; deinde turis pollinis pondus superius dictum
adicitur et cetera minutatim uel in unum contusa; postea
decoquuntur simul omnia; opopanacem sane oleo dilui prius
oportet. [5] Medicamentum, quod facit ad omnes membrorum dolores,
quod anodynon appellatur. Facit autem praecipue ad lumborum
dolores. Conficitur sic: Myrrae [Den.] VIII, croci [Den.] VII,
opopanacis itidem, storachis [Den.] II, alterci seminis [Den.]
V, sori [Den.] VI, mandragorae radicis uel etiam corticis
[Den.] I, piperis albi [Den.] I. Consparguntur trita et
cribrata haec omnia ex aqua pluuiali, fiunt pastilli uictoriati
tertiae partis, dantur ieiuno ex aquae cyatho uno et ex passi
cyatho uno. [6] Malagma ad coxae dolorem: Masticis Chiae [Pon.]
S[Sem.], abrotoni suci [Sext.] S[Sem.], turis [Pon.] S[Sem.],
salis ammoniaci [Pon.] S[Sem.], aristolociae rutundae [Pon.]
II, aristolociae digitalis [Pon.] II, spumae argenti [Pon.] I,
propoleos [Pon.]> I, cotis Creticae [Pon.] I S[Sem.], resinae
pituinae [Pon.] I S[Sem.], olei ueteris [Pon.] III, olei
laurini [Pon.] III, galbani [Pon.] I, lepidae cypriae [Pon.]
S[Sem.], cerae [Pon.] I S[Sem.], sinapis Alexandrini [Sext.]
III, aceti [Sext.] III. Omnia haec tunsa, quae tundenda sunt, et
remissa, quae liquefacienda sunt, simul excoquuntur et postea
tamdiu manibus subiguntur, donec densum malagma fiat. [7]
Sciaticis cocleae crudae tritae in uino Amineo ex pipere potae
mire prosunt. [8] Pellem lupi aluminatam per dies sex lumbis
dolentibus inpone; statim subuenies. [9] Lumborum et uessicae
cruciatibus laboranti prodest in balineis solio calido, dum illic
est, urinam egerere. [10] Lana sucida nitro, sulpure, oleo,
aceto, pice liquida, feruentibus his, tincta et quam calidissime
sustinere possit bis in die adposita prodest lumborum dolori.
[11] Remedium mirum aduersum nesciam uel arcthisim: Herba est uel
frutectum quod maxime circa sepes uinearum nascitur; Latine
cytisus dicitur. Virgultis est subtortis uel curuis, foliis
oblongis bene uirentibus, floribus conclusis oblongis albis uel
etiam galbineis bene olentibus, id est mellito odore. Frutectum
ipsum semper uirens aestate atque hieme colligitur die Iouis luna
uetere liduna ante prandium et datur ei, cui remedio futura est,
ieiuno ante prandium trita ita, ut non sucus tantum eius, sed et
folia, quomodo trita fuerint, uel flores eius, si fuerint, sic
dentur ex meri uini ueteris siue etiam nouelli quartario grandi.
Sed qui accipiet stans accipiat et contra orientem bibat et, cum
a dextra parte potionem acciperit, ad sinistram, retro ut non
respiciat, reddat calicem ei, qui dederit potionem. Hoc per
triduum faciet, sed qui daturus erit potionem una hora uel uno
die lectam herbam simul contemperare debet. Vnde sint tres
potiones ita, ut a nullo alio quam ab eo, qui daturus est, herba
illa uel potio et ab eo, qui accepturus est, tangatur. Haec qui
bene obseruauerit, mirum remedium inueniet. [12] Ad coxae subitum
stuporem uel dolorem: Afronitri —[Vnc.] I, senapis —[Vnc.] I,
piperis semunciam teres et trita miscebis, ut puluerem facias, et
in balneo locum, de quo quereris, perfricabis. [13] Remedium ad
nesciam sic: Colliges herbam, quae dicitur brittanice, die Iouis
uetere luna et liduna, siccabis et repones, quia hieme non
apparet; nam et uiridis prodest. Teres hanc cum tribus granis
salis et cum piperis granis quinque aut septem, addes et plenum
grande cocleare mellis et uini potionem bonam et, si uolueris,
modicum calidae aquae adicies et sic bibendum dabis. Sed hanc
herbam ter, dum tenes, antequam colligas, praecantare debes sic:
Terram teneo, herbam lego, (in nomine Christi,)
Prosit ad quod te colligo.
[14] Medicinalibus digitis eam sine ferro praecides aut euelles.
Ad nesciam de experimento remedium sic: Radix bugillonis sine
ferro colligitur uel eruitur palo acuto. Haec tunditur in pila
uel teritur in mortario et sucus eius exprimitur ita, ut in suco
eo sit uel quartarius; deinde grana piperis XXV teruntur et
mellis libra adicitur ac uini ueteris sextarius. Haec omnia cum
suco supra scripto ad modum conditi permiscentur et laboranti in
balneo, cum iam prope lassus fuerit, per triduum potanda in
caldaria tribus potionibus dantur; mire proderit. [15] Descriptio
ceroti chalastici, quod facit ad omnes totius corporis dolores,
praecipue ad contusiones membrorum et neruorum infirmitates et ad
stomachi dolorem; insigne est certe inprimis ad lumborum et
renium dolores. Conficitur uetere luna et liduna a mense Martio
in quodlibet tempus aestiuum. Recipit haec: Flomi libram, herbae
Sabinae [Pon.] I, barba Iouis [Pon.] I, baca lauri [Pon.] I.
Has species tunsas coques in olei secundarii boni libris
quattuor, postea colatis omnibus mittes in oleum ipsum rutae
siccae —[Vnc.] VI, pulei sicci —[Vnc.] III, symphoniacae sucum
—[Vnc.] VI, asclae regiae sucum —[Vnc.] VI, uerbenae sucum
—[Vnc.] VI, ibisci sucum —[Vnc.] VIII, faenograeci sucum —[Vnc.]
VIII, lini seminis triti —[Vnc.] VIII, maluae erraticae sucum
—[Vnc.] VIII. Haec omnia miscebis cum superioribus sucis et
decoques ad tertias ita, ut mittas Caricas ficus IIII, quae
tamdiu coquant, donec nigriscant. Postea addes axungiae ueteris
[Pon.] II, seui ceruini [Pon.] I, butyri loti [Pon.] I,
medullae ceruinae [Pon.] I, seui bubuli [Pon.] I, cerae —[Vnc.]
VI, resinae frictae —[Vnc.] VI. Haec cum ceteris herbis remittes
et cum his, quae supra scripta sunt, omnibus permiscebis et
repones in uasis fictilibus aut in ligneis aut corneis et, cum
uolueris, tepefacto uteris contra omnes dolores, ut supra
scriptum est. [16] Sciaticis et lumborum doloribus porri sectiui
triti sucus expressus cum uini hemina ieiuno potui datus
efficaciter medetur. Aeque prodest et apii sucus similiter datus.
[17] Herba chamaedrys contusa et cum melle potui per triduum
data confestim medetur lumborum et coxarum dolori. Herba quoque
senicio in cibo sumpta coxarum et lumborum dolores certissime
sanat. [18] Adipe ursina dolentes coxas perfrica; continuo
sanabis. [19] Qui testiculum leporinum coctum ieiunus comederit,
cito coxarum dolore releuabitur. [20] Radices ex integro tritae
cum pane remolliato miscentur atque inde cataplasma factum
coxarum uel lumborum, etiam renium dolori inponitur; statim
prodest. [21] Incredibile et unicum remedium sciaticis et
arthriticis hoc est, quo et ipse Ausonius medicus sanatus est et
multos ita iacentes, ut mouere se sine cruciatu nequirent, intra
quinque dies stare, ambulare autem intra septem dies fecit.
Conficitur sic: Fimum ibicum luna septima decima colliges,
quamquam et alia luna uetere collectum simili efficacia prosit,
dummodo medicamen septima decima luna componatur. Ex eo ergo fimo
quantum unius manus pugno pleno potueris comprehendere, dummodo
inpar sit numerus pilularum, in mortarium mittes atque adicies
piperis grana XXV diligentissime trita, tunc addes mellis optimi
heminam et uini ueterrimi optimi [Sext.] II et contritis prius
pilulis uniuersa miscebis et repones in uasculo uitreo, ut, cum
fuerit opus, paratum habeas medicamentum ad subueniendum. Sed ut
maior sit medicaminis efficacia, luna septima decima illud facere
debebis et, cum daturus fueris remedium, a die Iouis incipe et
per dies septem continuos dato ita, ut qui remediandus est stans
in scabillo contra orientem bibat. Quae potio si ita, ut scriptum
est, data et obseruata fuerit, etiam si omnibus articulis et
coxa infirmus contractusque fuerit et inmobilis ac desperatus
iacuerit, necesse est, ut septima die ambulet. [22] Sciatico
remedium efficacissimum sic: Castorei semunciam, pyrethri, nitri,
euforbi, adarces uncias singulas, olei cyprini libram. Quae
tundenda erunt siccata tundes et cribrabis et sic oleo cyprino
miscebis et decoques atque eo medicamine sic uteris, ut sciaticum
iacentem in sole diutissime perfrices in coxa quam dolet, deinde
ad balneum ducas et, cum sudauerit, diutissime conpellas in
tosta caldaria commorari. [23] Ad coxarum et lumborum dolores
herba chamaepitys contrita ex uino potui data plurimum prodest.
[24] Cucurbitae semine contrito in ficulneo uasculo adiecto oleo
et aceto coxae et lumbi perfricati potenter sanantur, sicut
experimenta docuerunt. [25] Serpulli aridi contusi et in puluerem
redacti scripulos tres adiecto modico melle permisce et ex eo
tres globulos aequali pondere facito atque ex his singulos cum
mulsi cyathis tepefactis binis ieiuno per triduum dato;
incredibiliter lumborum dolori medebere. Quod si illo triduo non
penitus qui laborat fuerit absolutus, iterum per aliud triduum
dabis. [26] Radix asparagi trita et ex uino potui data lumborum
et coxarum dolori mire medetur. [27] Nuclei amygdalarum triti ex
aceto poti lumbis medentur. [28] Nasturcium cum farina permixtum
et ex aceto calido lumbis medentur, si inpositum fuerit. [29]
Gladioli radix contusa cum sulpure uiuo et adipe ursina lumbis
inposita plurimum prodest. [30] Remedium coxendicis mirum de
experimento sic: Muscardae nouem tritae ex uini quartario super
scabillum uel sellam laboranti potui dantur ita, ut pede uno,
quem dolet, stans ad orientem uersus potionem bibat et, cum
biberit, saltu desiliat et ter uno pede saliat atque hoc per
triduum faciat; confestim remedium gratulabitur. [31] Malagma
sciaticis mirum sic: Storachis —[Vnc.] II, picis [Pon.] II,
cerae [Pon.] I, guttae ammoniacae —[Vnc.] VI, resinae
terebinthinae —[Vnc.] VI, galbani —[Vnc.] II, mannae turis
—[Vnc.] II. Omnia, quae tundenda sunt, in puluerem rediges et
admiscebis his, quae igni remittenda sunt, et desuper aceti
quantum sufficiat medicamento, dum excoquitur, mittes et, cum
opus fuerit, calido uteris. [32] Ad nesciam remedium dictatum a
Iusto medico sic: Herbam argimoniam et herbam uerbenam et
lapathium et bugillonis radicem aequis portionibus uel ponderibus
mittes in pilam et tundes et, cum tunsae bene fuerint, addes
uini candidi [Sext.] III et manibus agitabis cum ipso uino
diutissime, postea omnia mittes in linteum spissum et expressa
colabis atque his, quae colata fuerint, desuper addes uini
aliquantulum et piperis grana triginta trita. Postmodum ex hoc
medicamine quartarium calefactum ieiuno laboranti in balneo, dum
in solio est, per triduum dabis bibendum. [33] Ad nesciam
physicum remedium: Testudinis aquaticae crus praecide et phynicio
inuolutum ex ea parte, qua quis nesciam patitur, adpone;
potenter remediabitur. [34] Git, quantum tribus digitis tolli
potest, sumptum tritumque et passi cyathis duobus aspersum
adiectis aquae calidae cyathis totidem epotum maxime prodest
lumborum dolori. [35] Fel terrae tritum ex uetustissimo uino
bibere dabis ieiuno supra limen stanti uno pede qui coxam
dolebit, sed non in uitro hanc potionem bibat. [36] Praesens
remedium ad coxae dolorem sic: Artemisiam aridam tundes,
cribrabis et ex uino dabis bibere ieiuno; continuo emendabitur
uitium. [37] Herbae pteridis, id est filiculae, quae ratis
Gallice dicitur quaeque in fago saepe nascitur, radices tunsae in
potione ieiuno dantur cum uino coxarum doloribus laboranti. [38]
Hederam et herbam Sabinam aequis portionibus tritam ex uino
austero ad modum auellanae dari sciatico ieiuno oportet per
triduum. Eadem potio etiam aliud malum coxendicis purgat. [39]
Trixago herba feruefacta cum aqua ac triduo potui data sciaticum
mirifice sanat. [40] Corcodillus terrenus praecisis summis
partibus egestisque interaneis ex iure coctus cibatui datus
magnum sciaticis praestat auxilium. [41] Fimus aprunus uino
remissus tepefactus colatusque et duorum cyathorum mensura potui
datus sciaticis saluberrime medetur. [42] Robiam, qua pelles
inficiuntur, cotidie bibere sciaticis utile est et in balineo
feruenti lauari. [43] Genistae rami plurimis diebus in aceto
macerantur, deinde tunduntur et exprimuntur; ex eo suco cyathus
unus ad diem sciatico, quousque sanetur, offertur. [44] Fimum
bubulum feruentem, quem in cinere ardenti calefeceris, coxarum
dolori inponito; plurimum prodest. [45] Vermis terrenus exfoditur
et in ligneo cauco ponitur, si fieri potest fisso et ferro
alligato, tunc aqua perfunditur rursusque eodem loco, unde
prolatus est, defoditur. Aqua, <qua> dilutus est, in eodem poculo
bibitur a sciatico ob insigne remedium. [46] Ad nesciam remedium
sic: Herba pentafyllos foliis fragorum simillima Iouis die
collecta et cum uino trita in balineo in solio data potui hac
ualitudine laborantes cito remediabit. [47] Ad nesciam remedium
sic: Cera rubea et stercus canis, quod est album, siccatum in
sole et in modum farinae cribratum. Cum fuerit contusum et lento
igni cera remissa, admiscetur per partes farina canis et olei
parum, quantum <sufficiat>, ut mollior idem efficiatur medicamen.
Sed antea tamen colocynthide et centaurio curetur cui medendum
est, ut, si non proficerit, curationem iterum adhibeas.

CAPVT XXVI. RENIVM ET VESICAE DOLORIBVS ET CAVSIS VNIVERSIS ET
CALCVLO ET DYSVRIAE, ID EST VRINAE DIFFICVLTATIBVS, ET
STRANGVRIAE NECNON ET SVBMEIVLIS REMEDIA PHYSICA ET RATIONABILIA
DIVERSA DE EXPERIMENTIS

[1] Ad renium tumorem aut exulcerationem. Etiam si sanguinulentam
urinam quis faciat, hoc remedio sanabitur: Rosae aridae
foliorum, papaueris nigri seminis, nucleorum pineorum paria
pondera contunduntur seorsum et in unum miscentur. Inde datur
quantum nux iuglandis ex passi cyathis duobus et aquae cyathis
tribus. [2] Alia ad renium dolorem potio, quae etiam quasi
harenam sablosam interdum detrahit. Accipit haec: Apii seminis,
petroselini, anesi, singulorum [Den.] senos denos, dauci seminis
[Den.] IIII, scoeni [Den.] VI, croci [Den.] XXII, mellis
quantum satis uidebitur. Hinc datur quantum lupinus ex mellis
ligula et aquae cyathis IIII. [3] Ad renium tumorem et dolorem
remedium efficax, quod facit et <ad> iocineris et lienis tumorem
et ad hydropicos et ad eos, qui mali coloris propter haec uitia
sunt. Accipit haec: Croci [Den.] X, nardi Indici [Den.] II,
costi [Den.] II, scoeni [Den.] I, cinnami [Den.] I, myrrae
stactae [Den.] I, mellis optimi [Den.] XXV. Datur quantum fabae
magnitudo est Aegyptiacae ex mulsi cyatho mixto cum aquae
cyathis duobus, sed febricitantibus ex aquae mulsae cyathis
tribus dari debet. [4] Ad tumorem et dolorem et exulcerationem
uessicae bene facit aqua pota, in qua ferrum candens dimissum
est. Hoc tractum est ab aquis calidis, quae sunt in Tuscia
ferratae, quae mirifice remediant uessicae uitia, unde
appellantur uessicariae. Qui locus quondam fuit Milonis Brochi
praetoris, hominis optimi, ad quinquagensimum ab urbe lapidem.
[5] Ad tumorem et dolorem uessicae et ad eos, qui difficulter
urinam reddunt, sic: Alterci seminis, maluae seminis, cucumeris
edulis seminis purgati, singulorum [Den.] senos, amygdalorum
dulcium purgatorum, nucleorum pineorum purgatorum, singulorum
[Den.] ternos, opii [Den.] I, croci [Den.] V. Passo contusa
haec omnia consparguntur; datur hoc medicamentum ad mensuram
denarii unius ex passi cyathis duobus et aquae tepidae totidem.
[6] Ad uessicam exulceratam remedium bonum sic: Nucleorum
pineorum purgatorum [Den.] I, cucumeris edulis seminis purgati
cyathus, anesi cyathus, papaueris nigri [Den.] II, croci [Den.]
II, palmas [et] cariotas XXX. Has macerari oportet passi [Sext.]
duobus atque conteri, deinde his adici cetera, ex eo dari nucis
iuglandis magnitudine ex passi cyathis tribus. [7] Ad sanguinem
per urinam cum dolore reddentes: Aluminis fissi [Den.] I,
tragacanthi [Den.] I. Tragacanthum pridie aqua maceratum alumini
trito admisceri oportet, deinde fieri pastillos ad denarii
semissem uel tertia detracta. Datur ex passi cyathis tribus. [8]
Ad calculosos optimum remedium est scolopendros, quam nos
saxifragam appellamus. Huius contusae denarius unus ex aquae
cyathis tribus per dies XXX datur. Eodem modo data hierobotane
prodest, quam nos uettonicam dicimus. [9] Multos cum admiratione
effectus audiuimus narrantes Casilini nasci in lapidicinis
bestiolas adhaerentes saxis quasi uerruculas, has datas tritas ex
aquae cyathis tribus findere et per urinam extrahere lapides de
uessica. [10] Ad calculosos remedium utile sic: Cucumeris
seminis, dauci, anesi, apii, petroselini, myrrae, singulorum
denarios ternos, cassiae daphnitidis, cinnami, nardi, singulorum
denarios singulos. Trita haec omnia aqua colliguntur; fiunt
pastilli lupini magnitudine, dantur ieiuno ex aquae cyathis
ternis per dies XL. Hoc medicamentum tunditur uel conponitur in
pila lignea et pilo ligneo. Qui contundit anulum ferreum non
habeat; hanc enim superstitionem adiecit Ambrosius medicus
Puteolanus, qui adfirmauit multos se hoc medicamento sanasse.
Detrahere autem dixit post diem septimum fragmina quaedam lapidum
quasi harenam. [11] Ad calculosos, lienosos, hydropicos
medicamentum efficax, quod et urinam detrahit et lapides in
uessica extenuat. Conficitur sic: Eryngi, pyrethri, saliuncae,
saxifrigae, singulorum denarios denos, polii, folii,
aristolociae, singulorum [Den.] quinos, oxymyrsines, quae scopa
regia uocatur, suci heminam. Haec omnia contusa et cribrata
colliguntur ex aqua; fiunt pastilli singulorum denariorum, dantur
lienosis ex aceto et mellis cyathis tribus, calculosis ex passo
mixto, quantum manus capit aut testa auriculae marinae. Quod
medicamentum datur per dies XLV, cuius beneficio in harenam
soluuntur lapides in uessica reperti. Hydropicis autem ex mulsi
mixti cyathis tribus dandum est. [12] Contra calculum et alias
difficultates uessicae lapillum, qui in gallinacei uessica aut in
palumbi uentriculo inuenitur, conteri et aspergi potioni
prodest. Item membrana uentriculi eius trita, fimus quoque
columbinus in faba sumptus, idem glebula de nido herundinum
diluta ex aqua calida pota prodest. [13] Ad renium dolorem
confectio medicaminis sic: Resinae Colofoniae —[Vnc.] I, galbani
—[Vnc.] I, opopanacis —[Vnc.] I, cerae —[Vnc.] VI, seui —[Vnc.]
VI, axungiae ueteris [Pon.] I, rutae —[Vnc.] III, baca lauri
—[Vnc.] III, herbae Sabinae —[Vnc.] III, olei quantum opus
fuerit, seminis urticae —[Vnc.] III. Ista omnia simul coquuntur
et colantur et circa renes in pellicula alutacia adponuntur. [14]
Ad urinae difficultatem murino fimo summitatem ueretri uel imum
uentrem inlini prodest. [15] Ad calculum expertissimum remedium
sic: Asparagi radices et saxifrigam, lappae radicem, apii
radices, ebuli radices, alii capita tria, folia salicis,
petroselini Macedonici modicum. Haec omnia conteres et miscebis
et ex passo bibenda per triduum dabis. Si passum non fuerit, ex
mulso uel condito bibat, sed si non febricitabit, cui medendum
est. [16] Ad calculum et urinae difficultatem pastinacae, hoc est
holeris quod manducatur, summitatem, id est corticem eius, teres
et uino picato permiscebis et bibendum ieiuno dabis. [17]
Modicum de sucino lapide et cyperum et piper contundes et coques
et cocleare unum plenum ieiuno dabis, qui urinae difficultate uel
calculi dolore torquebitur. [18] Renibus medetur alium Gallicum,
cuius radix trita diligenter et in uino decocta bibitur.
Interdum etiam ita decoquitur, ut spissum emplastri more renibus
superponatur. [19] Renes leporis crudos, si quis poterit,
gluttiat; sin minus, coctos transmittat ita, ut dentibus eos non
contingat; cito remediabitur. Radix quoque asparagi ex uino trita
et pota prodest renium dolori. [20] Ibisci libram unam,
stercoris ouilli recentis [Pon.] II, axungiae ueteris [Pon.]
II. Haec omnia contrita pariter miscebis et in lana sucida
renibus adpones emplastri modo; statim proderit. [21] Ad uessicae
dolorem et ad eos, qui urinam uix faciunt, remedium sic: Seminis
petroselini cyathos tres, faenograeci cyathos tres. Tostata haec
contundes addito myrrae modico et piperis granis VIIII, uini
cyathis duobus. Omnia in unum conteres et miscebis et in balineo
calido bibendam potionem dabis; mirum est. [22] Ad urinae
difficultatem et calculum lotium caprunum, sed montanum tepidum
potari oportet admixto uino cum aqua ob fastidium. Cyminum quoque
Africanum, quod summitate trium digitorum potueris prendere, ex
uino mixto calidum bibatur. [23] Ad urinae difficultatem urticae
quantum duabus manibus amplecti potueris fasciculum cum uini
congio decoctum ad duos sextarios rediges et mane bibendum ieiuno
per triduum dabis. [24] Herbae mercurialis ex aqua decoctae ius
adiecta myrra trita uessicae lumborumque doloribus subuenit, si a
ieiuno potetur adsidue. [25] Ad dysuriam, id est urinae
difficultatem, et calculum echinos tere cum aculeis suis et ex
mulsa aqua frequenter accipito. Ad calculum autem rubi radices
sine ferro colliges lotasque diligenter in olla noua coques et ex
eo, quod decoxerit, cum uino, si non febricitabit, ex aqua, si
incommodabitur, bibendum dabis. [26] Cancri testam diligenter
teres et uino subdulci miscebis et colatam potionem dabis
bibendam ei, qui calculi molestia laborabit. [27] Herbae
milefoliae —[Vnc.] II et eius, quae herba sacra dicitur,
tantundem teres et coques ex aqua et ex melle atque ita bibendam
dabis urinae difficultate et calculo laboranti. [28] Mense
Nouembri ante Idus easdem semen fraxini colliges et in tepido
furno siccabis, die postera siccatum tundes et cribrabis et
repones et ex eo dabis calculoso ad diem cum uino uetere bibendam
ligulam unam. [29] Ad renium dolorem remedium sic: Apii seminis
—[Vnc.] I, feniculi seminis —[Vnc.] I, piperis semunciam. Ex his
bene tritum et cribratum puluerem facies et habebis paratum, ut,
cum opus fuerit, cocleare plenum in calida aqua bibat ieiunus,
qui dolore renium laborabit. [30] Ad lapides de uessica eiciendos
remedium singulare: Hircum segregatum uel clausum septem diebus
lauro pasces et postmodum a puero inpubi occidi facies et
sanguinem eius excipies munditer. Ex eo dabis laboranti in uini
cyatho scripulos tres. At uero ut eius rei experimentum capias,
lapillos fluuiales in uessicam mittes, in qua sanguis exceptus
fuerit, nam in uessica excipi debet et signata reponi; intra dies
septem solutos penitus inuenies. [31] Antidotum ad renium
dolorem sic: Feniculi semen recens, petroselini, dauci Cretici,
zingiberis integri, piperis nigri, porri capitati semen, folia
malabathri, grana piperis albi. Omnia haec aequis ponderibus
tundes et cribrabis et miscebis cum melle Attico et ex eo pilulam
ad modum auellanae ex aqua calida ieiuno dabis. [32] Ad renium
dolorem unguentum satis efficax sic: Castorei —[Vnc.] I, euforbi
semunciam, pulei —[Vnc.] I S[Sem.], cerae —[Vnc.] III, satyri
—[Vnc.] III, olei amari —[Vnc.] VI, cyperi semunciam, myrrae
—[Vnc.] I, resinae terebinthinae semunciam, piperis —[Vnc.] I
S[Sem.], olei laurini —[Vnc.] VI, opobalsami —[Vnc.] I. Haec
omnia sicca tundes et cribrabis et miscebis et decoques et
liquido medicamine uteris in balneo et perunges renes, coxas et
super pectinem; omnis dolor cito desinet. [33] Trochiscus ad
renium dolorem et uessicae dolorem ac uulnera et ad eos, qui
urinam sanguineam faciunt uel purulentam. Accipit haec: Opii
draĝ[g cum linea suprascripta]. III, de nucleis pineis excaldatis
et purgatis draĝ[g cum linea suprascripta]. III, croci draĝ[g
cum linea suprascripta]. III, amygdalae dulcis excaldatae et
purgatae draĝ[g cum linea suprascripta]. III, auellanae purgatae
et excaldatae draĝ[g cum linea suprascripta]. III, cucumeris
seminis purgati draĝ[g cum linea suprascripta]. XII, hyoscyami
albi seminis cyathos tres, apii seminis cyathos tres, feniculi
seminis cyathos tres, lapathii seminis draĝ[g cum linea
suprascripta]. I. Haec omnia primum separatim teres et
permiscebis cum passo Cretico, tum ex eo facies trochiscos
habentes draĝ[g cum linea suprascripta]. singulas et dabis
bibendos singulos cum aquae mulsae calidae cyathis binis; utile
est hoc medicamen, etiam si per ueretrum infundatur. [34]
Confectio conditi nefritici, quod facit ad dolorem renium, si
aliquo casu uexati fuerint, et ad uessicae purgationem et ex ea
calculos uel sablones eiciendos, sic: Herbae uettonicae —[Vnc.]
I, herbae saxifrigae —[Vnc.] I, herbae, quae appellatur Graece
asaron, semunciam, seminis dauci semunciam, seminis petroselini
Macedonici unciam, croci —[Vnc.] I, spicae nardi —[Vnc.] I,
piperis —[Vnc.] II, uini candidi optimi ueteris sextarios sex,
mellis despumati optimi [Sext.] I, quod hoc modo despumabitur, ut
mittatur in ollam et accipiat uini parum de supra scripta
mensura et, cum coeperit bullire, spuma omnis cocliari paulatim
tollatur. Herbae autem omnes in pila tunduntur, similiter et
crocum, sed separatim omnia et cribello tenuissimo cernuntur
necnon et piper teritur. Quae omnia creta simul in mortarium
mittuntur et paulatim uino adiecto diligenter teruntur. Quae cum
trita fuerint, adicietur et mel et uinum totum supra scriptum et
diligenter permiscebitur, postea condetur in uasculo carinario.
Cum autem fuerit necessarium remedium, potionem in pisinno calice
calda mixtam ieiuno dabis bibendam ita, ut accepta potione
uectetur. [35] Ad calculum remedium efficax sic: Nuclei pinei
grana purgata XXX, palmulas purgatas infusas XV, tracanthi
[Scrip.] XVI, mali granati dulcis sucum [Scrip.] VIII, croci
[Scrip.] II, myrrae [Scrip.] II. Haec uniuersa contusa et soluta
in se miscentur et ex his qui calculo laborat mane ieiunus
accipiet coclear unum ita, ut non manducet usque horas prandii
tardioris. [36] Ad reniculorum dolorem remedium utilissimum sic:
Cucumeris ueri semen in testa pones super carbones uiuos ita, ut
temperate exuratur neque nimis neque parum, et ex eo [Scrip.] XII
et maluae seminis [Scrip.] XVI et amygdalae amarae purgatae
[Scrip.] XXXVI. Haec separatim tunsa cum in tenuissimum puluerem
redacta fuerint, simul misceto et ex eo cum hepsemae, id est
sapae, cyatho cocleare unum demane ieiuno dabis bibendum. [37] Ad
renium dolorem herbae uettonicae tritae pondus denariorum duorum
sano ex mulso, febricitanti ex aqua calida bibendum dato. [38]
Chamaepitys ex uino trita atque ita pota plurimum prodest renium
dolori. [39] Bacarum cupressi uiridium contritarum sucus colatus
cum uino potui datus mire renium dolori medetur ita, ut, si
necesse fuerit, per alios nouem dies adiecto numero bacarum et
iterum, si ita opus fuerit, per alios nouem dies deminuto numero
detur, quousque ad unam bacam potio numerusque descendat; sed
interposito uno die debet esse commutatio potionis de maiore ad
minorem modum. [40] Lanam sucidam pice liquida inline et umbilico
inpone; statim renium dolor sedabitur. [41] Artimisia herba est,
quam Gallice bricumum appellant. Hanc ubi nascatur require et
inuentam mane ante solis ortum sinistra manu extrahes et ex ea
nudos renes praecinges; quo facto singulari et praesentaneo
remedio uteris. [42] Pice liquida pollices tam pedum quam manuum
ab unguibus usque ad prima articulorum initia inlines et chartam
superpones; intra triduum ita sanabere lumborum dolore, ut per
singulas noctes detrimenta doloris intellegas. [43] Qui renium
dolore uexabitur, in charta rudi scribat characteres infra
scriptos et auro uel cypro includat et circa renes alliget; miro
remedio utetur: ΚΑΡΑΒΡΑΩΘ. [44] Passi Cretici cyathos tres,
lactis capruni itidem, seminis cucumeris grana XXXIII optime
trita simul una potione qui biberit, absoluetur renium dolore.
[45] Molliginem ex uino optimo bibat qui renium dolore uexabitur;
confestim sanus erit. Sucum quoque radicis amarae cum melle
mixtum bibat ieiunus uel ex uino austero; statim remediabitur.
[46] Artemisiam tundes et cum adipe suilla aut qualibet uetere
subiges et panno inductam pro malagmate renibus inpones. [47]
Mulier, quae geminos peperit, renes dolentes supercalcet;
continuo sanabit. [48] Remedium unicum et quod citissime renium
dolores cum admiratione persanat sic: Bitumen super carbones
uiuos pones et sago grandi ad modum caueae eos operies atque
illic interius nudum, qui renium dolore uexabitur, supra ipsos
carbones sedere praecipies, ut fumus ille corpus eius omne
circumeat. Hoc, si necesse fuerit, et ter facies, ut penitus
sanetur. [49] Radix asparagi trita et cum uino pota renium
dolorem optime tollit. [50] Ocimi sucus in mali granati cortice
potus plurimum renibus prodest. [51] Fel irenascei cum
uespertilionis cerebro et canino lacte renibus inpositum mirum
prodest. [52] Adeps anserinus cum eiusdem cerebro et butyro et
alumine et oesypo inpositus ad ceroti modum efficaciter renibus
prodest. [53] Stercus columbinum tritum cum hordei farina et
adipe suilla et ouorum albo simul permixtum et coctum emplastri
more rectissime renibus inponitur. [54] In capitibus piscium, id
est mugilium aut mullorum, spina inuenitur cani similis. Haec
renibus adposita uel alligata miro remedio est. [55] Plantago ex
melle trita et inposita renibus statim prodest. [56] Oua
saepiarum in cibo sumpta urinam mouent et renium grauedinem
tollunt. [57] Inula trita et cum uini cyathis tribus per triduum
pota plurimum prodest renibus reparandis. [58] Axungiae ueteris
selibram, olei ueteris selibram, samsuci selibram, rutae
fasciculum una decoques et lanam ibi sucidam tingues ac renibus
superinpones; mire subuenies. [59] Ad uessicae dolores et
strangulia cardui semen ex uini sextariis duobus usque ad heminam
decoctum et expressum atque colatum potuique ieiuno datum
plurimum prodest. [60] Plantae rutaceae et nepetae radices
bacaeque lauri in uaso fictili coperto diligenter coctae, ne uis
medicamenti emanet, potui dantur ita, ut prius expressae
colentur; mirabiliter uessicae doloribus prosunt. [61] Herbae,
quae Graece sesymbrium dicitur, tritae sucus expressus et sano ex
uino, febricitanti ex aqua potui datus mirum ad uessicae dolores
remedium est. [62] Feniculum cum radicibus suis decoctum et
potui sumptum efficaciter uessicae doloribus prodest. [63]
Glycerizae commanducatae sucus deuoratus uel transmissus urinam
efficaciter prouocat. [64] Trifolium minutum cum piper et puleio,
quantum satis uidebitur, tritum et cum uino potui datum uessicam
renesque purgabit. [65] Herbae uerbenae contritae sucus
expressus adiectis uini cyathis tribus potui datus admirabiliter
continuo urinae difficultatibus proderit. [66] Herba, quae gramen
dicitur nodorum XXVII, ex uino ad medias decocta et expressa
atque colata potuique strangulioso ex uini cyatho uno mixta data
adeo potenter succurrit, ut, ubi sine tormento urinam facere
coeperit, dari non oporteat; sed febricitanti ex aqua sola
dabitur. [67] Si quis uitio uessicae aut strangurii laborans
lignum tamaricum ardens lotio suo extincxerit, desinet ultra
cruciari. [68] Cupressi folia tenera ex aquae sextariis quattuor
ad sextarium decocta et expressa atque colata cum uino potui data
stranguria celeriter emendant. [69] Hederae nigrae bacas V aut
VII aut undecim, prout aetas aegri uiresque patientur, contritas
ex aqua mulsa sumptas mire prodesse manifestum est; nam si
sanguinulentam urinam stranguriosus faciet, ex aqua tantummodo
calida eas potare debebit. [70] Auis ossifragae uentriculus
sallitus, ut seruari possit, aut exustus et in puluerem redactus
cum uini potione datus urinam efficaciter prouocat. [71] Mulis
inpetigines in utroque crure super genua nascuntur et ueluti
cutis aridae modo inhaerent. Has incende et stranguriosum
diuaricatum desuper pone ita, ut suffumigationem illam expansis
uestibus tegat, ne qua odor aut fumus emanet; efficacissime
incommodi eius uitio carebit. [72] Asini renes arefacti atque
exusti tritique, id est in puluerem tenuissimum redacti, et ex
mensura conchulae unius cum uini meri cyathis duobus strangurioso
potui dati efficaciter medentur. [73] Verris siluatici lotium
cum sua uessica in fumo suspensum et adseruatum stranguriosis cum
potione mixtum potui datum efficacissime prodest. [74] Pili
caprini combusti tritique et in potione dati stranguriosos
potenter emendant. [75] Pecullorum agninorum decoctorum ius potui
sumptum stranguriosis plurimum prodest. [76] Irenascei caro
optime decocta atque in cibo sumpta stranguriosis mire subuenit
et cito naturalem urinae cursum relaxat. [77] Cocleae crudae
contritae cum testis suis et ex passo per dies septem aut ut
plurimum nouem potui datae efficaciter dysuriae prosunt. [78]
Amuli semunciam terito atque addito ouum recens et eius oui
testam ter passo inpleto idque poculum diu agitatum et
feruefactum strangurioso reuerso a balineis dato; omni eum dolore
ac difficultate celeriter absolues. [79] Cicer arietinum in aqua
decoquito cum sale eamque strangurioso ad binos cyathos bibendam
dato; efficaciter iuueris. [80] Fimus palumbinus in sorbitione
sumptus ex faba facta admirabile stranguriosis praesentat
auxilium. [81] Turturum fimus ex mulso coctus et ceroti modo
uentri ac renibus laborantis inpositus efficaciter prodest. [82]
Mentae bene tritae cocliaria duo ex aqua calida ieiuno per
triduum dabis; continuo uessicam releuabis urinamque laxabis.
[83] Pulei fasciculum in olla noua ex uino uetere ad tertias
decoques et exprimes atque colabis et ex uino ieiuno strangurioso
potiones singulas per triduum dabis. [84] Lapillus, qui
inuenitur in scorpionis marini cauda, tritus utiliter bibitur cum
uino a strangurioso. [85] Vngularum aprunarum exustarum cinis
potioni inspersus plurimum urinae difficultates iuuat. [86]
Leporis cerebrum in uino utiliter bibitur eiusue testiculi
tostati salubriter manducantur ab eo, qui uessicae molestiis
laborat. [87] Anserum siluestrium <trium> linguae assatae
efficaciter sumuntur in cibo a calculosis. [88] Cymini —[Vnc.] I,
rutae —[Vnc.] I, piperis semunciam teres diligenter et cocleare
plenum in meri ueteris potionem mittes et aquae quod sufficiat
adicies, postea ferro candenti saepius inmerso calefacies et
ieiuno bibendum dabis; efficacissime subuenies strangurio
laboranti. [89] Sphongia ex rubo rosario agresti sumpta et aqua
frigida, donec madescat, macerata ac deinde trita et ex aqua per
triduum potui data efficaciter calculosos emendat. [90] Piscis
scorpio assatus in cibo sumptus optime calculoso prodest. [91]
Cocleae inanes, id est sine carne sua, casu inuentae contusae et
in puluerem tenuissimum redactae in potione calculosis datae
medentur. [92] Vngulae equinae scobem uel exustae cinerem si
calculosus in potionem acciperit, cito sanabitur. [93] Herba
saxifraga, si ex oleo et liquamine manducetur, intra triduum
calculos soluet. [94] Calculosis expertus adfirmat incredibiliter
succurri remedio tali, si hircum, melius si agrestem, melius si
anniculum et si mense Augusto claudas loco sicco per triduum, ut
ei solas laurus edendas subministres et aquae nihil accipiat, ad
postremum tertio die, id est aut Iouis aut Solis, occidas. Melius
autem erit, si castus purusque fuerit et qui occidit et qui
accipiet remedium. Exsecto igitur gutture eius sanguis excipitur,
utilius si ab inuestibus pueris excipiatur. Comburitur in uaso
fictili usque ad cinerem, uas autem, in quo torrebitur, coopertum
et inlitum gypso in furnum mittetur. Quod cum uapore exemeris,
in puluerem conteres necnon et polypum marinum identidem, ut
dixi, exustum in puluerem rediges. Confectio autem uniuersi
medicaminis haec est: Sanguinis huius hirci —[Vnc.] III, piperis
albi —[Vnc.] I, polypi exusti cineris —[Vnc.] III, thymi —[Vnc.]
I, pulei —[Vnc.] I, apii seminis —[Vnc.] I, petrosilini
Macedonici —[Vnc.] I, seminis olisatri —[Vnc.] I. Haec omnia
separatim tunsa et ad leuissimum puluerem redacta commisces et
dabis infirmo, melius si die Solis aut Iouis, cocliaris mensuram
in meri potione aut cuiuscumque dulcis poculi. Prouidere autem
debes, ut digesto ac ieiuno potio detur et rursum eadem potione
bene digesta cibos accipiat, et eo melius erit, si hanc potionem
cum condito post balineum in sabanis adhuc constitutus acciperit.
[95] Supra omnia efficax aliud ex eo facies medicamentum sic:
Sanguis hircinus ea obseruatione, qua supra, excipitur in patella
ferrea candente, ut aduri possit et stringi continuo ipse
sanguis ita, ut postea in puluerem redigatur, uel certe continuis
aliquot diebus ad solem ipsum sanguinem pones ita, ut rore iam
decusso post horam secundam ponas et ante nonam colligas.
Posteaquam ita fuerit siccatus sanguis, ut nullum umorem habeat,
colliges eiusdem crustulas et teres atque ex eo leuissimum
puluerem rediges. Deinde accipies herbam tribolum, cuius herbae
ipsum tribolum, hoc est semen spinosum, proicies, ipsam autem
herbam lectam de locis maritimis siccabis, tundes et in puluerem
rediges. Confectio autem medicaminis totius haec est: Herbae
triboli —[Vnc.] II, piperis —[Vnc.] II, petroselini Macedonici
—[Vnc.] II, folii sertulam, id est coronam siue sfaeram unam.
Haec omnia separatim tunsa et ad leuissimum puluerem redacta cum
sanguine hircino miscebis et dabis infirmo die Solis aut Iouis
cocliaris mensuram in meri potione aut cuiuscumque dulcis
liquoris. Prouidere autem debes, ut digesto ieiunoque potio
detur. Quam cum acceperit qui calculum patitur, mox lapides
solutos omnes per urinam emittet. Vt uero admireris sanguinis
hircini uirtutem, adamans lapis inuictus, qui neque igni neque
ferro uincitur, si sanguine hircino perfusus fuerit, mox
soluetur. [96] Ad uessicae dolorem et urinae difficultatem herbam
gladiolum diligenter fodito, ut omnem radicem eius palo ligneo
eruas. Cuius radicis corticem diligenter nitidatam siccabis
optime et teres atque cribrabis, ut in puluerem tenuissimum
redigas, atque ex eo coclearia tria mittes in mortarium et
piperis albi grana VIIII trita et myrrae optime tritae pusillum
et uini optimi [Sext.] II atque haec omnia in unum permiscebis et
conteres ac laboranti in balneo, id est cum in piscinam
descenderit, dabis bibendam potionem et monebis, ut se post
balneum calidissime tractet. Hoc medicamine seu uir seu mulier
seu puer seu puella potentissime sanabitur. [97] Cocleam grandem
unam uiuam prendes et eius carnem eximes ac solam teres in
mortario et cum aceti acris cocliaribus tribus dabis bibendam
atque hoc per triduum facies, deinde intermisso triduo, nisi
statim expulerit calculum, similiter remedium et, si necesse
fuerit, saepius dabis. [98] Felicis radicem, aspargi sfongiam,
apii radicem et petroselinum simul diligenter teres et ieiuno
calculoso cum uino dabis bibendum. [99] Violae erraticae rusticae
radices et apii et uiolae coronariae semen una contrita et ex
aqua calida a balineo continuo potui oblata dolores uessicae cito
abigunt. [100] Lapis ex uessica hominis qualibet curatione
sublatus si teratur et ex uini cyathis tribus calculoso potui
detur, lapides uessicae humanae innatos efficaciter dissoluere
creditur. [101] Cimex foraminibus ueretrorum confricatus dolorem
uessicae protinus tollit. [102] Vessica apri recte aduersum
uessicae dolores in cibo sumitur ita, ut mulier feminae, uir
masculi sumat. [103] Nasturcium tritum cum uino dulci cibario
dabis uessicae taedio laboranti per triduum potui, sed satis
spissum poculum detur. [104] Vessicam releuat coliculi cocti aqua
triduo a ieiuno iugiter pota. [105] Ad uessicae uitia curanda
myrrae semunciam bene tritae cum mulsi ueteris cyathis tribus
dabis per triduum ieiuno exeunti statim a balineo ita, ut, dum
sabanis operitur, singulos in diem cyathos bibat. [106] Si in
uessica aliquid molestiae fuerit, nitri florem uel, si flos non
fuerit, ipsum nitrum conteres et cum aqua, in qua coliculi cocti
fuerint, uinoque picato uel austero rubello durissimo dabis
bibendum per triduum uel diutius, si ita opus fuerit;
magnificentissime proderit. [107] Prima luce puer uirgo rorem de
foliis caulium excussum in noua olla excipiat non minus sextarios
quattuor. Eo adicies mellis quartarium et faeni Graeci bene
mundati et loti quartarium et zingiberis uncias tres atque ita
decoques horis tribus et inde bibendum dabis mane ieiuno
calculoso quartarium tepens. Haec potio per triduum sumpta
mensura quartarii et uessicam et reniculos et intestina uniuersis
sordibus purgat. [108] Piperis grana VIIII, eiusdem ponderis
sulpur trita simul in uino uetere dabis bibenda ieiuno calculoso;
solet statim perniciem demouere. Si tamen ultra dolor manserit,
iterum dabis similem potionem. [109] Pellem leporis recentem in
olla munda uel tegula ita cum lana sua combures, ut in
tenuissimum puluerem redigere possis; quem cribratum in uaso
nitido seruabis. Inde, cum opus fuerit, tria cocliaria in potione
dabis bibenda. Quae res siue calculos siue uessicae dolores
continuo conpescit. Sed multo potentius erit remedium, si leporem
uiuum in olla noua claudas et gypso omnia spiramenta uasis
obstruas et in furno usque ad fauillam tenuissimam cremes
tritamque et cribratam recondas atque inde certas mensuras in
potione uini offeras calculosis et qui sanguinem mingunt; mire
eos sanabis. [110] Chimoniae [et] cretae tunsae [Sext.] III et
farinae ordeaciae [Sext.] III ex aqua coques et in saccos tres
lineos mittes eoque fomento uicissim mutato, ut bene caleat,
calculosos seu uessicae dolore laborantes ter in die uaporabis;
potenter subuenies. [111] Item aliud ad eos certissimum remedium:
Pruna, quae in sepibus nascuntur, colliges et eorum nuculeolos
tolles et seruabis ad praesidium et, cum opus fuerit, in pila
tundes quam optime et cribrabis quam minutissime atque inde ex
picato siue austero ac duro uino dabis ieiuno bibenda in potione
diurna cocliaria tria. [112] Hoc uero medicamen non solum
uessicam curat, sed etiam uulnera intrinsecus latentia et
apostimas persanat. Conficitur sic: Cucuma sextariorum nouem
rudis aqua impletur et ad dimidias coquitur, tum adiciuntur in
eam de sfongeis asparagorum —[Vnc.] IIII, apii radicum tantundem,
saliuncae lotae diligenter —[Vnc.] II, cassiae fistulae
semuncia, amomi [Scrip.] VIII, petrosilini dimidium quartarium,
iris Illyricae —[Vnc.] I, masticis Chiae —[Vnc.] II, deinde aqua
cucumam supplebis et de gypso praeclaudes, ut tamen modicum
spiramenti relinquas, atque ita coquens claudes cucumam, ne
medicamen exiliat, et ad medias decoques ac recondes in ea. Cum
opus fuerit, dabis ex eo cum potione uini quantum sufficiat ad
bonam mixturam; sed et ieiuno et dormitum eunti dabis. [113]
Petroselini heminam, apii seminis tantundem in cucuma fictili
noua prius imbuta ex aqua decoques ad tertias ita, ut obclusa sit
cucuma, ne medicamen ebulliat, postea aquam colabis et addito
melle iterum ad tertias decoques. Inde ieiuno calculoso potionem
per triduum dabis. [114] Calculos potio haec adsidue sumpta cum
passo uel condito non sinit gigni eosque concrescentes confringit
et per urinam harenae modo promit. Conficitur sic: Calaminthes,
id est nepetae, —[Vnc.] II, sil pictorium, piperis, sucini,
saxifragae, petroselini, cyperi, zingiberis uncias singulas
tundes et cribrabis et coclearium plenum cum uini mixta et calida
potione ieiuno bibendum dabis. [115] Ad calculum remedium mirum
sic: Hederam, quae in querco nata fuerit, uulnerabis cupro et
permittes umorem, qui inde manauerit, indurari in modum gumminis,
postea sublatum condito resolues et admiscebis et bibes,
quotiens usus exigerit. [116] Herbae fysalidis bacas ternas per
triduum gluttiat qui uessicae <de calculo> dolebit. [117] Herbae
brittanicae radices contundes et terna scripula ex aqua calida
calculoso ieiuno potui per triduum dabis. Eiusdem herbae sucum
expressum in duplici uaso decoques ita, ut suci eius naturalis
sextarius fiat; quem cum mellis despumati hemina miscebis et
postea in se decoques et, cum colorem mutauerit, refrigerabis
atque inde cocleare unum ex aqua calida, si uehementer
febricitabit, calculoso potui dabis; statim etiam febris
extinguetur. Si uero sine febri erit, ex uino eam potionem
debebit accipere. [118] Ad renium dolorem emplastrum utile sic:
Axungiae ueteris [Pon.] II, farinae [Sext.] I, olei [Pon.] I,
cerae selibram. His liquefactis adicies sulpuris contriti
selibram, nitri contriti et cribrati selibram. Omnia permiscebis
et concoques atque inde renes confricabis uel more emplastri
adpones. [119] Herbam Sabinam in mortario teres et cum axungia
uetere subiges et sic renibus adpones. [120] Ad urinae
incontinentiam remedium sic: Feniculi radicem et ramusculum erui
contunde et ex uino uetere da bibendum; continuo remediabis.
[121] Vrinam continet lac caninum et adeps eius cum alumine datus
ita, ut sit fabae magnitudine globolus, qui datur. [122] Cinis
coclearum Africanarum exustarum si potetur, urinae incontinentiam
sedat. [123] Anserum trium linguas inassatas si quis ederit,
urinae profluuium non patietur. [124] Vessica uerrina cocta uel
usta comedenda aut bibenda efficaciter datur ei, qui urinam suam
non potest continere. [125] Leporis cerebellum ex uino potum
urinae incontinentiam refrenat. Eiusdem testiculi torrefacti et
ex uino poti par remedium summeiulis praestant. [126] Vngues
apruni exusti tritique in potione sumpti efficaciter summeiulis
prosunt. [127] Qui urinam tenere non poterit, caprae uessicam
comburat et cinerem eius ex aqua cum uini potione bibat. [128]
Verrini genitalis usti cinerem bibere debent ex uino qui urinam
continere non possunt. [129] In cubili canis urinam faciat qui
urinam non potest continere dicatque, dum facit, ne in cubili suo
urinam ut canis faciat. [130] Vrinae propriae quantumcumque
ignoranti summeiulo efficaciter offertur uel res, quas
conminxerit, in potione exprimuntur aut ibidem diluuntur et ita
ei inscio ipsa potio propinatur. [131] Vitrum teres diligenter et
cum pice ebria miscebis atque ita chartam uirginem inlines <et>
renibus adpones; quo medicamine diebus septem iugiter usus sanus
firmiter eris. [132] Ad reniculorum dolorem obseruabis, ut post
balneum poscam calidam bibas per plures dies, et quotiens dolore
interpellatus fueris, idem facies. [133] Conditum ad reniculorum
dolorem uel ad calculum sic: Saxifragae —[Vnc.] I, uettonicae
—[Vnc.] I, petroselini —[Vnc.] I S[Sem.], apii seminis —[Vnc.] I,
rutae seminis [Scrip.] XVIII, piperis —[Vnc.] II, uini optimi
[Sext.] XII, mellis optimi [Pon.] V. Tundes omnia atque
cribrabis et conditum, cum exegerit necessitas, facies eoque, ubi
reniculorum dolor aut molestia calculi fuerit, uteris. [134]
Saxifragam herbam, petroselinum Macedonicum, piper, mel, uinum.
Ex his omnibus conditum facies et laboranti calculoso per
singulas septimanas potionem Iouis die dabis. Conficienda autem
potio die Iouis luna uetere erit. [135] Ad calculum potio
salubris conficitur sic: Semen apii, libystici, feniculi, anethi
aequis mensuris tritum miscetur et herbae saxifragae grana V,
cumini grana tria, piperis grana V, uerbenae folia tria et salis
permodicum adicitur. Ex omnibus autem seminibus supra scriptis
aequaliter quantum tribus digitis, id est pollice et ab eodem
tertio et quarto, leuari potest, mittitur, deinde teruntur omnia
diligenter; postea adicitur caryni optimi potio grandis. Ad hanc
sane potionem miscendam radices asparagorum et apii et anethi et
feniculi lotae diligentissime in sex sextarios aquae nitidae
mittuntur, ita ut radices ipsae tegantur aqua, atque in olla rudi
coquuntur ad tertias. Ex ipsa aqua, sed calida, miscenda potio
caryni et accipienda per triduum. Sufficiunt autem duo huius
aquae sextarii ad tres caryni maiusculas potiones. Sed si
necessitas praesentis doloris exegerit, per triduum continuum
dabuntur; si uero quis timeat tantummodo dolores supra scriptos
aut aliquando pertulerit, accipiet etiam sanus hoc modo uetere
luna tres tantum tribus mensibus singulas potiones et iugiter
contra hunc morbum erit tutus et sanus.

CAPVT XXVII. CYLIACIS ET DYSINTERICIS ET TORMINOSIS ET AD
INTESTINA RVPTA ET AD INTERNOS MORBOS ATQVE INCONTINENTIAM
STERCORIS REMEDIA PHYSICA ET RATIONABILIA DIVERSA DE EXPERIMENTIS

[1] Pastillus ad coeliacos et torminosos optime faciens: Acaciae,
balausti, id est mali granati, quod cytinum uocatur, germen,
antequam florescat, hypocistidos, opii, singulorum denarios
quinos, alterci, cretae Samiae, singulorum denarios senos. His
bene tunsis et cretis ex uino myrteo fiunt pastilli denariorum
singulorum aut semissium, ut iuxta aetatem aut ualitudinem
dentur. Dantur autem ieiunis sine febre ex uini myrtei aut
Signini cyatho uno cum duobus aquae mixto, febricitantibus uero
ex aquae cyathis tribus. Hoc etiam per clysterium inmittitur,
quotiens desurrexerint torminosi, quibus et si grauiter adflicti
sunt statim prodest. [2] Ad coeliacos, id est qui subite et multa
defundunt, et ad aluum citatam et ad leuia interdum tormina
medicamentum potens sic: Sorborum aridorum contusorum [Sext.] II,
rhus Syriacae, qua coci utuntur, [Sext.] II, mala granata
recentia X, mala Cydonea matura X. Haec utraque coquuntur in sapa
facta ex musti adhuc in dolio feruentis sextariis triginta sex,
quousque ad sextarios duodecim decoquantur, et donec malorum
coria percoquantur et sint madida. Deinde ita teruntur haec
fictili mortario, ut grana omnia comminuantur; postea rhus et
sorba arida admiscentur tunsa et cribrata curiose et cum sapa,
quae est residua, temperantur. Omnibus ergo in unum bene coactis
reponitur medicamentum in uitreo uaso. Dantur inde ieiunis
ligulae duae uel tres sine ullius rei admixtione. [3] Pastillus
ad torminosos efficacior. Conficitur sic: Acaciae [Den.] IIII,
croci [Den.] II, gallae [Den.] VIII, hypocistidos [Den.] IIII,
lycii [Den.] IIII, myrrae [Den.] IIII, rhus, quo coci utuntur,
nardi Syriaci spicae, aloes, singulorum denarios binos, anesi,
gummis singulorum [Den.] ternos, piperis nigri [Den.] II.
Teruntur haec diligenter, et ex suco rubi cauliculorum uel ex
uino Signino collyria formantur ritu eorum, quae ad oculos fiunt,
cum tamen ita fuerit leuis confectio, ut in ungue nulla pareat
aspritudo. Finguntur autem alia denariorum singulorum, alia
semissium, quae iniciantur; sed rectius ad hanc mensuram pastilli
dabuntur ita, ut unus ieiuno ante meridiem, alter in noctem ex
aqua, si febres erunt, ex uino Signino, si sincere corpus fuerit,
detur. Hoc efficax medicamentum est, si cetera, quae in
huiusmodi causis curationi uel cibatui sunt necessaria,
obseruatione et oportunitate congrua fiant. [4] Pastillus, qui
clysterio inmittitur torminosis per anum, cum olida et
sanguinulenta deiciunt, id est cum intestina eorum cancer
occupauit. Quo quasi cauterio tunc tantummodo uti oportet;
alioqui nocet ideoque a quibusdam ignorantibus usurpatus
accusatur quasi nociuus. Recipit autem haec: Chartae conbustae
cineris [Den.] XXX, calcis uiuae [Den.] XXIIII, arrenici, quod
est auripigmentum, [Den.] XII, sandaracae [Den.] VI. Haec trita
uino consparguntur, in quo rosa et lenticula prius coquuntur, ut
possint fieri pastilli [Den.] duum aut unius. Cum opus est,
teritur unus pastillus et inmittitur per aquam, ut supra scriptum
est, decoctam cum rosa et lenticula, si febres erunt; sin minus,
ex uino eadem decocta utilia erunt. Facit bene et myrtae
fasciculus cum oleastri uel oliuae ramulis utroque modo, prout
res exegerit, incoctus. [5] Potio autem, cum inmissum fuerit
supra dictum medicamentum, haec conuenit. In noctem in aqua
catapotia dantur, quae fiunt sic: Myrrae [Den.] II, lycii
[Den.] III, turis [Den.] I, opii [Den.] I, aloes [Den.] II,
acaciae [Den.] IIII, myrtae bacarum nigrarum [Den.] VI, ouorum
ex aceto cocitorum uitellos II. Haec trita uino Surrentino
consparguntur et fiunt pastilli [Den.] singulorum. Dantur
febricitantibus ex aquae cyathis tribus, sine febre ex musti
Surrentini cyathis duobus. [6] Ad uentris dolorem et inflationem
intestinorum et praecordiorum dolores et ad conuulsa et rupta
interanea et ad urinae difficultatem remedium sic: Panacis
[Den.] IIII, piperis [Den.] IIII, dauci Cretici radicis uel
seminis [Den.] VI, sulpuris uiui [Den.] S[Sem.], opii duas
tertiasue partes uictoriati ponderis, castorei [Den.] S[Sem.],
myrrae [Den.] III. Haec trita et cribrata uino consparguntur et
ex his fiunt pastilli magnitudinis lupini. Dantur, cum res
postulat, ex aceto et melle in unum mixto cyathis tribus. Ad
uitium autem mulierum, quo correptae suffocantur, quod Graeci
hystericen picnam appellant, ex aqua mulsa dari oportet quantum
nux abellana est; detrahit enim urinam copiosam. [7]
Medicamentum, quod duodecatheon appellatur. Mouet urinam, facit
et ad eos, qui reficiendi sunt post grauem inbicillitatem, facit
et ad auruginem habentes et ad iocineris et renium dolorem et ad
lienosos et ad hydropicos et ad difficulter urinam reddentes.
Crapulam quoque non patitur uino nigro poto subsistere, prodest
stomachicis et mulieribus a uulua laborantibus et ad omnia uenena
et ad serpentium morsus atque ictus et ad interius conuulsa
satis utile est. .Conficitur sic: Myrrae [Den.] II, cassiae
corticis [Den.] II, iris [Den.] I S[Sem.], apii seminis [Den.]
II et tertiam uictoriati, acori [Den.] I, uuae passae sine
granis [Den.] VI. Haec omnia uino Ariusio contusa cribrataque
consparguntur; deinde ex his fiunt pastilli [Den.] singulorum,
quamuis auctor dicat se pastillis usum etiam ad denarii semissem
cum uini supra dicti cyatho. [8] Medicamentum mirum ad cyliacos
et ex cruditate grauedines doloresque cuiuslibet partis in
corpore sustinentes, nec minus ad oculorum facit et renium
dolorem arcendum et ad scabiem uesicae et ad iocineris duritiam;
exsiccat enim corpus. Prodest et ad arteria, denique in omnibus
laborantes adiuuat et concoctiones remouet et urinam mouet.
Conficitur sic: Nardi Syriacae, croci, myrrae, cassiae, costi,
cinnami, castorei, scoeni floris, piperis albi, piperis longi,
galbani, resinae terebinthinae, storachis, opii, singulorum
[Den.] quaternos, alterci seminis, anesi, apii seminis,
singulorum [Den.] quinos, tragacanthi [Den.] VI, mellis, uini
Falerni uel similis huius sextarios singulos. Haec omnia
contunduntur et cribrantur, donec mollissimam tenuitatem
accipiant, tum in patellam fictilem nouam mel infunditur
tepefactum molli pruna, dein uinum instillatur macerato prius in
eo tracantho, uicissimque ceterae species insparguntur, tum simul
mouetur medicamentum et omnia omnibus permiscentur. Cum autem
crocinum colorem habuerit medicamentum, transfunditur in
mortarium marmoreum et ibi pistillo bene subactum reponitur in
pyxide cornea. Cum opus est, datur ad supra dicta cum uini
cyathis tribus admixto aceto atque melle, prout uisum fuerit. [9]
Ad eadem remedium efficax, quod conficitur sic: Myrrae [Den.]
IIII, croci et panacis [Den.] ternos, alterci [Den.] V, anesi
[Den.] II, apii seminis [Den.] V, opii [Den.] II, papaueris
capitati et †sariae† [Den.] quinos, gallae Syriacae inmaturae
[Den.] VI, mori ex rubo inmaturi aridi [Den.] IIII, rosae
aridae [Den.] VI, balaustici [Den.] III, rosae caninae suci
[Den.] III, rhus Syriacae [Den.] V, palmarum purgatarum [Den.]
XX. Quae coquuntur ex aquae cisterninae sextariis tribus, donec
relinquatur sextarius unus; deinde ipsae palmae exprimuntur prelo
aut coclea. Ex suco eodem atque aqua modica fiunt de supra
scriptis speciebus in puluerem redactis pastilli ad [Den.]
semissem. Dantur similiter, ut prius medicamentum dari oportere
praecipimus. [10] Prodest torminosis plantaginis sucus uel rubi
uel lentisci uel rhus Syriaci uel herbae millefolii uel
terebinthi omnium ad [Den.] semissem, potus cum uino uel aqua.
[11] Bene facit torminosis rumicis semen, quantum ligula capit,
tritum ex uini austeri cyathis quattuor uel aquae totidem in
tempore potum. [12] Glandes quercinae tres aut quattuor uel
eiusdem folia uel liber eius coctus ex aqua, quae uel sola uel
cum uino torminosis potui data plurimum prodest. [13]
Ceratitidos, quam herbam nos fabiolam marinam appellamus, radices
trium digitorum magnitudine incoctae uino austero torminosos
iuuant, si illud uinum admixta leuiter aquae calidae potione
potetur. [14] Herbae brittanicae radix uel folia incocta uel
aqua, in qua tamarici folia et semen incoctum fuerit, torminoso
potanda detur etiam cum admixtione uini austeri. [15] Plantago
cocta ante alium cibum data ex aceto plurimo et exiguo sale atque
oleo torminosis plurimum prodest. [16] Plantaginis aridae semen
tritum ex partibus duabus et papaueris capita arida trita ex
parte tertia oportet per cribrum tenuiter foratum traici ex eoque
puluere dari torminoso ligulae magnae mensuram, interdum plus
aut minus, cum uini ueteris mixti non nimium, id est cyathis
tribus. Hoc medicamentum ante somnum utiliter etiam ad uesperam
datur. [17] Prodest torminosis huiusmodi sorbitio: Alicae hemina
percoquitur cum cerae et rutae [Den.] I, admiscetur sane his et
malum granatum atque ita simul coquuntur in aqua. Post hoc
exprimuntur omnia et coagitantur diu ac, si opus fuerit, adicitur
alica cocta, ut in modum pultis sit. Lactis quoque bubuli aut
cuiuslibet [Den.] I admiscetur et sic sorbetur. Si autem
manducare panis more illud uolueris, addes illic oua incocta tria
et polentae nitidae delicatae quantum satis erit, ut panis fieri
ex eo possit, qui etiam frigidus comestus plurimum prodest. [18]
Medicamentum ad torminosos huiusmodi satis utile est: Croci
[Den.] I et duae partes uictoriati, nardi [Den.] II, acaciae
[Den.] III, gallae [Den.] III, aloes uictoriati pars tertia,
lycii [Den.] I, opii [Den.] S[Sem.], tragacanthi [Den.]
S[Sem.] et tertiam eius, turis [Den.] I et uictoriati partes
duae, myrrae [Den.] II, piperis [Den.] S[Den.]. Teruntur et
cribrantur haec diligenter atque ex uino fiunt pastilli lupini
magnitudinis. Dantur cum tribus cyathis liquoris cuiuslibet
tamdiu, quousque conueniat, ut tormina uniuersa sedentur. [19]
Inmitti torminosis per clystere oportet uinum ex piris Syriacis
factum cum suco plantaginis; mirifice enim facit hoc remedium et
multis experimentum dedit. [20] Palmarum numero XX pulpae, iunci
radicis [Den.] X, gallae inmaturae [Den.] X, myrrae [Den.] V.
Tunduntur et miscentur uniuersa atque ex omnibus fiunt ex uino
pastilli numero XXX. Dantur similiter ut praedicta medicamenta ex
quolibet liquore. [21] Balaustici [Den.] V, soporis [Den.] II,
gallae inmaturae pilularum [Den.] II, tamarici seminis [Den.]
II, turis [Den.] IIII, rhus Syriaci [Den.] IIII, uinaceorum
tostorum [Den.] V. Hinc pilulam ad duum denariorum pondus cum
potione ex uini nigri cyathis tribus totidemque aquae calidae
mixta torminoso dari oportet. [22] Si torminosi uel coeliaci
propter frequentes desurrectiones uiribus deficientur, dandae
erunt eis sorbitiones ex cremore farris uel ex ptisana factae
modo per se solae, modo cum rosa unguentaria mixtae, uel ius
gallinae pinguis excoctae cum butyro uel lac caprunum aut ouile
tepidum per se uel etiam decoctum cum butyro et lenticula
similiter facta prodest. Inponenda uero sunt torminosis fatigatis
a stomacho usque ad inguina unguenta quae spissant cutem ea,
quibus unguentarii utuntur. [23] Medicamentum, quod per anum
inicitur torminosis, sic: Calcis uiuae, sandaracae, auripigmenti,
singulorum paria pondera. Teruntur una omnia ex aqua uel ex suco
plantaginis, donec possint coire, tunc pastilli fiunt. Cum opus
sunt, teruntur et iniciuntur ad cuiusque uires, ut plurimum
[Den.] IIII ut minimum [Den.] II, cum hemina uel ut plurimum
cum cyathis VIIII aquae cum myrtis decoctae uel cum rosae foliis
uel lentisco. Medicamento sane hoc uti oportet non inter initia
torminosis, sed cum malignitas uitii apparuerit, et si non eodem
die, quo primum adhibetur, profuerit, etiam sequenti fieri
oportebit. Si quis autem morsus intestinorum, cum inmissum erit
medicamentum aut cum redit, insequitur, infundatur statim per
clysterium lenticulae decoctae aqua uel furfures; sedabitur
confestim dolor, cum eas deiecerit torminosus. Post iniectionem
sane detur cibus. [24] Aliud medicamentum, quod mirifice prodest
torminosis, siue febrem habuerint seu sine febre fuerint:
Plantaginis suci hemina frigida uel tepida inmittitur per
clystere in anum uel per se sola uel cum uino ex piris Syriacis
facto. Hoc medicamentum etiam si aeger cibum horrescit, restituit
ei cupiditatem manducandi. Facit uero sitem intollerabilem, sed
moderate bibendum. Pastillus ad torminosos efficax conficitur
sic: Acaciae [Den.] I, mali granati corticis [Den.] VIII,
gallae Syriacae inmaturae [Den.] V, soporis [Den.] V, myrti
bacarum nigrarum [Den.] VII, rhus, quod coriarii utuntur,
[Den.] VIII uel eiusdem suci [Den.] VI, alterci seminis [Den.]
VIII, turis [Den.] VIII, rhus Syriaci [Den.] VIII. Haec omnia
animantur praeter acaciam, tus, opium et contunduntur seorsum et
in unum miscentur uinoque omnia myrtino consparguntur atque in
pyxide fictili reponuntur. Si quis uolet pastillos facere,
adiciet gummis [Den.] VI. Dabitur ex hoc medicamento ieiuno
torminoso [Den.] unus ex aqua uel ex uino mixto myrteo. Idem
medicamentum inmittitur per clystere ad mensuram iuxta uires
cuiusque. [26] [26] Vinis uti oportet torminosos ex myrto et
piris Syriacis, ex malis Cydoneis et terebintho, ex rhus
coriario, ex glande quercina, ex lapathio, ex populi fructu, ex
rubo, ex hypocistide. Quae omnia decoquuntur seorsum cum uino
Surrentino aut Signino, potioni uero admiscetur aqua cisternina
decocta et sub diuo posita. [27] Prodest torminosis lac potum, in
quod lapides feruentes saepius uel ferrum candens dimissum
fuerit, si tamen non febricitabunt. [28] Cibi prosunt torminosis
huiusmodi: Panis fermentatus durus, pultes diuersae, lenticula
aceto condita, brassica, plantago, intiba, mala Cydonea, uuae ex
ollis, palmae ex litore, capreae, palumbi, anates, meruli, turdi,
grues, mulli, loligines, polypi assati. [29] Torminosis sunt
extra cutem inponenda haec: Lana sucida ex aceto uel rosaceo uel
malino oleo admixto, item plantago, apium, millefolium, intibum,
lentiscum. Per se trita haec uel admixta uino austero, quo magis
adstringant, adponuntur, postea cerotum ex oleo myrtino uel
malino, id est habente corticem mali Punici, adponitur, cui et
galla Syriaca et acacia admiscentur. [30] Torminosis primis
temporibus constringendis suci utiles sunt ut plantaginis,
acaciae, mali granati corticis, hypocistidos, millefolii, intibi,
lentisci, rubi per se tantum uel cum uino ex piris Syriacis
facto mixti, et aqua incocta myrto, rubo, lentisco. Medium autem
cursum habentibus torminosis, quod tempus Graeci acmen uocant,
oportebit infundere per clystere rosam uel oleum myrteum cum
cerussa. Cedente porro impetu molestiae uel difficultatis, quod
tempus Graeci paragmen uocant, conuenit lenticula, ptisana cum
adipe capruno cocta. Inueteratis uero torminibus prosunt, quae
uehementius spissant et a putore atque abalienatione corporis
uindicant, ut ea, quae ex calce, charta usta et auripigmento
conponuntur et possunt inhaerere purgatis ulceribus. Quo tempore
rediri oportet ad priora omnia edenda praeterquam ad lentem et
ptisanam; ducunt enim cicatricem, sed praecipue cerussa admixto
uino. Emplastra uero, quae extra cutem cicatricem ducunt, soluta
ad ignem cum oleo myrtino adponenda sunt. [31] Dysintericos
recreat pulmo pecudis, id est ouis, decoctus cum lini semine ita,
ut et caro manducetur et aqua illa potetur. [32] Trochiscus
Asclepiadius praestantissimus ad uentris fluxum et dysinteriam,
quam nullus alius tam facile stringit quam hic. Conficitur sic:
Apii seminis semuncia, hyoscyami semuncia, anesi [Scrip.] VI,
opii [Scrip.] III, ypocistidos [Scrip.] III, croci [Scrip.] III,
myrrae troglodytis [Scrip.] III. Colliges haec cum aqua aut cum
uino myrteo, id est in quo myrti bacae coxerint. Hoc ipsum
medicamentum uentri adpositum ita, ut ceroto myrtino colligatur,
epithema dysintericis aptissimum est. [33] Tormina patientibus
multi uentrem uiuentis anatis adponunt adfirmantes transire
morbum ad anatem eamque mori. Quod si uespertilionis sanguine
uentrem oblinas torminosi, in omne tempus dolore releuabis. [34]
Si in aqua frigida dysintericus pedes usque ad genicula ponat,
sed si non febricitabit, et de uino austero potionem calidissimam
bibat, cito sanabitur. [35] Confectio medicaminis miri aduersum
dysinteriam: Testam locustae, id est illam spinosam uel
aculeatam, quae est iuxta caput, conbures nitide et postea teres,
ut in tenuissimum puluerem redigas, et sic ei, qui uentris fluxu
uel rosura laborabit, ex uino uetere, si non febricitabit, aut
si inaequalis erit, ex calida aqua dabis ita, ut de singulis
lucustis testas singulas integras exustas per triduum bibat; mire
sanabitur. [36] Mellis heminam, uini ueteris sextarium, piperis
grana ducenta teres diligenter et conditum ex his tribus
speciebus facies et ieiuno dysinterico mane meralem calicem
calidum plenum dabis; statim proderit; sed si necesse fuerit, ex
eo condito ipsum plenum meralem per triduum dabis. [37] Lactis
capruni statim mulsi grandi potioni additur de quagulo haedino
frustum, quantum auellana grandis est, quod digitis medicinali et
pollice sublatum uel missum isdem digitis contemperatur et datur
laboranti dysinterico, dum adhuc calet lac, antequam illo
quagulo stringatur, per triduum. Haec potio ieiuno dabitur contra
orientem bibenda. [38] Sucinum de ceraso siluatica exures et de
testa ostrei aeque facies paribusque mensuris puluerem tritum cum
mettico aut cum uino austero candenti ferro calefacto bibendum
dysinterico dabis; mire proderit. [39] Ouum recentissimum aperies
et in calicem uacuabis ac testam eius implebis melle optimo
despumato necnon oleo uiridi bono et in ipsum calicem defundes ac
simul omnia permiscebis et diu agitabis ac postea in calida aqua
ipsum calicem tepefacies et sic dabis dysinterico, cui medendum
erit; mire proderit. [40] Ros marinum siue rhus orientale, quod
est minutum, robium, simile lenticulae, quantum tribus digitis
prendere potueris, mittes in mortarium et teres cum uino et
postea in aliud uasculum mittes calidam atque ibi tepefacies et
sic dabis dysinterico bibendum; statim remediabitur. Sed per
triduum continuum hoc remedium et postea, quotiens fuerit
necessarium, dabis. [41] Vitrum teres diligenter et cribrabis et
masticis grana teres atque aequis mensuris permiscebis et ex his
singula coclearia dysinterico in uino cocto per triduum uel
quotiens opus fuerit dabis; miraberis remedium experimentis
probatum. [42] Ad dysinteriam remedium efficacissimum sic: Rosae
siluaticae bacas oblongas, rubicundas, maturas, inpari numero uel
VII uel VIIII uel XI tritas diligenter dabis laboranti
dysinterico ad potionis modum cum mettico styptico uel uino
uetere, si non febricitabit, uel cum aqua, si febricitabit, et,
si necesse fuerit, per triduum dabis; mirum experieris remedium.
[43] Ad dysintericos mirum remedium, quod uentrem et purgat et
stringit, sic: Gypsi peregrini triti —[Vnc.] I, specularis
combusti triti —[Vnc.] I, de testis ostrearum conbustarum —[Vnc.]
I. Haec omnia posteaquam trita fuerint et mixta, tollet inde qui
dabit remedium tribus digitis prioribus cum pollice quantum
semel capere potuerit et in potione uini ueteris puri, si non
febricitabit, dysinterico dabit; quod si inaequalis fuerit, in
calidae aquae potione accipiet. [44] Fimum caballinum conbures et
cinerem fimi ipsum cum uino uetere miscebis et conteres et sic
dabis dysinterico bibendum sine aqua, si non febricitabit. [45]
Aluminis schisti [Scrip.] IIII cum aceti cocliaribus III miscebis
et teres et colabis et tepidum cum aquae duplo dysinterico dabis
bibendum. [46] Pumicem mollem, sfongiam de qualibet rosa unam,
gallam unam semis, corticis siccae de malo granato [Scrip.] IIII,
piperis grana XLVIIII diligentissime teres et cum uino uetere
permiscebis et pastillos aequales inde facies, ut, cum opus
fuerit, singuli in uini ueteris hemina soluti dysinterico per
triduum dentur ita, ut ipsa potio ferro duro calefiat; insigne
remedium cito experietur. [47] Leporis uentriculum cum fimo suo
uino uetere lauabis ita, ut sordes ipsae ibi sint et misceantur
aut, si in uentriculo non inueneris, pilulas de fimo ipsius
inpares numero tritas cum uino uetere dysinterico dabis bibendas.
[48] Ad uentris fluxum masticem albam teres et in potione mixtam
mittes et calefacies bene ipsam potionem in aqua calida et
bibendam per triduum dabis. [49] Herbam plantaginem colliges ac
teres et sucum eius cum uini ueteris potione, si non
febricitabit, dysinterico per triduum dabis. [50] Ad uentris
fluxum uel ad dysintericos iam desperatos remedium sic: Vermem,
unde coccum tinguitur, teres et cum uino uetere optimo potionem
mixtam et calidam per triduum dabis. [51] Ad dysinteriam siue
torminosos et qui deiectionem nimiam patiuntur remedium sic:
Ouorum uitellos coctos siue incoctos, uuam agrestem acidam et
gallas pari mensura tere ac permisce et bibendum medicamen tepens
trade. [52] Frumenti tosti grana inpari numero, similiter hordei
et pisae cum mellis despumati hemina misce et tere et
dysinterico per uncias singulas diebus singulis dato. [53]
Coliculos ex aceto coctos, alii spicas quattuor purgatas, oua
incocta duo simul contere et adice uini ueteris heminam et
feruefactum medicamen dysinterico da bibendum. [54] Ficum
duplicem et palmam pinguissimam cum uini ueteris hemina ad
tertias decoque et piperis albi triti uiginti grana admisce et
tepidum dysinterico potui dato. [55] Vestem oui delicatam
interiorem siccatam contere, uino misce' et cola et ex aqua
calida dysinterico da bibendam. [56] Lac caprunum feruens adiecto
polentae quantum satis sit, cum fuerit quasi tenuis pulticula,
dabis cui supra bibendum. [57] Coagulum leporinum ex uino dilutum
tepidum dysinterico da bibendum. De quo coagulo si singulos
scripulos in singulis ouis sorbilibus ieiuno per triduum dederis,
mire subuenies. [58] Vini ueteris faeces et iocineris caprini
frustum sufficiens in ollam rudem mitte et facito ut bulliat
atque inde ieiuno cyliaco sufficienter da bibere. [59] Bulbus
Africanus rubicundus contritus adiecto uino, quod ferro duro
candenti calefiat, potui datus cyliacis medetur. [60] Palumbum
ferum ex passo concoque atque inde potiones singulas cyliaco per
triduum da bibendas. [61] Ad cyliacos herba plantago et lentiscus
separatim ex aqua coquuntur, postea in unum permiscentur et tunc
adiecto aceto cum pane in cibo sumpta prosunt. [62] Herbae
uettonicae in umbra arefactae tunsae cribrataeque puluis cum uino
potus cyliacis plurimum prodest. [63] Mali granati cortex
siccata tunditur et cribratur et puluis ex eo miscetur cum ouorum
uitellis tribus diuque in morem panis subigitur ac fricatur
atque inde panis formatus in foco coquitur et sic conmanducatur.
Qui si propter nimiam austeritatem offenderit, cum lenticula sine
oleo cocta adiecto acerrimo aceto a ieiuno manducari debet, quod
eo plus proderit, quo propensius fuerit manducatum. [64] Herbae
quinquefoliae radix in umbra arefacta contusaque et ex uino
polentae uice pota mire cyliaco succurrit, sed febricitanti ex
aqua calida da bibendum. [65] Caprae siluaticae iecur carbonibus
inassatum et per se sumptum cyliacos remediat idemque arefactum
et tritum et cum uino potui datum certissime auxiliabitur. [66]
Caseus siccus transmarinus uetustus adiecto sili Gallico et
sorbis aridis diligenter omnibus tritis et cum uini ueteris
austeris cyathis duobus potui datus cyliacos mire sanat. [67]
Vituli adeps ex femina sublata cum aquae cotylis tribus decocta
et sorbitionis more sumpta cyliaco plurimum prodest. [68] Cyliaco
et ei, qui eiectionibus uel doloribus ac uitiis alui uariis
uexabitur, potenter succurres, si muliebre lac quam plurimum
ieiuno potui dederis, donec persanetur. [69] Haedinum coagulum
magnitudine fabae in uino myrteo remissum et ieiuno cyliaco potui
datum efficaciter prodest. [70] Membrana, quae est in uentriculo
gallinae, siccata et trita et cum uino austero cyliaco ieiuno
potui data medetur ita, ut ipsa gallina prius uel biduo
abstineatur a cibo et qui potionem accepturus est ante diem frugi
sit et non cenet. [71] Oua in aceto cum testis suis macerata et
alio die in patellam infusa ibique tostata cyliacis in cibo data
plurimum prosunt. [72] Pulticula fit ex alica prius tostata quam
accipiat aquam, infusa uero aqua cera remissa illic mittitur et,
dum excoquit, coagitatur et a cyliaco calida sorbetur. [73] Galla
Commagena comburitur et cinis eius extinguitur uino contritusque
uentri cyliaci inlinitur; statim subuenit. [74] Flos hederae
tribus digitis sumptus diligenter tritus et ex uino austero
cyliaco potui datus medetur. [75] Seuum ouillum decoctum in uino
austero et calidum potui cyliaco datum manifesto remedio erit.
[76] Laridi ueteris pinguis —[Vnc.] III, mellis boni despumati
tantundem, uini ueteris austeri cyathos tres, ouorum coctorum
uitellos tres in unum permisces simulque tamdiu teres, donec ad
crassitudinem mellis adducas, deinde in pyxidem condes atque ex
ea, cum opus fuerit, cyliaco nucis abellanae magnitudine ex uino,
si sine febre erit, si febricitabit ex aqua calida dabis; mire
celeriterque subuenies. [77] Oua decoquuntur ex aceto, donec
indurescant, et uitelli eorum tostati cum pipere esui cyliaco
dantur; cito medentur. [78] Caseus ouillus uetustus in cibo
sumptus uel rasus et cum uino potus cyliaco medetur. [79] Cocleae
cum testis suis contritae duae et oua cruda duo et passi cyathi
duo, aquae cyathi tres, simul permixta omnia ac diu coagitata et
in uaso fictili calefacta ad modum potionis cyliaco data
medentur. [80] Serpentis exuuiae cum rosaceo decoquuntur in uaso
stagneo et postea tritae uentri cyliaci utiliter inlinuntur. [81]
Ad omnes epiforas uentris caseum uaccinum mollem calidum inponi
oportet, quo tempore dysintericis potiones ferro candenti
calefactas dari conuenit. [82] Glus taurina aqua calida resoluta
cyliaci uentris inflationi utiliter inponitur. [83] Grauissimum
uentris uitium est ileos, cui maximum remedium est discerpti
uespertilionis sanguis inlitus uentri. [84] Frequentissime
euenit, ut ex qualibet causa subitus dolor uentris exsistat, sed
qui talum leporis secum habuerit, huiusmodi casum, id est subitum
dolorem uentris, numquam incurret. [85] Dysintericis medetur
aqua, in qua pilulae cupressi decoctae fuerint, cum uino austero
epota. [86] Aqua, in qua lauri folia fuerint decocta, potui
sumpta intestinorum doloribus medetur. [87] Ad profluuium et
incontinentiam uentris remedium sic: Malua circumfossa ferro,
quod ex utraque parte acutam aciem habeat, et praecisa a
superiore ad inferiorem partem, id est usque ad radicem, deinde
radix eius inuoluta panno rubro portata ab eo, cui remedio opus
est, profluuium uentris eius inhibebit. [88] Betae conbustae et
in puluerem redactae atque subactae cum aceto et a pectore
laborantis inguinum tenus inlitae ualidissime adstringunt
profluuium deiectionemque uentris. [89] Ros marinum cum creta
molli tritum et cum aceto modico uentri inpositum alui profluuium
sistit. [90] Rubi spinae, radices et coliculi teneri cum uino
Amineo austero ad tertias decoquuntur, atque ex eo uino cyathus
ad diem ieiuno uentris profluuio laboranti potui datus optime
medebitur. [91] Herba oxylapathos cum semine suo arida contrita
et ex uino calido pota magnum incontinentiae uentris praestat
remedium. [92] Pruni siluatici bacas corticemque ac radicem eius
arboris in unum ex uino ad tertias decoques atque ex eo singulos
cyathos ad diem deiectionis taedio laboranti ieiuno potui dabis.
[93] Iris Illyrica, id est Macedonica, quae fuerit grauissimi
ponderis, contundatur et in puluerem cribratum tenuissimumque
redigatur, atque ex eo mensura acitabuli unius dimidiati cum
passi cotyla una permisceatur et coagitetur, atque inde cocleare
unum cyliaco mane ieiuno detur ita, ut et a cena abstineatur;
mirifice proderit. [94] Si quis tortiones subito pati coeperit de
uentris nimietate, pedes suos in aqua calidissima quam
diutissime teneat; stratim sanabitur. [95] Sanguinem caprunum si
polentae furfuribusque adiecta resina miscueris atque emplastri
modo ano uentrique adposueris, pondus omne et libidinem
deiectionis efficaciter reprimes. [96] Iecur uerrinum recens
conbustum contritumque ad summam leuitatem cum uino, sed sine
sale potui datum efficaciter subprimet nimiam deiectionem. [97]
Leporis sanguis recens defusus et cum polenta coctus et datus
dysinterico illico uentris profluuium sistet. [98] Hircinus
sanguis exceptus et coagulatus ac super carbones assatus in cibo
datus mirabiliter profluuium uentris emendat. [99] Ceruini cornus
de ipsis radicibus, quae capiti haerent, scobis lima tenuissimus
factus et ad dragmae mensuram cum uini austeri cyatho datus
sistet nimios uentris fluores, si uel triduo iugiter bibatur.
[100] Panis antiquus ex lacte capruno decoctus et more
sorbitionis uentris fluxu laboranti bis ad diem datus cito
succurret. [101] Aqua, in qua cortices fabae ad tertias decoctae
fuerint, si bibatur, plurimum cyliaco proderit. [102] Folia fici
arefacta sole, deinde conbusta et in cinerem redacta atque ex
uino austero potui data uentris fluxum efficaciter sedant. [103]
Medulla uaccina cum farina tenui subacta et uelut excoctus panis
cibatui data mire dysintericum sanat, maxime si et caseus bubulus
recens manducetur. [104] Adipem caprunum de renibus sublatum
misce cum polenta e furfuribus facta atque adice illic cyminum et
anethum et acetum aequis portionibus atque ex aqua decoque et
colatum sorbitionis more dysinterico dato sumendum; mire
celeriterque subuenies. [105] Lac ouillum, quod candentibus
glareae lapidibus, id est in ipsum lac demersis, excoquatur,
dysinterico potui cum ipsis lapidibus datum mire prodest, ita
tamen, ut prius de ipso lacte serum omne tollatur. [106] Iecur
hircinum missum in ollam nouam cum uini austeri cotylis sex ad
tertias decoctum, sed dum excoquitur conpunctum, ut umor eius cum
uino permisceatur, postea dysinterico potui datum efficaciter
prodest. [107] Dysinterico et torminoso et ei, qui iam corruptum
sanguinem egerit, saluberrimum medicamentum est tale: Alei spicae
quattuor et oua duo incocta in unum teruntur hisque additur uini
ueteris sextarius et coquitur ad tertias. Inde ieiunus quam
plurimum potest si biberit, efficacissime intra triduum sanatur.
[108] Spondogos est lanugo quaedam, quae in rosa siluatica solet
nasci. Eam tritam cum uino austero desperatis iam dysintericis
potui dedi mirantibusque compluribus saepissime de abrupto
periculo liberaui. [109] Torminosis maluae Graecae albae radix
trita potuique ex mero uel per se sola data remedio est. [110]
Farinae hemina, ouorum uitelli tres, piperis grana XX contrita in
unum miscentur et subiguntur. Panis ex his formatur et in foco
coquitur; torminosis essui datus plurimum prodest. [111]
Millefolium contritum si quis torminosus ex aqua frigida, prout
uirtus aut aetas eius se habebit, biberit, celeriter sanabitur.
[112] Lotos, unde tibiae fiunt, in scobem secta uel rasa atque ex
eo puluere cocliaria tria cum aceto scillito torminoso ieiuno in
potione data mirifice prosunt. [113] Torminibus maximo remedio
est lactuca, si decocta cum cymino trito et oleo manducetur.
[114] Sal tritum, senapi tritum, ouum crudum in unum uas
mittuntur et testa oui ipsius oleo uiridi repletur et in ipsum
uas defunditur, similiter et mellis despumati et uini austeri
singula testa ouorum plena funduntur et simul uniuersa cocleari
diutissime permiscentur et tepefacta torminoso bibenda dantur;
celerrime prosunt. [115] Ruta cum hysopo in aqua ad tertias
decoquitur atque eadem aqua in potione uini a torminoso
salubriter mixta potatur. [116] Malum Punicum in olla gypsata
clausum in furno conbures et postea diligenter teres atque in
puluerem tenuissimum rediges, quem repones et paratum habebis,
ut, cum opus fuerit, ad subitas tortiones cum uini potione detur;
prodest continuo. [117] Si quacumque causa tortiones quis pati
coeperit, mellis optimi libram decoquat ad tertias eique addat
uini cyathos tres et aquae anethaciae cyathos tres et coagitatam
ac tepefactam hanc potionem ieiunus bibat; continuo sanabitur.
[118] Fabam integram frictam calidam in acetum acerrimum mittat
et madefactam torminosus manducet; cito sanus erit. [119] Ad
profluuium et incontinentiam uentris remedium sic: Spongeam, quae
in pruno siluestri uel in spina aut in rosa siluestri nascitur,
colliges et supra uatilum tostabis et diligenter teres atque in
calicem mittes ac desuper ouum incoctum defundes et bene
permiscebis, deinde super uatilum candentem defundes et coques ac
laboranti cyliaco quasi oui †turtum† manducandum dabis. [120]
Bacae oliuarum in uino tritae cyliacis recte propinantur.
Porcacla quoque ex aqua feruefacta e polenta aspersa conditur;
inde offae complures si edantur a dysinterico, plurimum
iuuabitur. [121] Vngula porcina conbusta ad cinerem et trita
postera die ex uino hausta mirabiliter dysinterico prodest. [122]
Cinis cribratus aceto commixtus uentri et renibus imis
calidissime inlitus certissime uentris abundantiam stringit.
[123] Rana uiua si uentri torminosi adponatur, in eam uitium
confestim transire dicitur. [124] Torminosis saluberrime aqua
marina per clysterium infundetur, si molestia diutina fuerit.
[125] Fimus columbinus tritus ex melle uentri inlitus alui
incontinentiam stringit. [126] Iuniperi bacae tritae ex uino
nigro potui datae conprimunt alui nimietatem. [127] Caput
caprunum cum pilis suis contusum atque discoctum ciboque sumptum
rupta interius intestina dicitur gluttinare. [128] Pilos
leporinos adiecto melle conprehendes atque inde globulos paruulos
facies. Hi singuli saepius gluttiti intestina quamuis perniciose
rupta certa coniunctione conectunt. [129] Verbasci radicis
corticem detrahito eiusque contritae sucum per linteolum
expressum ex aqua aut uino bibendum dato; omnia interiora uitia,
quae ex frigore aut labore aut pectoris lumborumue dolore
nascuntur, mira efficacia sanabis. [130] Serpullum ad pondus
uictoriati argentei tritum bene ualenti ex uino, febriculento ex
aqua potui datum omnes uentris dolores sedat. [131] Humanum
lotium uetus adiecto croci modico, ut odor eius occultetur,
ignoranti potui datum quamlibet ueteres in uisceribus latentes
morbos sanabit; uomitu enim inritato et eiectionibus concitatis
omne uitium ualenter expurgat. [132] Vt explorari possit, ex
latentibus morbis qui sit ille, qui uexat infirmum,
conprehendique qualitas uitii et pars uiscerum possit, catulus
fetae canis lactens die ac nocte cum eo, qui laborat, accumbat.
Is postea sectus inspicitur translatusque in eo morbus haud
difficile notatur, ita tamen, ut aeger ei lac de suo ore
frequenter infundat. Eum tamen catulum, cum fuerit exsectus,
obrui oportet nec ab re est, si triduo idem catulus uiuens cum
aegro maneat; uitium enim aegri transire in eum usque adeo certum
est, ut moriatur catulus hominemque morbis latentibus releuet.
[133] Ad dysintericos olitanos cocleam plenam cum testa sua uiuam
teres, ad cuius pondus infra scripta trita miscebis, id est
casei ueteris quantum est cocleae dimidium, oui medullam in aceto
coctam, panem candidum uetustum uel tostum uel, quod est melius,
nauticum, rutam, piper. Haec omnia conteres et in potione uini
ueteris ieiuno dabis; quod cum prius ferro candenti calefeceris,
potui sine aqua ministrabis, sed et bacas myrteas adicies. [134]
Ad eos, qui sanguinem per intestinum iactant uel per corruptum
corpus inferius effundunt, remedium sic: Herbae urticae masculae
summitates teneras colliges et contundes sucumque eius expressum
per triduum ministrabis bibendum. Si autem cum aqua frigida aut
aceto acerrimo aut posca frigida id ius mixtum dederis, quamuis
desperatos de supra scripta infirmitate protinus liberabis. [135]
Lac caprunum ex coagulo temperabis et, dum tepet, antequam
penitus constringatur, dysinterico bibendum dabis; cito
remediabitur. [136] Remedium ad tortiones: Fasianum uiuum in uino
necabis dabisque ex eo uino bibere ei, qui patitur tortiones;
confestim remediabitur. [137] Confectio cydonitis ad dysintericos
et cardiacos sic: Oleum in uase duplici coques, quod, dum in
igni est et feruet, operitur alio uase, in quo cydonea diuisa
ponuntur. Oleum tamdiu calebit igne subiecto, quamdiu poma
superposita excoquantur, tum oleum solum seruabitur, quod supra
dictis infirmis ad perunctionem et escam utile erit. Cydonea
quoque ipsa essui dentur cyliacis ac dysintericis. [138] Iniectio
ad dysinteriam: Amuli —[Vnc.] III et lactis capruni cocti pro
modo quantum uisum fuerit adicies et ita iniectionem facies.
[139] Seui hircini —[Vnc.] II, olei uiridis sextarium dimidium.
Haec simul in duplici uaso remissa et calefacta inicies. [140]
Epithematium ad uentrem stringendum sic: Floris uuarum —[Vnc.]
II, rosae siccae —[Vnc.] I, masticis —[Vnc.] I, aloes —[Vnc.] I,
gallae —[Vnc.] I, aluminis schisti —[Vnc.] I, agaciae —[Vnc.] I,
cerae [Pon.] I, myrtini olei [Pon.] I, picis —[Vnc.] III. De
his omnibus tunsis, cribratis atque permixtis magdalia facies,
quae in panno denso aut fynicio induces et sic uteris ad uentrem.
[141] Item aliud epithematium ad uentrem restringendum sic:
Florem uuae omfacinum, rosae florem, aloen, gallas, alumen
schistum, acaciam, [mali granati florem,] balaustrium, masticem
aequis ponderibus teres et uini myrtini quantum ad coniungendum
puluerem sufficiat admiscebis, dactulorum quoque carnes purgatas
et uino infusas subiges et cerotum myrtinum facies ac sic omnia
permiscebis et magdalia facies, quibus ita uteris, ut supra
scriptum est.

CAPVT XXVIII. LVMBRICIS ET TINEIS ET INTERANEIS CAVSIS ID EST
TENESMO ET AD ROSVS VENTRIS ET STROFVM VEL INTESTINIS RVPTIS
EORVMQVE DOLORIBVS REMEDIA PHYSICA ET RATIONABILIA DIVERSA DE
EXPERIMENTIS

[1] Verum remedium ad tineas necandas et eiciendas: Per triduum
aleum quam plurimum edat qui hac molestia laborabit et betaceos
coctos et caseum mollem manducet, post hoc autem filicis
Macedonicae aridae contusae cribratae [Den.] VIII cum melle
quantum ipse uoluerit sumat, et post horas quattuor detur ei
aloes et scamoniae singulorum [Den.] semisses ex aquae mulsae
cyathis quattuor. Cum uero coeperit desurgere, aqua calida ei
supponatur, qua postea elui et foueri debet. [2] Ad lumbricos
depellendos satis commode facit Santonica herba, quae absinthium
dicitur, si uel uiridis cum aqua ad tertias cocta potetur uel
sicca trita ex melle manducetur. Cornus quoque ceruini limati
lima lignaria scobis quantum IIII uel V cocliaria sint ex aqua,
in qua decoctus fuerit ipse scobis, potus ad cyathos III mirifice
facit. Rapi etiam seminis cyathus ex passi cyathis tribus pridie
maceratus, deinde tritus et datus aqua exigua adiecta infinitum
medetur. [3] Tenesmos est inritatio ultimae partis directi
intestini, in quo uitio saepius libet desurgere sine causa.
Proderit ergo ad hoc uitium depellendum, quotiens desurrexerit
quis, ut uino austero mixto cum aqua calida se foueat. Verbenae
et myrtae et oliuae ramulis iunctis ita, ut duae partes myrtae
sint, simulque decoctis uti conuenit aqua frequentius ad
subluendum. Quin etiam penicellum tinctum eo liquore et non nimis
expressum atque ano adpositum proderit uel eodem modo globulus
staminis adpositus iuuat; diutius enim uaporem continet.
Perungendus autem anus erit spicillo lycio Patarico uel Indico ex
calido uino. [4] Collyrium hoc iniciendum, quod et ad omnem
deiectionem et tormina bene facit. Conficitur sic: Acaciae et
mali granati corticis usti, singulorum [Den.] quaternos,
hypocistidos et rhus, quo coriarii utuntur, et opii, singulorum
denarios senos, omphaci [Den.] IIII S[Sem.], croci [Den.] IIII.
Teruntur haec omnia et cribrantur diligenter, postea uino
austero colliguntur uel temperantur, et fiunt collyria
magnitudine nucleorum pineorum et, cum opus fuerit, ano
iniciuntur. [5] Ad lumbricos prosunt huiusmodi compositiones:
Serpulli [Den.] IIII triti, in cremore lenticulae quantum sint
cyathi duo dati, uel ipsa sola per se lenticula, si quis eam
aceto infusam coctam comederit. [6] Serpulli triti [Den.] VIIII,
absinthi [Den.] II, clematitidos [Den.] I et duae tertiaeue
partes uictoriati, nitri [Den.] VII, lupini farinae [Den.] VII,
salis [Den.] IIII, terrae mali [Den.] IIII, fici aridae
[Den.] IIII. Haec omnia colliguntur uino austero atque ex his
finguntur globuli fabae magnitudine, ex quibus dantur ieiuno aut
post cenam octo uel nouem cum aquae mulsae cyathis tribus. [7]
Conpositio, quae facit ad tineas et lumbricos eruendos, sic:
Serpulli [Den.] II, coriandri [Den.] S[Sem.], samsuci [Den.]
S[Sem.], nitri [Den.] S[Sem.], cucurbitae siluaticae interioris,
sed quod est sine semine, in puluerem redactae [Den.] S[Sem.],
mali Punici inmaturi et adhuc obstricti siue corticis eius triti
[Den.] S[Sem.], rutae tertiam partem et sextam uictoriati
ponderis. Melle colliguntur haec omnia; dantur ex his globuli
septem, quantum fabae Aegyptiacae magnitudo est, uel cum aqua
calida uel ex uino, si sinceritas erit, et ieiuno et post cenam.
[8] Ad lumbricos necandos remedium mirum sic: Seriphi [Den.]
IIII, cucurbitae siluestris interiora trita [Den.] II, lupinorum
farinae [Den.] VIII. Ex aqua fiunt globuli fabae magnitudinis;
dantur robustae aetatis septem, pueris terni uel quini cum mulsa
aqua. [9] Ad tineas necandas remedium competens sic: Filicis
radicis aridae, nasturci seminis [Den.] septenos, coriandri
seminis [Den.] V, nitri [Den.] II. Haec omnia trita dantur
ieiuno cum aquae mulsae hemina. [10] Mali Punici sucus radicis
uel foliorum eiusdem aqua decoctus potuique cum sale datus tineas
necat. [11] Marruuii et absinthii et lupinorum paria pondera in
aqua mulsa cocta ieiuno bis aut ter potui data aduersum tineas et
lumbricos plurimum prosunt. [12] Farina lupinorum decocta ex
aqua et more cataplasmatis uentri inposita lumbricos uel tineas
necat. [13] Ad lumbricos et tineas eiciendas remedium potens sic:
Erui, filiciculae radices purgatas ad uncias singulas seorsum
tundes bene in pila lignea, deinde adicies inulae radicis
[Scrip.] VIII, ammoniaci unciam et coriandri seminis manum plenam
et euforbi [Den.] III. Has omnes species seorsum conteres bene
usque ad summam leuitatem et, si uiridis fuerit radix
filiciculae, quomodo illam tundes, sucum eius exprimes et ipsum
admiscebis. Facies pilulas magnitudine ea, qua ano inici possint,
ipsasque factas infundes in ceruesiae nouae sextariis duobus et
mellis cyatho. Quod si in ea prouincia faciendum fuerit hoc
medicamentum, in qua ceruisia non est, ex aqua dabis, in qua
myrta cocta sit, ad sextarios duos aut cum sapae mixtae sextariis
duobus atque ex eo temperabis potionem et dabis bibendam; intra
horas IIII deiciat oportet uermiculos uel tineas. Ante triduum
sane iubebis eum cibari alio et pane per se et tantummodo poscam
bibere. [14] Inflationibus intestinorum prodest uel serpullum
potum ex uino nigro uel cuminum siluaticum tritum ex uino nigro
uel aqua pota apiastri, quod Graeci erotion uocant, per se data
uel sucus eius uino mixtus uel origani radices contusae ad
[Den.] I ex uino datae uel ruta trita ex aquae cyathis IIII pota
uel eiusdem decocta radix cum aceto et melle data uel puleium
similiter potum uel siliquae Syriacae folia uel roris marini aqua
decocta uel petrosilinum ex uino tritum datum uel origani
decocti aqua uel anesum tritum, quantum tribus digitis
conprehendi potest. Prodest etiam nitrum cum uino aut aceto datum
—[Vnc.] tollit enim protinus inflationem et dolorem intestinorum
—[Vnc.] uel lauri folia trita uel eiusdem bacae aut flos ex uino
potus aut panacis radix ex uino pota; sed panace non solum
intestinorum dolores, uerum etiam cholera sanat. Prodest ex uino
uel aceto feruenti apii semen tritum datum ieiuno uel terrae mali
[Den.] I tritus potus ex uino uetere uel hysopi aut origani
uirgulae quinque cum uini hemina feruefactae et ieiuno potui
datae. [15] Fomentum, quod prodest intestinorum doloribus, sic:
Acetum aut aquam, in qua ruta incocta fuerit, calidam uentri et
umbilico inpones; discutit enim confestim et sedat dolores. [16]
Carmen ad rosus siue hominum siue animalium diuersorum sic.
Palmam tuam pones contra dolentis uentrem et haec ter nouies
dices: "Stolpus a caelo cecidit; hunc morbum
Pastores inuenerunt,
Sine manibus colligerunt,
Sine igni coxerunt,
Sine dentibus comederunt."
[17] Ad lumbricos egerendos felle caprino madefactam lanam
umbilico adpone. Idem facit et fel taurinum sic adpositum. Necnon
brassicae semen tritum ex uino uel aqua ita oportebit adponi.
[18] Ad lumbricos et tineas coliculis ex aqua coctis origanum
admiscebis ac ieiuno bibendos in die tres cyathos dabis. [19] Ad
uentris rosus remedium sic: Piperis albi —[Vnc.] I, cymini
saccati —[Vnc.] I, rutae folia uiridia —[Vnc.] I, nitri [Scrip.]
III, euforbi permodicum. Haec omnia melle et aceto pariter
permixta in pilulas ad modum fabae rediges et bibendas paulatim,
cum opus fuerit, ieiuno ex uino mixto dabis. [20] Si uentriculus
peruersatus fuerit alicui, aquam bibat, unde pedes lauerit suos,
et de lana ouis, quae a lupo occisa fuerit, ad uentrem suum
alliget. De herba quoque, quae muris auricula dicitur, nouem
folia tollat et cum piperis granis VIIII terat <et> ex aqua bibat
per triduum. [21] Talus quoque leporis uentriculo subligatus
dolorem eius excludit. [22] Lenticulae hemina in aceto madefacta
et cibo potuique data ieiuno extinctos lumbricos eximit. [23]
Malua cum senapi cocta et in calice posita ac sorbitionis modo
saepius gustata succurrit molestiis lumbricorum. Granorum de
malis Punicis dulcium acidorumque sucus expressus passo eiusdem
mensurae inmiscetur potionesque duae de permixto fiunt et una
ante cenam datur, alia post cenam; postera die tertiaue lumbricos
uel tineas potenter expellit. [25] Stercus caprinum aridum
tritum adiecto melle potui datum ex aqua calida mire producit
tineas. [26] Ceruini cornus conbusti cinis tritus ex aqua potus
tineas potenter expellit. [27] Rafanus ex aqua ad tertias
decoquitur eaque uino mixta ad extirpandas tineas utiliter
bibitur. [28] Radix inulae in uino decoquitur, deinde sucus eius
exprimitur potuique datur ad tineas enecandas; sed ea radix
posteaquam eruta est, terram non debet adtingere. [29] Aleum in
oenomeli decoctum et uoratum proderit lumbricis uel tineis
necandis. Aqua quoque, in qua lupini decocti fuerint, addita ruta
et piper trito potui data medetur. [30] Acini siue corymbi
hederae tres contriti in oxymeli utiliter aduersum tineas
bibuntur aut uentri inlinuntur. [31] Absinthi sicci Santonici
conbusti cyathum unum, corni ceruini conbusti cyathum unum, apii
seminis triti cyathum unum miscebis et ieiuno, qui tineas
lumbricosque patietur, ex aqua calida potui dabis moderatus
mensuram iuxta aetatem sumentis. [32] Ad lumbricos eiciendos
remedium mirum sic: Satureiae fascem bonum cum aquae [Sext.] III
mittes in uas amplum et diligenter claudes, postera die colabis
et addes pteridis tunsae et aloes tunsae diligenter dragmas binas
et mellis despumati quod sufficiat. Inde iunioribus iuxta
aetatem dabis, senioribus plusculum et adicies colofonii dragmam
unam ita, ut qui remedium sumunt carne abstineant per illos dies
et aleum manducent. [33] Coriandrum uiride uel eius semen
decoques in aqua, in qua lupinos prius coxeris, et cum inde
aduersum tineas uel lumbricos ieiunus sumpseris potionem,
uectaberis aut deambulabis. [34] Nasturcii seminis coclearia
quattuor, filicis, quae in arbore nascitur, [Pon.] I, aggarici
—[Vnc.] III, iuniperi —[Vnc.] III, coriandri seminis [Sext.] I,
ex radice Syriaca [Pon.] I, corni ceruini usti —[Vnc.] IIII,
nitri Alexandrini —[Vnc.] III, scamoniae —[Vnc.] III, tithymalli
[Pon.] I. Haec omnia tundes et cribrabis, miscebis et reposita
habebis et, cum opus fuerit, dabis tinearum uel lumbricorum
molestia laborantibus in potione poscae gelidae iuxta aetatem;
sed digestissimi ab omni esca hoc remedium accipere debebunt.
[35] Acori tunsi, erucae seminis, coriandri sicci seminis,
cardamomi cocliaria quaterna, iuniperi —[Vnc.] III, absinthi
Santonici [Pon.] I, ysopi —[Vnc.] VI, corni ceruini usti —[Vnc.]
II, dictamni [Pon.] I, filicis, quae in arbore nascitur, siccae
[Pon.] I. Omnia haec tunsa cribrataque miscebis et recondes et,
cum opus fuerit, pastillos facies fabae magnitudine et dabis ei,
qui laborat molestia lumbricorum, ut edat in ficu, etiam sicca,
abstentus tamen pridie ita, ut sit digestissimus, cum hoc
remedium sumit. [36] Ad lumbricos eiciendos remedium sic:
Aristolocii longi contusi [Scrip.] II cum aquae cyathis duobus
ieiuno bibendos per triduum dabis. Nucleos quoque de persico
amaros ieiunus edere debebit qui lumbricis uexabitur. [37] Ad
uentris dolorem remedium efficax sic: Sordes de cardine ostei
tolle digitis duobus, pollice et medicinali, et super umbilicum
laborantis adpone. [38] Bacas lauri tres cum herbae uincae
cocliaribus tribus pariter contundes et adicies uini calidi
cyathis tribus et colatum bibendum dabis ei, qui uentris dolore
uexabitur. [39] Corrigia canina medius cingatur qui dolebit
uentrem; statim remediabitur. [40] Contra uentris dolorem
argimoniae herbae radicem palo ligneo effodito eamque tritam ex
aqua bibendam dato. [41] Lygnum ardentem umbilico superpone et
desuper cucurbitam medicinalem aut calicem oblongum, si cucurbita
non fuerit, admoueto et paulisper contineto; confestim dolorem
uentris auertes. [42] Puleium commanducatum et ad umbilicum
positum atque illic alligatum, ne cadat, dolorem omnem uentris
continuo discutit. [43] Anethi seminis paululum contritum ex aqua
potum internos uentris sedat dolores. [44] Nitrum aceti cyathis
duobus liquefactum et potum dolorem intestinorum potenter
auertit. [45] Quotiens dolor et contractio intestinorum uentris
orietur, uespertilionis sanguine uentre manu perfricato et ad
praesens subuenies et in totum annum medebere. [46] Piperis grana
LXXX contrita et ex aqua pota mire tollunt uentris dolorem. [47]
Si cui in uia aut in loco aliquo difficili subitus dolor uentris
aut intestinorum fuerit, lotio suo degustato continuo sanabitur.
[48] Si quis talum leporis secum habuerit, inmunis a dolore
uentris et periculo huiusmodi perpetuo permanebit. [49] Ad
intestina rupta: Leporinum stercus atque etiam pili uel lana eius
de subuentrili cum melle decocta ad magnitudinem fabae
gluttienda frequenter data quamuis perniciose ruptis intestinis
celeriter medetur ita, ut etiam tenuiora, quae fuerint disrupta,
gluttinet; sed adsidue hoc medicamine utendum est, donec
periculum omne tollatur.

[50] Ad colum mirum remedium. Colo et omnibus intestinorum
doloribus et tam hominibus quam iumentis ex hac re laborantibus
efficacissime subuenit auis galerita, quae Gallice alauda
dicitur, siue ipsa assata in cibo sumatur siue cum plumis suis
combusta redigatur in cinerem atque ex eo diligentissime trito
terna cocliaria ex aqua calida potui per triduum dentur. [51]
Vnum est intestinum ossifragi mirae naturae, quod omnia deuorata
citissime conficit. Huius pars extrema colligitur et reponitur
et, cum opus fuerit, uentri laborantis alligatur; miro remedio
omnes intestinorum dolores citissime sedat. [52] Lupi stercus,
dummodo non in terra inuentum, sed supra fustem aut supra astulas
aut supra iuncum, colliges et seruabis et, cum opus fuerit,
laboranti colico alligabis ad brachium uel ad collum in osse aut
in cypro aut in auro clusum licioque suspensum; sed prius ex ipso
stercore pusillum ignoranti ex aqua calida bibendum dabis; mire
celeriterque subuenies. [53] [hucusque colo remedium] Ouum recens
crudum summiter apertum defundes et eius testam oleo uiridi
implebis et defundes, similiter lotio puerili implebis et
defundes mellisque tantundem defundes. Tum diligenter omnia
permiscebis et in aqua calida tepefacies ac ieiuno bibenda dabis.
Haec potio non solum stercus uetustum, quod dolores intestinis
facit, uerum etiam lumbricos eiciet et ardores praecordiorum
febresque sedabit. [54] Erucae semunciam conteres et ei, qui
lumbricos patietur, ex uino uetere candido ieiuno et digestissimo
bibendam dabis; satis proderit. [55] Ad interaneos morbos
serpulli pondus uictoriati argentei contritum et ex uino potui
datum, febricitanti autem ex mulsa aqua tepida internos dolores
uentris potenter emendat. [56] Verbasci radicis corticem
detrahito et contundito ac sucum eius per linteum exprimito
eumque ex aqua mulsa aut uino bibendum dato; omnia interaneorum
uitia, quae ex frigore aut labore aut indigerie erunt, mirifice
sanabis. [57] Lotium humanum uetus adiecto paululo croco, quod
odorem eius emendet, ignoranti potui datum quamuis ueteres et
latentes interaneos morbos et uomito et deiectionibus concitatis
potentissime sanabit. [58] Laborantibus tenesmo, id est qui de
perfrictione adsidue sedere cupiunt et nihil deiciunt, lac
bubulum decoctum frequenter potum maxime prodest. [59] Holus
discoctum cum sale plurimum sumptum aduersum tenesmum iuuat.
Ostrea quoque ex mulso et pipere cocta utiliter accipiuntur. [60]
Potio asperso plurimo pipere sub noctem calidissime sumpta summo
remedio aduersum tenesmum esse consueuit. [61] Senectus anguis
cum oleo rosaceo decocta in uaso stagneo atque inlita uentri, si
tamen illic non sit exulceratio, tenesmo remedio est. [62] Ius
piscium marinorum in patina cum lactucis coctorum utiliter
aduersum tenesmum sorbetur. [63] Aqua marina ex alto hauritur et
seruatur in uetustatem ac postea cum uino austero bibitur, deinde
rafani manducantur, ut sit uomitus facilior, qui tenesmi causas
effundat. [64] Herbae uettonicae folia in umbra arefacta et tunsa
cribrataque ad scripulum unum ex aquae calidae cyathis duobus
pota optime prosunt absque his, quibus ex cruditate intestina
torquentur. [65] Herba, quae pycnocomon dicitur, trita ex passo
uel mulso uel caryno epota intestinorum dolorem protinus sedat.
[66] Scillae albae —[Vnc.] I et myrrae uictoriati pondus adiectis
aridis ficis duobus in unum subiges et ieiunus ex uino mero
sumes; protinus uentris dolore releuaberis. [67] Lauri teneri
folia tunsa et in austero uino trita conuulsi utilissime potant.
[68] Stercus uerrinum per se collectum arefactumque et cum uino
potui datum efficacissime conuulsos et reumata sanat. [69]
Rafanus in partes multas secatur et sale minutissimo inspergitur
cumque diu ita permanserit, excusso sale cum oxymeli manducatur
et supra aqua marina potatur; hae res uomito citato stomachum
saluberrime purgant. [70] Cymini Aethiopici semunciam, floris
nitri semunciam ex uino mixto dabis bibere; praesentaneo remedio
subuenies uentris dolori uel strofo laboranti. [71] Filicem in
qualibet arbore innatam auelle, ne terram tangat, et dolenti
inter uentrem et fasceam pone; illico uentris dolore releuabitur.
[72] Ad rosum uentris praecantum utilissimum: Manus sinistrae
pollicem supra uentrem premes et dices: ADAM BEDAM ALAM BETVR
ALAM BOTVM. Hoc cum nouies dixeris, terram eodem pollice tanges
et spues rursumque nouies et iterum tertium nouies dices et per
nouenas uices terram continges et expues. [73] Hoc uero
praecantum et homines strofo uel roso laborantes et iumenta
releuabit, si adhibeatur sic: Manus planas super renes pones et
dices ter: ALABANDA ALABANDI ALAMBO. Cum ita dixeris, supinas
manus sub uentre eius pones et iterum idem dices uel prius
auersas manus sub uentre eius pones et, cum ter dixeris, ad renes
planas manus pones et ter praecantato loco rursum sub uentre
manus perferes et idem tertio dices. [74] Item ad rosus tam
hominum quam iumentorum praecantatio sic: Pollice sinistro et
duobus minimis digitis uentrem confricans dices: "Stabat arbor in
medio mare et ibi pendebat situla plena intestinorum humanorum;
tres uirgines circumibant, duae alligabant, una reuoluebat." Hoc
ter dices et ter pari modo terra contacta expues. Si iumenta
carminabis, "intestinorum mulinorum" uel "equorum" uel "asinorum"
dices.

CAPVT XXVIIII. AD COLVM ET AD ILEON REMEDIA PHYSICA ET
RATIONABILIA DIVERSA DE EXPERIMENTIS

[1] Bene facit ad ileon, quod uitium est inflatio tenuium
intestinorum, galbani [Den.] semissis deuoratus, sed in pilulas
diuisus duas uel tres; mouet enim ructum et interdum deicit
uentum deorsum atque ita prodest. [2] Ad idem uitium mirifice
prodest hoc medicamentum; facit autem et ad lateris dolorem et ad
omnem partem corporis interioris. Accipit haec: Dauci seminis,
panacis radicis, castorei paria pondera, rutae siluaticae
dimidium. Contusis his speciebus mel decoctum, quod sufficiat,
adici oportet atque inde dari [Den.] singulos aut uictoriati
pondus ex aquae calidae cyathis tribus aut duobus. [3] Optime
facit ad ileon huiusmodi medicaminis per anum inmissio: Maluam et
faenum Graecum cum aqua oportet bene coqui atque inde sumi
heminam. Item in oleo secundario incoquere rutam debes quam
plurimam et hinc heminam calidam adicere priori aquae. Quibus
utrisque admisceri conuenit afronitri semunciam et ita per
clystere calidum medicamen inmitti. Hac ego iniectione iam
stercus per os eicientem quendam, quod signum mortiferum est,
sanaui. Est autem uitium periculosissimum ileos et hoc ideo inter
praecipua remedia refertur, quamobrem cum magna fiducia hoc
genus uitii hoc medicamine sanandum adgredi debemus. [4] Ad coli
inflationem bene facit cymini siluatici semen per se, ut est,
datum tritum quantum cocliaria tria in aquae calidae cyathis
quattuor. [5] Nam Cassi medici colice uera multis nota propter
effectum haec est, ut ab eius seruo Admeto accipi legato Tiberi
Caesaris, qui eam solitus erat componere sic: Apii seminis
semunciam, anesi unciam, castorei unciae sextantem, myrrae unciae
quadrantem, spicae nardi Indicae unciae sextantem, opii unciae
quadrantem, croci semunciam, piperis longi semunciam, piperis
nigri semunciam, petrosilini —[Vnc.] I, scoeni —[Vnc.] I. Haec
omnia contusa cum melle decocto miscentur. Datur ex hoc
medicamento quantum nux auellana ex meri cyathis quattuor, quod
et ipsis primis doloribus et postmodum prodest. Idem medicamentum
ceroto ex malobathro facto duabus partibus mixtum et totum extra
inpositum in uentrem plurimum iuuat. Praeterea bene facit et ad
stomachi inflationem et ad suspirium et ad iocineris dolorem et
ad tussem et ad uuae destillationem. In hac conpositione Acilius
Hyginus Cappadox chirurgus Romae dicit adiecta cassiae fistulae,
apii, cinnami paria pondera et pro pipere nigro album et castorei
minus partem tertiam uictoriati <...>; quod sic compositum
mirifice facit et <ad> sanguinis eruptionem de stomacho corrupto.
[6] Ad coli dolorem faciunt quidem mirifice quae superius posita
sunt, sed ut cetera medicamenta in aliis uitiis dolorem leuant
protinus, ita hoc, quod dicturus sum, supra hominis et spem et
condicionem ilico prodest ideoque primo tempore nec fides habetur
effectus eius, postea uero a nullo satis digne laudari potest;
nam et in praesenti dolorem tollit et in futurum remediat, ne
umquam dolor repetat. Raro enim quis iterum aut ut summum tertio
accepto hoc medicamento uexatus est, quamobrem si quando
repetierit iterum dolor, dandae erunt per triduum et tunc
potiones eodem modo, quo et primo datae fuerint. Interdum et in
tertio dolore eodem genere potiones dabuntur, quod raro quidem
accidet, ut post primam potionem dolor redeat. Sed si admonente
causa iterum atque iterum data fuerit, in futurum quoque ita
remediabit, ut ne suspicio quidem ulla huic uitio relinquatur. Si
quando tamen repetierit hoc malum, frigus ex multitudine cibi
praecedit grauitatemque quandam et torporem eius loci, id est
coli, sed sine ullo dolore sentiendum infert, plane ut tum
intellegant, quanto malo caruerint, qui illa molestia liberantur.
[7] Hoc medicamento primum muliercula quaedam ex Africa ueniens
multos Romae remediauit; postea nos per magnam curam conpositione
eius accepta, id est pretio dato ei, quod desiderauerat qui
uenditabat, aliquot non humiles neque ignotos sanauimus, quorum
nomina superuacuum est referre. [8] Constat autem medicamentum ex
his rebus: Cerui cornua sumuntur, dum tenera sunt, et quasi in
tabulas uel partes breues et tenues diuisa in olla fictili
componuntur operculoque superposito et argilla undique circumdato
fornace aut furno uruntur, donec in cinerem candidissimum
redigantur, atque ita trita in uaso uitreo mundo reponuntur. Cum
dolorem coli habebit aliquis, ante diem abstinebitur quam poturus
est medicamentum ab omni cibo atque ita postera die digestus
atque ieiunus accipiet ex hoc puluere cornuum exustorum cocliaria
tria cumulata satis ampla, quibus misceri debent piperis albi
grana VIIII trita et myrrae exiguum, quod odorem tantummodo
praestare possit. [9] Haec in unum commixta in mortario
diligenter agitantur ac teruntur, deinde coclea uera Africana, id
est inde allata, sumitur quam maculosissima et uiua, si fieri
potest, in alio mortario cum sua testa contunditur atque ita
teritur, donec nullum uestigium aut aspritudo appareat
testularum. Postea uini Falerni non saccati cyathus adicitur et
nihilo minus rursus teritur; magis enim tunc apparebunt
aspritudines, si quae resederint. Quibus leuatis iterum
adiciuntur duo cyathi eiusdem uini atque ita cum priore
compositione bene admiscentur, postea transfunduntur quae sunt in
mortario in calicem nouum, qui calix super aliud uas ponitur ad
carbones et adsidue mouetur cocliario liquor, ne quid subsidat
aut peruratur. Vbi bene incaluerit, adiciuntur in eodem calice de
his, quae supra scripta sunt, cocliaria tria et rursus etiam
permouetur uniuersa permixtio. [10] Cum autem calore sufficienti
temperata erit potio, dabitur epotanda uersus orientem; statim
dolor sine dubitatione cessabit. Sed ut penitus aboleatur, dari
potionem similiter oportebit per insequens biduum. Sed quibus hoc
remedium dabitur, cibum in prandio tantummodo aut de tempore in
cena exiguum capient, quod facile conficiant, ne crudi eam
sumant; postea uero in consuetudinem uictus sui remittentur.
Oportebit autem remediatos non intemperanter in futurum uinum
bibere; tametsi enim a coli dolore tuti fuerint, metuere
nihilominus debent, ne alia parte corporis aeque adficiantur ob
intemperantiam, ob quam utique colo fuerant ante uexati. [11]
Antidotus Cosmiana, quae facit mire ad colum; eadem mouet urinam
et prodest omni aduersae ualitudini, sanat et inflationes
periculosas omnium uel plurimorum intestinorum, quem morbum
Graeci ileon appellant, facit et ad hydropicos. Conficitur sic:
Sorborum semimaturorum [Den.] X, marruuii suci [Den.] XIIII,
centaureae tenuis suci [Den.] XIIII, scillae suci [Den.] XIIII,
mandragorae suci [Den.] VI, ascla regiae suci [Den.] VI, opii
[Den.] IIII, laseris Cyrenaici [Den.] I, polii suci [Den.] VI,
opopanacis [Den.] IIII, rosae caninae suci [Den.] IIII,
galbani [Den.] IIII, castorei [Den.] IIII, agarici [Den.]
IIII, sagapeni [Den.] X, gummis [Den.] IIII, artemisiae suci
[Den.] IIII, cicutae suci [Den.] IIII, resinae terebinthinae
[Den.] IIII, millefolii suci [Den.] IIII, trifolii suci [Den.]
VIII, uitis albae suci [Den.] VII, plantaginis suci [Den.] II,
bidellae [Den.] IIII, draconteae radicis [Den.] IIII, terrae
mali [Den.] X, rhus Syriacae [Den.] VI, acori et asari [Den.]
quinos uel senos, meliloti [Den.] VI, inulae radicis [Den.] VI,
glycerizae [Den.] VII, erucae radicis [Den.] VII, panacis
[Den.] VI, cyperi [Den.] IIII, stoechados [Den.] VI, iuniperi
[Den.] VIII, abrotoni [Den.] IIII, chamaecypri [Den.] IIII,
hysopi [Den.] IIII, pulei [Den.] IIII, petrosilini [Den.]
IIII, holisatri [Den.] IIII, dauci [Den.] VI, apii seminis
[Den.] VI, pastinacae seminis [Den.] VI, feniculi seminis
[Den.] VI, arotelli seminis [Den.] VI, alterci seminis [Den.]
VI, urticae seminis [Den.] VI, radicis in cena quae manducatur
seminis [Den.] X, balsami seminis [Den.] IIII, cachari seminis
[Den.] IIII, erui albi farinae [Den.] IIII, piperis albi
[Den.] VI, piperis longi [Den.] VI, carei [Den.] VI, rutae
siluaticae seminis [Den.] IIII, bacarum lauri [Den.] VI, amomi
[Den.] III, malobathri [Den.] VI, myrrae [Den.] VI, turis
[Den.] VI, cassiae [Den.] VI, nardi Syriacae [Den.] X, croci
[Den.] XII, scoeni floris [Den.] VIII, saliuncae [Den.] VIII,
costi [Den.] VI, iris Illyricae [Den.] VII, cinnami [Den.] VI,
olei amygdalini [Den.] X, opobalsami [Den.] IIII. Tunduntur et
cribrantur quae in puluerem redigenda sunt, remittuntur
diligenter quae mollienda sunt omnia. Datur potio nucis auellanae
magnitudine ex mulso, febricitantibus uero ex aqua calida. Ad
auriginem quoque et ad serpentium morsus hoc antidotum satis
utile est. [12] Colice Bassi mirifica, quae prodest sine
sopitione; eadem uentris sanat uitia omnia, facit et ad
difficilem spirationem et ad internos dolores. Conficitur sic:
Mandragorae radicis siue corticis [Den.] VI, rhus Syriaci
[Den.] VI, cinnami [Den.] VI, acori [Den.] VI, brassicae
seminis [Den.] VI, costi [Den.] VI, iridis [Den.] VI, piperis
longi [Den.] VI, piperis albi [Den.] VI, cicutae suci [Den.]
XII, opopanacis [Den.] VII S[Sem.], stoechadis [Den.] VIIII,
dauci Cretici [Den.] VIIII, mii [Den.] VIIII. Phoebus
adiciebat, ut auctor remedii huius refert, myrrae [Den.] VI,
opii [Den.] VI, asari [Den.] VIIII, castorei [Den.] VIIII.
Contusa haec et cribrata miscentur et ex melle colliguntur
diligentissime uniuersa atque ex eo medicamento quantum nux
auellana est datur cum cyathis tribus aquae calidae, sed post
cibum; ieiuno enim non oportet dari. [13] Coli dolorem auertes,
si de lacertarum caudis summitates tuleris et auro incluseris et
ligaueris circa umbilicum, aut si de reste uentrem
circumcinxerint, de qua quis laqueo uitam finierit. [14] Colum
sanat cum pinnis upupa exusta et ex uino cinis eius potui datus.
Hirundinum etiam stercus in cibo uel in potu sumptus tribuit colo
sanitatem. [15] Hoc antidotum siue oxyporium, quod bufagos
dicitur, facit ad coli inflationes et ad digestionem, unde mane
ieiunus accipies catapotia tria magnitudine grani piperis.
Conficitur sic: Nepetae —[Vnc.] III, pulei ueteris —[Vnc.] III,
libistici seminis —[Vnc.] IIII, petrosilini —[Vnc.] I, apii
seminis —[Vnc.] I S[Sem.], thymi —[Vnc.] I, piperis —[Vnc.] VI;
mellis optimi non despumati quod sufficiat ad concorporandas et
temperandas species adicietur et in dolio uitreo condetur sub
signaculo habendum, sicut usquequaque haberi debent uniuersa
medicamina. [16] Ad ileon uel colum bacas lauri octo concides et
coques in uini subdulcis cyathis tribus et calefactum ex eo
poculum ieiuno bibendum dabis. [17] Croci [Scrip.] II, myrrae
[Scrip.] II, opii [Scrip.] I. Singula quaeque teres separatim et
postea simul parata in aqua miscebis atque in modum fabae
pastillos factos in anum inicies; mire colo remediando proderit.
[18] Satureiae surculos X tolles tribus digitis, conteres et uino
Amineo sincero mixtos colo laboranti dabis bibendos; sincerum,
qui biberit, experietur remedium. [19] Folii pastillos duos, apii
seminis heminam, feniculi seminis quartarium, piperis grana
XXVII, satureiae floris uel seminis quartarium. Omnia haec
diligenter teres et cribrabis et cum piper bene tritum
permiscebis, deinde in mortario omnia pariter cum uino uetere
quantum diligentius teres et facies pastillos XV, quos siccabis.
Cum siccati fuerint, singulos pastillos coli dolore laboranti
dabis solutos in ternis cyathis uini ueteris calidi, sed bene eos
solues, ut totum ebibi possit; pastilli autem paris ponderis
esse debent. [20] Salicis foliorum dragmam cum piperis granis XXI
ex uino diligenter teres et triduo tres potiones ex eo bibendas
dabis coli dolore confecto. [21] Herbae uettonicae pollinis
[Scrip.] VI ex aquae calidae cyathis tribus colico ieiuno
bibendum per triduum dabis. [22] Plantaginem, quae sine lanugine
fuerit, contusam cum sale adponito ad umbilicum colici; mire
proderit. [23] Anulus de auro texta tunica fit exusta, cui
insculpitur uice gemmae piscis aut delfinus sic, ut olochrysus
sit et habeat in ambitu rutunditatis utriusque, id est et
interius et exterius, Graecis litteris scriptum:
Θεὸς κελεύει μὴ κύειν κόλον πόνους.
Obseruandum autem erit, ut, si in latere sinistro dolor fuerit,
in manu sinistra habeatur anulus, aut in dextra, si dextrum latus
dolebit; luna autem decrescente die Iouis primum in usu habendus
erit anulus. [24] Ad coli dolorem requires fimum lupi et ossa,
quae ibidem inueneris, contundes et puluerem ex his facies et in
aqua frigida ieiuno bibendum dabis. [25] Ad coli dolorem die XII
Kal. April. uiolas mane colligi facies et teri in mortario
diligenter, postea in mortarium ipsum mittes uini ueteris
potiones VII et, cum temperaueris cum uiolis, a die supra scripto
potiones per septem dies continuos dabis; sed cautus esse debes
in uiolis colligendis, quia pleraeque sunt noxiae. [26] Ad coli
dolorem scribere debes in lamina aurea de grafio aureo infra
scriptos characteres luna prima uigesima et laminam ipsam mittere
intra tubulum aureum et desuper operire uel inuoluere tubulum
ipsum pelle caprina et caprina corrigia ligare in pede dextro, si
dextra pars corporis colo laborabit, aut [si] in sinistro, si
ibi causa fuerit, habere debebit. Sed dum utetur quis hoc
praeligamine, abstineat uenere et, ne mulierem aut praegnantem
contingat aut sepulcrum ingrediatur, omnino obseruare debebit. Ad
ipsum autem coli dolorem penitus euitandum, ut sinistrum pedem
semper prius calciet obseruabis. Hi sunt characteres scribendi in
aurea lamina:
L Ψ Μ Θ Κ Ι Α
L Ψ Μ Θ Κ Ι Α
L Ψ Μ Θ Κ Ι Α
[27] Leporini stercus pilulas septem tere et cum dulci uino
colico per triduum da bibendum. [28] Ad coli dolores mentastri
folia, quantum tribus digitis adprehendere potueris, tolles et
his adicies feniculi seminis cocliaria duo. Haec in unum quam
minutissime teres, postmodum addes uini ueteris optimi cyathos
quattuor, tum calefactam potionem, quantum digitus pati possit,
ieiuno bibendum dabis; continuo uentos emittet et deiectionem
faciet. Hac ergo potione si quis triduo usus fuerit, quamuis
graues coli dolores euadet. [29] Gallinam per totum diem a cibo
abstineto, dein postero die cum eam occideris, crura eius cum
sale et oleo inassato et ieiuno colico, qui se pridie cibo
abstinuerit, manducanda dato; mirifice profueris. [30] Corydallus
auis, id est quae alauda uocatur, quae animos hominum dulcidine
uocis oblectat, cum sua pluma in uaso fictili gypsato in furno
posito ita conburitur, ut teri possit, contritae autem
tenuissimus puluis reponitur et, cum opus fuerit, ex eo cocliaria
duo uel tria cum aqua calida per triduum aut quadriduum dantur.
Incredibile hoc colicis remedium, quod adeo prodest, ut omnia
medicamina merito superare uideatur. [31] Stercus caprunum recens
in aqua remissum colatumque cum mulsi cotylis tribus et piperis
contriti granis LX in tres potiones diuisum per triduum datur
ita, ut prius corpus eius colici, cui potio danda est, acopo
perunguatur, ut perfrictiones omnes coacto sudore discedant; miro
remedio sanabitur. [32] Sucinum tundes et ex eius farina duo
cocliaria cum aqua non nimium feruenti bibenda colico ieiuno per
triduum dabis; efficaciter proderunt. [33] Sanguinem anguillae
cum robello uino duplici mensura coniunges et ex aqua tepida
mixtum colico ieiuno dabis bibendum, sed sub dolore dari oportet;
nam et praesens remedium feret et in futurum morbo huiusmodi
liberabit. [34] Si aduersus colum uiro remedium opus erit, de
ariete, quem lupus occiderit, fasciolam puer inpubis faciat et
inde uirum ad corpus adcingat, si uero mulieri medendum erit,
similiter de oue, quam lupus occiderit, puella uirgo cingulum
faciat et mulierem circa corpus accingat; efficaciter prodest.
[35] Lepori uiuo talum abstrahes pilosque eius desub uentre
tolles atque ipsum uiuum dimittes. De illis pilis uel lana filum
ualidum facies et ex eo talum leporis conligabis corpusque
laborantis praecinges; miro remedio subuenies. Efficacius tamen
erit remedium ita, ut incredibile sit, si casu os ipsum, id est
talum leporis, in stercore lupi inueneris, quod ita custodire
debes, ne aut terram tangat aut a muliere contingatur; sed nec
filum illum de lana leporis factum debet mulier ulla contingere.
Hoc autem remedium cum uni profuerit, ad alios translatum, cum
uolueris et quotiens uolueris, proderit. Filum quoque, quod ex
lana uel pilis, quos de uentre leporis tuleris, solus purus et
nitidus facies. Quod si ita uentri laborantis subligaueris,
plurimum proderit, ut sublata lana leporem uiuum dimittas et
dicas ei, dum dimittis eum: “Fuge, fuge, lepuscule, et tecum
aufer coli dolorem.” [36] Euforbi dragmam rediges in tenuissimum
puluerem et ex eo partes duas facies, unam cum ouo semicocto
ieiuno colico dabis, alteram tertio die similiter facies; mire ac
sine repetitione emendabis coli dolorem. [37] Conpositio coliace
primaria: Nardi folii, spicae nardi Indici, ammomi, piperis
albi, costi, papaueris, lentis Syriacae uncias singulas, myrrae,
zingiberis, asari Pontici semuncias singulas in puluerem rediges
et cum melle optimo despumato, quantum sufficiat, permiscebis et
ieiuno colico quod satis sit dabis. [38] Conpositio coliaces ex
libro Philonidis, quae etiam Tiberio Caesari conponebatur, graues
et inueteratos dolores mitigans, mihi quoque experimentis
notissima. Accipit haec: Apii seminis heminam, anethi tenuiter
arefacti semunciam, castorei semunciam, myrrae semunciam, nardi
spicae semunciam, opii semunciam, croci semunciam, piperis longi
semunciam, piperis nigri semunciam, petrosilini semunciam. Apium
pridie macerabis et teres, cetera tundes et cribrabis et mixta
cum apio in mortario diligentissime conteres et melle despumato
optimo conprehendes atque in uaso uitreo condes. Cum opus fuerit,
dabis denarios singulos ex aquae calidae cyathis tribus. [39] Ad
coli dolorem stercus bubulum recens exprime per linteum mundum
et sucum eius in qualibet potione colico da bibendum; statim
subuenies. Quod remedium efficacissimum esse multa experimenta
docuerunt. [40] Papauer ex aqua mulsa decoctum dabis colico
ieiuno bibendum; confestim subuenies. [41] Inter experta
subnotatum est hoc colicis mirum remedium sic: Fici siccae
—[Vnc.] I, iris Illyricae —[Vnc.] I, uettonicae —[Vnc.] I in
ollam nouam mittes cum bisextio aquae et cum supra scriptis ad
dimidias coques et inde heminam dabis ieiuno colico potandam.
[42] Herba, quae millefolium appellatur, trita ex uino austero
nigro utiliter colicis bibenda datur. [43] Herbam nepetam dextra
manu colliges, in quantum sufficere posse credideris, eamque ad
leuitatem conteres et cum uino dulci ac uetere uel Libycensi
colico ieiuno per triduum dabis; sed uini modus sit quartarius;
facillime proderit. [44] Fuliginis bene tritae et cribratae
ternos denarios per triduum ex aqua calida ieiuno colico potui
dabis. [45] Lacertum uiridem, quem Graeci sauron uocant, capies
perque eius oculos acum cupream cum licio quam longo uolueris
traicies perforatisque oculis eum ibidem loci, ubi ceperas,
dimittes ac tum filum praecantabis dicens: TREBIO POTNIA
TELAPAHO. Hoc ter dicens filum munditer recondes cumque dolor
colici alicuius urguebit, praecinges eum totum supra umbilicum et
ter dices carmen supra scriptum. [46] Praesentaneum colicis
remedium sic: Oua putidissima in sole ponito, ut persiccentur.
Cum aruerint, conteres et minutissime percribrabis et ad
praesidium in doliolo uitreo condes, cumque in aliquo
auspicabitur coli dolor, in hemina aquae calidae dabis bibenda
cocliaria tria. [47] Costum et piper pari pondere tundito et
cribrato, inde scripulum unum ex aqua calida colico da bibendum.
[48] Stercus murinum ex quocumque liquore ignoranti colico, ne
horrescat, bibendum dabis; mirum est. [49] Subpositoria colice
inuicta: Myrrae —[Vnc.] III, croci Siculi —[Vnc.] II, piperis
albi —[Vnc.] II, opii Hispani —[Vnc.] II. Haec omnia tundes uel
conteres et pilulas facies magnitudine fabae solidae et tres
subpones. Habebis sane curam, ut aeger dormiat et ne uomat;
uomitus enim concitare consueuit. [50] Ad coli dolorem remedium
physicum sic: Stercus ouis montanae mense Septembri deficiente
luna pridie inclusae mane excipies et sole durabis atque in
puluerem rediges et habebis in uaso uitreo siue stagneo. Cum usus
exegerit, cocleare plenum colico ex aqua calida, si
febricitauerit, si sincerus erit, cum uino per triduum dabis.
[51] Ouis agnum, quem primum pariet, manu excipies ita, ut terram
non tangat, et de fronte eiusdem agni lanam tolles, sed et de
ipsa oue, et uerris, qui coitum cum scrofa faciet, semen eadem
lana excipies ita, ut terram non tangat, et includes lanam cum
semine uerris in lupino aureo uel tubulo et alligatum in brachio
uel mediis partibus corporis colico suspendes. [52] De nouem
coloribus ita, ut ibi album uel nigrum non sit, facies ex
singulis singula fila et omnia in se adunata acu argentea per
oculos catuli nouelli, qui nondum uidet, traicies ita, ut per
anum eius exeant, tum ipsa fila in se counata torquebis et pro
cingulo ad corpus mediis partibus uteris; catulum sane uiuum
confestim in flumen proicies. [53] Ad colum remedium physicum
sic: Canem de sterculinio aut de aliquo sordido loco iacentem
expellat et fuget qui patietur coli dolores et statim illic
mingat; ilico remediabitur. [54] Iniectio ad coli empneumatisim
sic: Olei anethini —[Vnc.] VI, butyri exsalati —[Vnc.] III, nardi
—[Vnc.] II. [55] Haec permixta et calida per clystere
infunduntur. Ad colum sanandum remedia infra scripta de Prosdochi
medici remediis electis: Lotium ichneumonis cum lacte uaccae
nigrae dabis in impetu coli potandum; continuo subuenies. [56]
Iniectio ad colum sic: Colocynthidas duas et rutae et faenograeci
et bacarum lauri quantum satis existimaueris in aqua coques diu
et addes mellis parum et ita inicies colo laborantem. [57] Olei
rutacei heminam, asphalti Iudaici —[Vnc.] IIII, castorei —[Vnc.]
IIII terens permiscebis et sic inicies colicum. [58] Alii caput
purgatum tritum infundes pici liquidae atque ita inicies; statim
sedabitur coli dolor. [59] De experimento ad colum: Rubi foliorum
sucum et capparis sucum aut rhamni et mellis tantundem miscebis
et dabis plenum ex eo cocleare aut nocte aut satis mane colico
potandum. [60] Iniectio ad colum sic: Butyri coclear unum,
cedriae coclear unum, opii quanta erui sit magnitudo, olei
[Pon.] I, in quo bacae lauri XV tunsae et cymini quantum manu
capias cum speciebus supra scriptis infusis et diligentissime
tritis coquantur. Ex eo qui laborat coli uitio inicietur ita, ut
prius caldam aquam bibat. [61] Confectio iniectionis ad colum
sic: Opii draĝ[g cum linea suprascripta]. VI, castorei draĝ[g cum
linea suprascripta]. IIII, myrrae troglodytis draĝ[g cum linea
suprascripta]. I, croci draĝ[g cum linea suprascripta]. I, nitri
draĝ[g cum linea suprascripta]. II, euforbi draĝ[g cum linea
suprascripta]. II, rutae siluestris draĝ[g cum linea
suprascripta]. II, mellis quanto denseri omnia possint. Quibus
permixtis trochiscos diligentissime factos seruabis et, cum
necessitas fuerit iniciendi, adicies olei anethini —[Vnc.] VI,
butyri exsalati —[Vnc.] III, nardi —[Vnc.] II. His omnibus de
trochiscis, quorum descriptio superius continetur, adicies
quantum fabae granum est in aqua modica solutum et ita hac
iniectione diligenter uteris.

CAPVT XXX. AD VENTREM RESOLVENDVM ET OMNES EIVS DIFFICVLTATES
NECNON ET AD CHOLERA PROICIENDA VEL INHIBENDA SALES ET POTIONES
ET CATAPOTIA CATHARTICA DIVERSA DE EXPERIMENTIS

[1] Quoniam interdum res postulat et per aluum detrahere materiam
omnis umoris siue hydropis siue diutinae lippitudinis secundum
sanguinis quidem detractionem, quo et scabiem et ignem sacrum et
papulas habentibus subuenitur (nam maxime fleuotomo huiusmodi
circa cutem summam uitia innata sedantur) itaque non tam alienum
iudicauimus horum quoque genera exponere. Sed prius dicemus, quae
aluum mediocriter molliant et quae sint ad hoc simplicia
remedia. [2] Mollit ergo aluum herba mercurialis leuibus
holeribus quam plurima mixta. Item mollit aluum nitri [Den.]
semissis mixtus cum resina terebinthina et auellanae nucis
magnitudine deuoratus. Caules quoque V uel VI cum salis granis
totidem et apii semine paribus mensuris decocti in uino non
austero molliendo uentri plurimum prosunt, si et ipsi manducentur
et ius illud bibatur ante cibum, ut inter prandium et cenam
aluum leniter molliat. [3] Ouilli lactis sextario si quis adiciat
cnici purgati [Den.] IIII et discoctum ita ebibat, molliet
uentrem. Quidam tribus heminis uini adiciunt aloes [Den.]
semissem et ita totum per partes aqua mixtum bibunt, ut molliant
uentrem. Soluit autem aluum utiliter ipsa aloe per se uictoriati
denarii pondere ex aquae cyathis tribus uel frigidae uel calidae
epotata. [4] Purgat optime uentrem chamelaea herba, quae folia
similia oliuae habet; quorum quinque uel sex dari oportet trita
ex aquae mulsae cyathis quattuor frigidae, si adsuetus erit, cui
remedio opus est, sin minus, calidae adiecto salis cocliario;
detrahit enim largiter bilem. [5] Purgat bene aluum filicis radix
lota et rasa atque in minimas particulas concisa ad semunciam
aceto aspersa, deinde cocta, ut solet holus coqui, et ita cum
panis uncia consumpta. [6] Purgat bene haec conpositio uentrem:
Aloes [Den.] semissis, colophoni [Den.] S[Sem.]. Vna teruntur
haec, adicitur mellis quod satis sit ad colligenda ea. Datur ex
aquae calidae uel frigidae cyathis IIII. Hoc medicamentum
stomachum non conrumpit. [7] Globuli mirifice purgantes uentrem,
qui ut sumuntur, ita integri deiciuntur nec laedunt stomachum.
Conficiuntur sic: Colophoni [Den.] IIII, bidellae [Den.] II,
gummis [Den.] II. Haec trita lactucae suco colliguntur et
finguntur pilulae magnitudine fabae. Dantur a tribus pilulis
usque ad septem, prout cuiusque uires patientur. [8] Globuli, qui
etiam cenanti dantur et efficiunt mane uentris deiectionem
quantum satis sit, sic: Colophoni [Den.] III, aloes et
tragacanthi binos. Hoc pridie aqua maceratur, postero die ceteris
admiscetur. Fiunt inde globuli fabae magnitudine, dantur a
tribus usque ad VII. Prosunt plurimum uentri et stomachum nullo
modo uexant. [9] Cucurbita siluatica trita, quam Graeci
colocynthida uocant, detrahit per uentrem et pituitam et bilem
luridam, nonnumquam et atram deorsum uersus uocat, si cum mulsa
aqua detur. [10] Item cucumeris anguini radix et eius, quem
edimus, detrahit bilem; sed anguini radicis cortex eandem uim
quam ueratri habet, nisi quia paulo remissior est, <et> multo
magis uiribus caret quam cucumeris, quem edimus. Anguini ergo
cucumeris dari oportet [Den.] VI S[Sem.] ex aqua mulsa; detrahit
enim pituitosa et biliosa. Cucumeris, quem edimus, radicis dari
oportet [Den.] IIII similiter uel sparti seminis tantundem.
Similiter et iridis radices datae prosunt. [11] Item †thiasi†
radices pituitam et bilem detrahunt nec minus epithymon;
praestant hoc melius, quod atriora et acriora deducunt. Et herba
urceolaris [et] quae appellatur detrahit biliosa et aquatiora.
Nam cunicla, quam Graeci cnecon uocant, detrahit aquatiora per
uomitum. Aquam uero solam deducit mori lacrima uel radix incocta
potui data. [12] Iris calefacit, soluit, purgat, concoquit,
ulceris quoque interni duritias mollit et uentris stricturas
mouet. [13] Irinum oleum per clystere inmissum pituitosa et
aquata et purulenta et atra deducit. Pollion uero biliosa et atra
oleo chamaemelino mixto per sellas deducit. Scamoniae sucus
solam detrahit bilem; datur ex aqua ad denarii semissem et
tertias eius cum salis [Den.] quinque; sed stomacho infirmo non
conuenit. [14] Elaterion purgat sursum per uomitum, aquam uero
deorsum et pituitam et bilem omnis generis deducit; plus autem
eius quam uictoriati tertiam partem non oportet dari. Cyclaminos
uero detrahit per sellas pituitam et aquam. Hippophaes detrahit
pituitam et liquores aquatos; datur eius uncia cum aqua mulsa.
Eiusdem quoque lacrima uictoriati ponderis data ex aqua mulsa
bilem purgat; nam radix tantum aquam deducit. [15] Centaurei
tenuis sucus, quantum nux auellana recipit, potus ex aqua mulsa
uentrem soluit. Item herbae ipsius tritae [Den.] III ex sale et
exiguo aceto dati cum aquae cyathis VI biles deducunt. Meconidos
quoque herbae sucus cyathis duobus datus detrahit bilem.
Cucurbitae domesticae sucus cyathorum trium cum uini albi
calefacti hemina datus et olei semuncia detrahit pituitam et
bilem, sed oportet, quibus hoc purgatorium datur, ut postea quam
plurimum deambulent. [16] Damasonis radix detrahit sursum
deorsumque pituitam atque bilem et ex uino et aqua mulsa data.
Sed si per sellas aliqui magis uoluerit purgari, sucum sumat, si
sursum uersus, radices eius accipiat. [17] Veratri nigri radicis
[Den.] semissis et eius tertia portio pota ex uino passo per
sellas detrahit bilem; ueratri uero sucus albi ad mensuram
denarii unius potus ex passo detrahit pituitam et per uomitum et
per sellas. [18] Chamelaea pota, quae dicitur restis oliuae,
aquam detrahit; calfacit enim plurimum. Eadem prodest hydropicis
et elephantiam habentibus, si quis eius seminis grana numero XX
dederit ex aqua mulsa. Eiusdem folia tenera trita et in globolos
redacta aquam mouent, si quis ea per anum iniecerit; prosunt enim
et ad duritias uentris laxandas et ad morbos interaneos
depellendos. [19] Purgatio uentris, quae facit ad lumborum
dolores et ad omnium febrium molestias depellendas. Accipit haec:
Scamoniae [Den.] VIII, ueratri nigri, anesi, afronitri, nardi
Syriacae, cassiae, cinnami, singulorum [Den.] binos. Dantur haec
trita et mixta cum aqua mulsa hemina; datur interdum uel ex
aceto uel ex melle uel ex aqua sola. Abigit etiam conceptum
feminis praegnantibus datum. [20] Purgatio uentris altera sic:
Scamoniae [Den.] XII, ueratri nigri [Den.] XVI, croci [Den.] V,
myrrae [Den.] VII, cinnami [Den.] VII, panacis [Den.] VIII,
piperis [Den.] V, afronitri [Den.] VI. Trita haec et in
puluerem redacta melle consparguntur. Datur ex his [Den.] I
S[Sem.] ex aquae frigidae uel calidae cyathis tribus. [21] Ad
uentrem laxandum cucurbitae siluaticae interaneorum, scamoniae,
afronitri paria pondera in unum teri oportet atque inde dari
globulos tres fabae magnitudine ex calda aqua. Conuenit autem
aqua colligi uel conspergi hoc medicamentum. [22] Aliud remedium
ad uentris purgationem sic: Vuae passae exemptis granis contusae
[Den.] IIII, anesi [Den.] VIII, alterci <... elaterii>, id est
cucumeris, in partes diuisi loti et siccati [Den.] VII, ueratri
nigri [Den.] XVI, cunilae seminis purgati interiora [Den.] XII.
Haec in puluerem redacta colliguntur et ex aqua dantur, quantum
fabae tria grana sunt, superque acetum cum melle mixtum bibitur.
[23] Item alia uentris purgatio eiusdem effectus. Accipit haec:
Scamoniae [Den.] VIII, ueratri nigri [Den.] VIII, cucurbitae
siluestris interiora [Den.] VIII, afronitri [Den.] VIII, iridis
[Den.] VIII, nardi Syriacae [Den.] V S[Sem.] et uictoriati
partem tertiam, myrrae idem ponderis. Puluis ex his factus melle
colligitur; dantur ex medicamento hoc globuli, quantum fabae
magnitudo est, ad [Den.] IIII uel V, quibus deuoratis acetum
melle mixtum superdandum est. [24] Ad omnem molestiam febrium et
ad lateris dolorem cum febri, item ad lumborum dolorem molestum
et aduersus liquores gluttinosos et spissos per uentrem
digerendos recte dabitur hoc medicamentum sic: Cucurbitae
siluaticae interiores partes aridas, quae quasi pluma sunt,
[Den.] VI, croci ac panacis [Den.] senos, marruuii suci [Den.]
VIII, glycerizae [Den.] IIII, piperis albi <[Den.]> VI,
piperis longi [Den.] VI, stoechados [Den.] VI, scoeni floris
[Den.] IIII, malobathri [Den.] III. Passo colliguntur trita
haec omnia; dantur ex his denarii singuli cum aquae calidae
cyathis binis uel ternis. [25] Soluunt uentrem superposita haec:
Cucumeres siluaticos maturos arefieri oportet, deinde contusos
felle taurino conspergi atque emplastri modo inlini alutae aut
linteolo spisso ad magnitudinem digitorum quattuor, ut umbilico
tantum superponas; quod statim tollendum erit, ubi uentrem
mouerit. [26] Et hoc medicamentum eiusdem rei gratia umbilico
superponi oportet aut lateri, quod recipit haec: Cucurbitae
siluaticae interiora, quae quasi flocci sunt, aluminis liquidi,
costi, scyni, tithymalli, lathyridis herbae, laseris Cyrinaici
paria pondera trita felle taurino collecta lateri uel umbilico
cum cucumeris siluatici maturi suco eodem modo, quo supra
scriptum remedium, superponuntur. [27] Hiera ad resolutum
stomachum et reicientem quodcumque sumpserit. Conficitur sic:
†Thallos† nigrae [Den.] V, masticis [Den.] IIII, cinnami,
scoeni floris, malobathri, nardi Syriacae, croci, asari,
xylobalsami, singulorum [Den.] senos. Haec trita uel contusa
melle consparguntur et ita reponuntur et, cum opus est, ad modum
fabae cum oxymeli dantur. [28] Purgatio, qua Cosmus medicus
frequenter usus est, quae hiera minor dicitur. Facit ad omnia,
quae supra scripta sunt, conficitur sic: Scamoniae denarii
uictoriati pondus [partem unam], ueratri nigri [Den.] I, panacis
[Den.] S[Sem.]. Ex melle consparguntur haec trita, datur ex his
quantum nux auellana est ex aquae mulsae cyathis quattuor.
Globuli quoque supra dicta magnitudine sicci de hoc medicamento
duo tresue dantur ieiuno uel post cenam uorandi. [29] Turundis ad
soluendum uentrem uti oportet eiusmodi: Fici aridae, pulei,
absinthi, aloes, nitri, fellis taurini arefacti ex interiore
parte, horum paria pondera melle bene percocto colligi oportet et
fingi turundos, qui per anum inmittantur. [30] Item turundi ad
uentrem laxandum sic: Cucurbitae siluaticae floccorum interiorum
[Den.] V, nitri nigri usti [Den.] V, fici pinguis pulpae
[Den.] IIII, mulsae P. I. Coquuntur haec omnia ex mulso
diligenter et postea fiunt turundi, quibus et absinthi aliquid
admiscetur, atque ita, ut supra dictum est, ano iniciuntur. [31]
Herbae peduclariae [Den.] IIII, farinae ex lolio [Den.] IIII
cum felle taurino liquido et melle percocto miscentur paria
pondera et fiunt turundi, qui similiter ad laxandum uentrem ano
iniciuntur. [32] Sucus astla regiae admixtus farinae ex tritico,
deinde subactus in panis modum et coctus in furno atque essui
datus purgat bene uentrem. [33] Epithymi [Den.] VII, salis
[Den.] V in aqua mulsa si potui dederis, pituitam et bilem omnem
per uentrem detrahes. [34] Agaricum detrahit per uentrem spissum
et corruptum umorem, cuius ut plurimum dantur denarii duo cum
salis denariis duobus potandi ex mulsae gluttis V. Minime hoc
remedium stomachum laedit omnemque purgat umorem neque sanguinem
corrumpit nec, si quae partes interius tument, exulcerat, uerum
etiam adiuuat. Prodest et iocineris tumoribus <et iis>, quos
Graeci peripleumoniticos appellant. [35] Cucumeris, quo uescimur,
seminis cyathus tritus et nucum pinearum purgatarum cyathus
contritus et sal cum melle tritus, in unum mixta haec soluunt
uentrem, febres quoque aduenientes inminuunt, morsus stomachi
sedant, acres liquores bilesque reprimunt. [36] Aqua mulsa ex
melle crudo pota uentrem mouet, extenuat gluttinosa, lieni
prodest. Eadem intestinis praestat remedium et uenis, quae sunt
in proximo circa intestina, medetur, liquores etiam, qui pulmoni
insidunt et difficile excreantur, depellit. Sed stomacho aptius
est mel aceto mixtum; minus enim inflat. Efficacior est tamen
umoribus aqua mulsa; magis enim extenuat liquores et iucundius
sumitur. [37] Absinthium potum mouet bilem maxime iocineri
insidentem. Coctum quidem cum aqua sumi debet; nam et per urinam
et per uentrem cruditatem omnem deducit et stomacho opitulatur et
sanguinem spargit. Cuius summa potio est [Den.] VI cum salis
[Den.] III, mellis cyatho uno et aquae sextario, sed si magis
aliquis aluum citare uoluerit, salis [Den.] VII admiscere debet.
[38] Dantur bene ad soluendum uentrem potiones uel polenta cum
aqua, in qua aut †cera† aut puleium aut thymum aut herba
mercurialis incocta fuerit; sed et haec ita in tribus sextariis
aquae decoquuntur, donec ad sextarium perducatur. Ad inflationem
uero stomachi saliuncam in aqua decoqui oportet et exiguum acetum
adici atque ita potui dari. [39] Hysopum uentri mouendo
uehementius est quam absinthium, datur autem similiter decoctum
atque eadem mensura. Prodest etiam his, quibus in pectore
liquores gluttinosi subsistunt, qui et spirandi difficultatem et
stridorem stomachi faciunt; item his prodest, qui in toto corpore
uidentur liquores concoctos habere. [40] Alium cum herbae
mercurialis foliis aut semine coctum uel cum ruta et absinthio
coctum magis mouet uentrem, liquores autem omnes adiectis duabus
radiculis ueratri nigri etiam in febri datum deducit per uentrem
uel sursum uersus per uomitum purgat. [41] Embamma, quo uenter
soluitur, sic: Scamoniae [Den.] I, zingiberis [Den.] I, piperis
[Den.] I, nitri [Den.] I. Haec contusa et cribrata reponuntur;
inde, cum opus est, sumitur cocleare plenum et adicitur embamma
factum ex garo et aceto mensurae cyathi dimidii. Ex hoc lactucam
aut maluam comedere ieiunum oportet, sed sensim, non uniuersam.
Cum quis per uentrem purgatus fuerit, etiam uomat in balineo
medicamentum, quo reiecto domum reuersus cibum sufficienter et
uinum sumat. [42] Vinis uti oportet ad intestinorum dolores
factis ex ruta et puleio, apio, origano, aneso, daucio, thymo,
hysopo, panace, dictamno, anetho. [43] Sabuci semen tritum cum
uino datum et uentrem mouet et prodest intestinorum doloribus.
Chamaeropis quoque semen ex uino datum similiter prodest. Necnon
et chamaepitys trita ex uino pota idem praestat. Etiam semen
balsami potum ex uino iuuat uentrem; calefacit enim uiscera et
extenuat ac discutit inflationes. Prodest et ad hoc nasturcium
potum ex uino; nam et calefacit et mollit uiscera et urinam
mouet, prodest et intestinorum doloribus et inflationibus et
suspirium reprimit et rupta conponit. [44] Ad uentrem soluendum
herbam polypodium teres et in ptisana ieiuno sorbendam dabis;
statim soluetur qui acciperit. [45] Ad suppressionem uentris
nitri et cumini certum quid aequo pondere ex oleo concorporabis
atque inde ad magnitudinem fabae grani maioris in anum inicies.
[46] Ad uentrem eliciendum alumen ad magnitudinem fabae resolues
et ano inicies; statim omnem duritiem laxabit. [47] Ad uentris
stricturas soluendas betaceum concides minutatim cum terrae
modico, quod ei, dum auellitur, adhaeserit, et in ollam coicies
et adicies liquaminis optimi et olei optimi et uini quantum
aestimaueris necessarium et coopertam ollam super carbones pones.
Quod cum lento igni fuerit percoctum, nitri unciam unam uel duas
minutatim supersparges et tum sucum illum de olla uel ius cum
uino miscebis et bibes. [48] Vt uenter facilis sit, nitri
perlucidi, stafis agriae, betae, mellis cocti modicum, haec
permiscebis atque in modum collyrii rotundi interius in anum
inicies. [49] Confectio salis cathartici sic: Scamoniae —[Vnc.]
III, zingiberis —[Vnc.] III, petrosilini —[Vnc.] III, salis
ammoniaci —[Vnc.] IIII, masticis —[Vnc.] II, piperis albi —[Vnc.]
I, ita, ut scamoniam coquas, ut minus laedat. Coques enim sic:
mittes in pastam et deinde mittes in furnum, ut cum ea coquatur,
et aliquantulum plus mittes, ut, cum cocta fuerit, ad pondus
supra scriptum ueniat, et cum refrigerauerit, tolles et sic omnia
teres et miscebis et ad quod uolueris manducandum in conuiuio
pro quibuscumque salibus uteris. [50] Confectio catapotii:
Scamoniae —[Vnc.] I, aloes epatitae —[Vnc.] II, bidellae [Scrip.]
VI, euforbi [Scrip.] III. Haec omnia in puluerem rediges et
postea de caulibus non plantatis sucum facies et sic commisces et
facies pastillos pisillos et siccabis deuorandosque post cenam
uel mane ieiuno dabis. [51] Confectio salis cathartici, quam
Marcellus ostendit, sic: Salis duri et assati [Pon.] I —[Vnc.]
II, salis ammoniaci [Pon.] I —[Vnc.] IIII, piperis albi —[Vnc.]
III, zingiberis —[Vnc.] IIII, inulae semen —[Vnc.] II, ameos
—[Vnc.] III, hysopi Cretici —[Vnc.] III, laseris radicis —[Vnc.]
III, thymi —[Vnc.] III, folii —[Vnc.] III, apii semen —[Vnc.]
III, anesi —[Vnc.] III, petroselini Macedonici —[Vnc.] III,
origani —[Vnc.] IIII, nasturci semen —[Vnc.] III. Haec omnia
tunsa cribrata atque in puluerem tenuissimum redacta et in unum
commixta repones in uase uitreo et inde quotiens aliquid sumes
seu bibes, quasi pro aliis salibus uteris. Emendantur his uitia
haec: indigeries, fleuma frigidum, quod de cerebro descendit in
stomachum, [ad] omnes umores supernatantes stomacho, qui de felle
rufo concitantur. Ad dolorem quoque faucium facit et ad
caliginem, detergit et omnes umores in uisceribus contractos,
sanat et iecur et splenem et tussem curat et eos, qui uix
anhelant, reficit. Curat et colum et morbum articularem
compescit. Digestorium mirificum est, febres cotidianas temperat,
febres acutas compescit, id est emitritaicas, quartanas
conpremit. Mira in omnibus est commoditas. [52] Liquamen
catharticum quomodo confici debeat: Zingiberis [Scrip.] III,
petrosilini [Scrip.] III, piperis [Scrip.] III, laseris [Scrip.]
III, scamoniae [Scrip.] I, liquaminis [Sext.] I. Haec omnia
permiscebis et sic uteris. [53] Ad uentris facilitatem betas
recentes de horto cum sale coque et earum aquam cum uino calidam
bibe et ipsas ex oleo manduca. Carnis etiam porcinae recentis
[Pon.] III cum aquae [Sext.] V et cum sale coque ad tertias et
bibe tepidum ius cum uino. [54] Ad cholera proicienda herbae,
quae Graece dicitur chamaepitys, [Syriatice dicitur syrtu] folia
nouem mitte in aquam calidam et bibe; omnia cholera per os
proicies. Radicem herbae ipsius percuties ferro et non amplius
quam duas guttas excipies in aqua calida et bibes; omnia cholera
per uentrem proicies. Sed caue, ne plus suci huius accipias, ne
laedaris; nam et os, si nimius sit, male accipit. [55] Confectio
absinthiati ad cholera et flegmata proicienda et ad uentrem
laxandum sic: Nardostachys [Scrip.] VI, scynoanthos [Scrip.] II,
costi [Scrip.] VIII, masticis personatae [Scrip.] IIII, absinthi
herbae [Scrip.] I, croci [Scrip.] II, folii [Scrip.] VI, uini
ueteris Italicos [Sext.] quinque, mellis optimi [Sext.] unum et
semis. [56] Item alia confectio absinthiati cathartici: Vini
ueteris [Sext.] IIII, rosae siccae [Scrip.] II, cassiae [Scrip.]
IIII, scynoanthos [Scrip.] II, folii [Scrip.] II, ammomi [Scrip.]
II, costi [Scrip.] II, masticis [Scrip.] II, herbae absinthi
siliquam unam, croci siliquas IIII, aloes epatitidos siliquas
IIII, mellis optimi [Sext.] I. Haec omnia separatim tunsa et in
puluerem delicatum redacta simul miscebis et sic excoques lento
igne, ne ferueat, et uteris cum uolueris. [57] Ad bilem
reprimendam: Rafanum ex pipere et lini semine si quis ieiunus
manducauerit, fortissime bilem expressam inhibebit. [58] Fimum
uituli recentem si quis ex uino potui dederit his, quos Graeci
cholicos uocant, manifesto periculo liberabit. [59] Lenticulam
lauato diligenter ex aqua munda, deinde cum aqua nitida feruere
sinito paulatim et postea ipsam aquam colato et dato cholico
bibendam; mire proderit. [60] Absinthi uiridis —[Vnc.] IIII,
salis marini —[Vnc.] II simul teres et sextario feruentis aquae
perfundes et tenui linteo colabis atque ipsam aquam laboranti
dabis bibendam. [61] Herba mercurialis pro certo bilem
potentissime protrahit, si ea cocta uice holeris uescaris eiusque
aquam, in qua cocta fuerit, adiecto melle potaueris. Hoc etiam
aegris sine difficultate succurrit; sanis eadem aqua cum condito,
si ita malint, optime datur. [62] Ad cholera reprimenda: Puleium
commanducatum super umbilicum inpositum obligatumque supprimere
cholera et intempestiuos et continuos uomitus mire constat. Si de
cholera autem tanta concitatio uomitus est, ut contineri non
possit, edyosmi aut erucae ramulos tres aut quattuor cum mali
granati suco contritos absorbendos dato; continuo sedabitur. [63]
Vinum myrteum sorbendum dato; protinus uomitum conprimes. Lauri
bacas aliquot contritas ex uino potui datas succurrere cholere
laborantibus constat. [64] Mororum de rubis sucus epotus
efficaciter prodest choleris reprimendis. Caules quantum maiores
discocti et ex aceto sumpti similiter medentur. [65] Cydonea bene
matura non cocta in cibo accepta similiter prosunt. Bacae itidem
[de] acrifoli tritae cum uino potui datae cito subueniunt. [66]
Ad aluum concitandam aïzon herba, quae Latine sedum appellatur,
ex uino contrita potaque plurimum prodest. [67] Herbae uettonicae
in umbra arefactae folia contusa et in puluerem redacta ad
pondus denariorum trium ex hydromeli cyathis VIIII bibenda per
triduum data uentrem sine molestia continuo mouent. [68]
Brassicae tenerrimae contritae sucum expressum si quis ad sex
cotylarum mensuram adiectis uini cyathis tribus ieiunus biberit
ita, ut pridie non cenet et bene digestus sit, mirifice ac sine
ullo taedio aluo concitata purgabitur. [69] Orbicularis herbae,
quam Graece cyclaminon uocant, si quis expresso suco anum
perunxerit, mira celeritate experietur alui solutionem. [70] Vt
purgatione uentris releuato corpore salubriter aetatem agas,
aluum hoc genere concitabis. Gladioli radicem longitudine ac
plenitudine digiti pollicis, si feminae remedium dandum erit, si
uiro, ad crassitudinem duorum digitorum et longitudinem unius
dabis derasam et lotam contritamque ualentissime adiectis aquae
cyathis IIII aut V. Quam potionem colatam admixto paululo mellis
calefactam potui dabis. [71] Herbae brittanicae sucus per se
solus pro uniuscuiusque uires potui sumptus sine periculo purgat.
Quo ualidius autem purgari uolueris, hoc amplius sumes ita, ut
mensuram sextarii non excedas. [72] Lauriculi teneri, id est
cymae lauri, cum nepeta adiecto sale contriti et cum aquae
tepidae hemina in potione sumpti concitant aluum pituitamque et
lumbricos celeriter eiciunt. [73] Sabuci coliculi teneri decocti
cum oleo et garo manducati uentrem continuo soluunt. [74]
Aluminis liquidi paululum lana inuolutum et podici subiectum
euocat stercus et sine fatigatione deducit. [75] Frequenter
experti solutionem uentris adfirmant tali remedio se esse
purgatos: Mellis acitabulum et salis triti tantundem cum aceti
sextario uno feruefaciunt atque ita nocte sub diuo caelo sereno
uas leuiter opertum relinquunt et mane, cum pridie cena
abstinuerint, cum aqua, quantum sufficiat, minutatim bibunt. Quo
facto non solum uentris, sed etiam atrae bilis ac rufae taedio
absoluuntur. [76] Serum de lacte bubulo adiecto melle et sale,
quantum satis sit, potui sumptum morantem aluum inpellit. [77]
Serum de lacte equino potui datum facile et sine periculo uentrem
molliter purgat. [78] Asininum lac cum melle potui datum uentrem
facile et sine periculo soluit. [79] Salis marini triti et
mellis optimi despumati et aceti scilliti semuncias singulas in
unum miscebis et teres et aquae mundae frigidae quartarium
adicies et coagitabis et ieiunus calefactum leniter bibes, tum
deambulabis atque inter deambulandum calidam aquam paulatim,
quotiens uisum fuerit, sumes; potenter hoc remedio uentrem
morantem bilesque purgabis. [80] Malagma purgatorium ad paruulos,
si ob infirmitatem potionem purgatoriam bibere aut sustinere non
possunt: Lupinos crudos siccos in ollam nouam missos in furno
torrebis siccatosque ac tunsos uel molutos cum felle taurino uel
uitulino miscebis et subiges et pro malagmate ad imum uentrem ab
umbilico deorsum uersus inpones. Nam si super umbilicum
inposueris, stercus omne sursum uocabit, inpositum autem deorsum
uersus et bilem detrahet et pituitam deducet. [81] Sales
cathartici sine stomachi iniuria, ut nec intestina doleant.
Accipiuntur seu in prandio cum esca seu in cena; si autem ieiunus
uolueris, cum mulso accipies cocleare plenum. Conponuntur sic:
Salis ammoniaci —[Vnc.] I, zingiberis sicci —[Vnc.] I, lasaris
radicem —[Vnc.] I, scamonia —[Vnc.] I, piperis —[Vnc.] I,
feniculi semen —[Vnc.] I. Teres omnia et cribrabis; sane cum
uolueris, ut uehementius moueat, cocliaria duo accipiat qui alui
difficultate torquebitur.

CAPVT XXXI. AD ANI VITIA ET FISTVLAS PODICIS ET AEMORHOIDAS
REMEDIA PHYSICA ET RATIONABILIA DIVERSA DE EXPERIMENTIS

[1] Lipara ad intertrigines et exasperationem et tumorem ani
mirifica sic: Spumae argenteae [Pon.] II, cerussae [Pon.] II,
turis pollinis [Pon.] II, aluminis fissi [Pon.] I, adipis
suillae eneruatae curatae [Pon.] II, uini austeri ueteris
[Sext.] I S[Sem.], rosae [Sext.] I S[Sem.], olei uiridis [Pon.]
S[Sem.]. Teritur spuma et cerussa, alumen ex uino diluitur,
deinde adicitur tus in puluerem redactum et, cum primum haec
leuia bene fuerint, oleum et uinum et adipem liquefactam cum rosa
supra scripta misceri oportet. [2] Lipara rufa. Facit ad
fissuras ani, quas rhagadas Graeci dicunt; eadem ad omnes eiusdem
partis exulcerationes et uitia diutina bene facit. Accipit haec:
Spumae argenteae [Den.] XVI, misui usti [Den.] VI, resinae
terebinthinae [Den.] XII, cerae [Den.] VI, cerussae [Den.]
XVI, chalcitidis ustae [Den.] VI, olei myrtei [Den.] I. Omnia
diligenter teruntur cum olei pondere dimidio, tum reliquum oleum
et cera et terebinthina liquefacta mortario superfunduntur et
concorporantur atque ita in doliolo uitreo reponuntur. [3] Ad
condylemata ani facit bene elaterium sincere, quod est sucus
cucumeris siluatici conpositus in rationem pastilli aceto dilutus
et ita adpositus. Item propolis per se subacta et more emplastri
inposita plurimum prodest. [4] Facit bene hoc medicamentum ani
uitiis sic: Resinae terebinthinae [Den.] VI, cerae idem. In unum
haec coquuntur, quantum oportet, et adiciuntur his gagatis
lapidis triti [Den.] IIII; multi et iridis contusae ac uino
mixtae et subactae manibus uelut farinam aliquid addiderunt. [5]
Hoc quoque medicamentum mirifice prodest ani uitiis. Constat ex
his: Aluminis Melini [Den.] II, chalcitidis [Den.] I, faeculae
[Den.] I. Teruntur haec omnia diligenter permixtaque, cum opus
est, uino aut aceto diluta adponuntur. [6] Haemorhoidas sic
curari oportet, primum ut prodeant totae. Quod ut fiat, anus hoc
medicamento perunguetur: Centaurei suci [Den.] II (haec herba
Latine fel terrae dicitur et ubique in agris nascitur; est autem
tenuis multorum ramorum in rectum surgentium, habet florem
exiguum purpureum), absinthi suci [Den.] II, aluminis liquidi
[Den.] II, misui [Den.] I, herbae peduclariae [Den.] I, mellis
quantum ad conprehendenda ea satis erit. His peruncto ano aut
lana tincta interius trusa, cum desederit quis ad sellam et
paruerint totae haemorhoides, supra scripto medicamento rursus
bene tangendae sunt undique. Praecipue radices earum, quas basis
dicunt, de spicilli latitudine inlinendae sunt, subinde inponente
medico cumulate medicamentum et adcrustate inprimente, donec
bene conbibant; totum enim in eo est, ut ab omni parte
saturentur. Est autem hoc medicamentum sic: Chalcitidis ustae
[Den.] IIII, aeris floris usti [Den.] IIII, misui usti [Den.]
III, aeris squamae [Den.] II, diphrygus [Den.] II, soreos usti
[Den.] II, auripigmenti [Den.] II. Haec teruntur diligenter
atque in tenuissimum puluerem rediguntur et sicca, ut dixi,
haemorhoidibus inprimuntur undique. Post hoc tenue simplex rasum
linteolum inponi oportet et super hoc panem autopyrum ex aqua
maceratum et tritum rosa illic pro oleo adiecta. Hoc medicamento
sine magno labore circa septimum diem cadere coguntur
haemorhoides. Oportet autem bis die panem inponi, nonnumquam et
in noctem, si circa eas tensionem senseris, quarto die
auriscalpio auerso, quam partem cyathiscon Graeci uocant, sensim
temptare ac mouere eas, quo celerius excidant. Hoc medicamentum
omnem carnem ex omni parte corporis exulceratam et excrescentem
sine magno morsu tollit. [7] Pulueris Pancratiani confectio ad
rhagadia uel exochadia sic: Aluminis rotundi ustulati et siccati
—[Vnc.] III, aluminis schisti —[Vnc.] III, nitri usti [Scrip.]
VI, aeris flos [Scrip.] VI. Omnia haec permixta et trita
seruabis. Cum utendum fuerit, cum aceto acri inlines exochadia
uel rhagadia, sed adsidue, ut intra quartum diem sanentur. [8] Ad
ani uitia et tumores et uulnera conpositio sic: Resinae
terebinthinae [Scrip.] XXVII, †sifum† [Scrip.] XII, cadmiae
[Scrip.] XII, spumae argenti [Scrip.] VIIII, cerussae [Scrip.]
VIIII, misui [Scrip.] VIIII, herbae arnoglosae [Scrip.] III, olei
ueteris libram. Haec uniuersa conteres et miscebis et per dies
quantos oportuerit ad locum doloris adpones. [9] Ad ani uitia
omnia optime et citissime curat oleum bombycinum uerum, si
adsidue inde tangantur ita, ut intra triduum uel quadriduum
rhagadia et exochadia stirpitus tollat, si adsidue ponatur. [10]
Nucleos de dactulo conbures et conteres quam minutissime et de
puluere eorum loco ani exulcerato siue uulneribus eius et
fistulis frequenter inpones. [11] Herbam polypodium teres et sic
in ptisanam mittes et sorbebis ieiunus; hoc et soluet uentrem et
anum mollit tumentem. [12] Ad rhagadia in ano nascentia: Spumae
argenti —[Vnc.] I, olei rosei —[Vnc.] I permisces et adsidue
adpones. [13] Plantaginis folia et radices et herbam centenodiam
et rubi summitatem et mespila et cydonea et nuces Gallas et de
salice frondes, quae tenerrimae fuerint, cum atramento sutoricio
ex aqua coques simul uniuersa adiecta quarta parte aceti et
colabis diligenter atque inde fouebis eas partes, unde
haemorhoides fluunt. [14] Rubi summitatem colliges et mala
siluestria, rubum autem in mortario teres et siluestrium pomorum
sucum exprimes et pariter miscebis ac fomentum inde factum
calidum haemorhoidis adpones. [15] Chartam diligenter exures et
cinerem eius siue fuliginem siccam ad fluentem haemorhoidis uenam
tamdiu adpones, donec stringatur. [16] Ad ficos, qui in locis
uerecundioribus nascuntur, de orbita rotae collige caluos lapides
non praegrandes neque paruos et pone in foco, ut bene
candescant, et lotio infantis eos extingue, postea de ipso lotio
locum adsidue laua ita, ut frequenter mutes et lapides et lotium
infantis; tantum proderit, ut sectione et ferro opus non sit.
[17] Extalem prominentem uino lauari prius, deinde cedro ungi et
pollice propelli introrsum oportet. [18] Ani uitiis omnibus
plantaginis radix decrescente luna die Saturni occidente sole
collecta uel sumpta et pellicula uel panno phoenicio obuoluta ac
licio ligata et lumbis circumdata continuo sanitatem praestabit.
[19] Sertulam Campanam ex uino aut passo coctam terito et
adponito ad anum eoque uino, in quo sertulam coxeris, et prius et
postea anum foueto; celeriter sanabis. [20] Caro ani superuacua
sine dolore consumetur, si araneorum fila adpones, quae in uineis
inueniuntur. [21] Cedria, qua librarii utuntur, si anum ficosum
et ad sectionem spectantem frequenter uino calido prius elutum
spicillo perunxeris atque ita quiueris, mirabiliter carnem
superuacuam consumes, sed ad sanitatem lenioribus medicamentis
postea perduces. [22] Extalem nimis prominentem [reprominentem]
reprimit gallinaceus uitellus, si coctus integer ab ipso aegro
illic calidus adsidue contineatur. [23] Ad fistulas uulnerum in
ano uel quae nascuntur in locis uerecundioribus terrae mali radix
contusa et fistulae inserta aut in puluerem redacta et cum uino
uetere inspersa ita prodest, ut celeriter expurget, solidet et ad
omnem sanitatem perducat, sine qua nec medici huiusmodi causas
curare possunt. [24] Tithymalli contusi sucum ex uino super
fistulam uulneris exprimito, deinde fomentum huiusmodi alligato,
id est marrubium in cinere calido subcoquito et adiecta uetussima
axungia diu subigito et linteo inlitum calidissimum fistulae
adponito et ter aut quater in die feruens medicamen renouato;
mirifice proderit. [25] Os humanum contusum et in puluerem
tenuissimum redactum cum melle inlitum etiam duratas ani et
antiquas fistulas sanat, si per triduum continuum adponatur. [26]
Ad nates uel podicem fistulosum: Olei optimi sextarium,
†epodagri† selibram, aeruginis libram, turis masculi nigri
selibram, resinae libram, mellis sextarium unum quadrans, aceti
[Sext.] II. Haec omnia in olla rudi simul decoques et more
emplastri induces. [27] Ad haemorhoidas eosque, qui sanguinem
deiciunt: Porri sucus expressus ieiuno potui datus haemorhoidas
continuo desinere facit. [28] Adeps cygni haemorrhoidas
conprimit, si aut potui detur aut loca inde tangat. [29] Symphyti
radix, quae herba Gallice halus dicitur, aut commanducatur aut
usta et trita in potione datur aduersum haemorhoidas nimium
profluentes. [30] Sfongiam marinam exures et in cinerem rediges
et cribrabis et inde cocleare plenum in quacumque potione dabis
ei, qui haemorhoidum nimietate uexatur. [31] Ruborum cauliculi
teneri tunduntur expressusque ex his sucus in caledissimo sole
ponitur, ut usque ad crassitudinem mellis spissescat; hic haustus
efficacissime haemorhoidum sanguinem sistit. [32] Quagulum
ceruinum degluttitum sanguinem ex intimis profluentem facile
stringit. Idem facit et quagulum leporis. [33] Luna XIII hora
VIIII, antequam exeant uel erumpant mori arboris folia, oculos
tres tolles digitis medicinali et pollice manus sinistrae et in
oculis singulis dices: ABSI ABSA PHEREOS mittesque in coccum
Galaticum et in phynicio lino conchyliatae purpurae conligabis et
dices: “Tollo te hinc totam, haemorhoida, ABSIS PAPHAR”, et
nudum eum, cui remedio opus est, praeligamine illo cinges. [34]
Ani uitia et condylemata felle capruno peruncta sanari certissime
constat. [35] Malicorium cum uino optimo usque ad duos cyathos
decoctum pariterque contritum et malagmatis modo inpositum
potenter ani condylemata persanat. [36] Butyrum et adeps anserina
et oleum rosaceum permixta pulcherrime prosunt ani uitiis. [37]
Sanguis caprunus cum polenta inpositus ani uitium omne persanat.
[38] Rhagadas canini capitis usti cinis adspersus adiungit et
stercoris canini albi betaeque cinis insertus similiter
opitulatur. [39] Iris Illyricae cinis cum melle subactus utiliter
inponitur ani uitiis, si ipsa iris in furno diligenter uratur.
[40] Adeps anserinus cum eiusdem cerebro et oesypo et alumine
subigitur et inponitur ani omnibus causis. [41] Carnes ex
capitibus mugilum siue mullorum decoctae et cum melle subactae
atque inpositae uitiatis anis plurimum prosunt. [42] Oleum uetus
et picem et pollinem triticeam decoque et ano exulcerato calens
medicamen inpone. [43] Radix rubi in uino usque ad tertias
coquitur eoque uino ani uitia et difficultates fouentur. [44] Ad
ulcera in ano facta chartae conbustae, sed aenarum eius draĝ[g
cum linea suprascripta]. I, auripigmenti draĝ[g cum linea
suprascripta]. I, lepidae draĝ[g cum linea suprascripta]. I simul
conteres et melle conprehensis uteris emplastri modo. [45] Ad
eos, quibus intestinum inprobe prominet, remedium sic: Ebuli suco
turpitudinem circumline; cito remediabis. [46] Porrigines ani
extirpat tale medicamen: Picis, resinae, cerae, butyri, seui
capruni, argenti spumae, singulorum paria pondera remitte et
simul contempera atque ita inline. [47] Ad syringium uel ani
uitia lauabis locum uino uetere et teres testum ostrei et sordes
intra pullinum uentrem repertas contundes et cocleam uacuam et
cucurbitam ustulatam teres diligenter mixtaque omnia, cum in
puluerem tenuissimum redigeris, uulneri adpones; mox uitium omne
sanabis. [48] Item ad ani uitia prominentia, quae reuocari non
possunt: Rubi, ubi mora nascuntur, caules teneri et buxi folia et
cortex mali granati uel ipsa poma eius et cortex roboris
arboris, unde coria conficiuntur, in testo supra prunas ponuntur
et intra uas, ubi offertur, fumantia constituuntur, ut supra
sedeat infirmus conclusus diligenter, ne fumus foras exeat, quo
facto cum conato anum eidem fumo offerat; in recenti taedio hoc
remedium ter factum subueniet, in uetere uero taedio saepius
fieri oportet. [49] Ad idem, quod et libidines offerendi et
conatus reprimet: Ceparum rotundarum uel etiam aliarum folia aut
cortices siccas et picem duram simul carbonibus incendes et uaso,
ut superius dictum est, concluso sedebis et conatus dabis, ut
fumus et uapor ano suscipiatur; praesens experieris remedium.
[50] Conpositio ceroti ad uitia ani sic: Spumae argenti —[Vnc.]
II, cretae Chimoniae [Scrip.] II, cerae Punicae [Scrip.] II,
cerussae —[Vnc.] II. Quae omnia ad summam leuitatem teruntur, tum
in uase argenteo cera cum oleo roseo remittitur, sic reliqua
confunduntur. [51] Conpositio ad ani uitia sic: Cecidos, lepidos,
chalcanthu, <stypteriae> schistes. Haec trita mensuris paribus
melli despumato mixta ad usum huiusmodi seruabuntur. [52] Ad
syringium efficax: Oliuae medullam cum semine auenae aequis
portionibus teres et puluerem ipsum aqua caelesti consperges
faciesque ex eo collyria, quae fistulae ani inici possint. Quae
per triduum iniecta fistulas in profundo positas foras producent,
ut postea possint medicamine leniore sanari. [53] Intestinum
extremum quibus prominet et excedit, quotiens processerit,
totiens uino calido, in quo herba uerbena cocta fuerit, admixto
tenui lixiuo lauari oportebit. Prodest et illud pice liquida
perungueri et sic introrsum repelli. Bene facit ad hoc et cinis
ex sarmento factus atque cribratus siccusque inspersus. Alumen
quoque fissum tritum eidem loco inpositum plurimum prodest.

CAPVT XXXII. PANICVLIS ET INGVINIBVS ET INTERTRIGINIBVS REMEDIA
PHYSICA ET RATIONABILIA DIVERSA DE EXPERIMENTIS

[1] Malagma, quod discutit strumas, parotidas, paniculas, quod
Graeci φύγεθρον uocant, omnes quoque futuras suppurationes
dispergit, factas uero aperit. Facit et ad dolorem
articulamentorum omnium et iuncturarum, praecipue ad lumborum
dolorem atque inflationem stomachi uel coli. Conficitur sic:
Picis Hispanae, afronitri, resinae pituinae, cerae, lauri
bacarum, singulorum [Den.] XXXV, adipis taurini [Den.] XV,
ammoniacae guttae [Den.] XV, iris [Den.] XV, galbani [Den.]
XV, piperis albi [Den.] V. Quae debent liquefieri, dissoluuntur
igne et oleo exiguo diluuntur, cetera tunsa et cribrata bene
asperguntur tepenti medicamento, quod diu agitando miscetur,
deinde manibus subigitur, ut malagma exactissimum fiat. [2]
Malagma ad omnem dolorem corporis, sed praecipue panicularum et
omnium articulamentorum. Facit et ad podagram, eadem discutit
uomicas aut aperit, pectoris quoque concoctioni et causis
interaneis prodest et lumborum doloribus. Accipit haec: Cerae
[Den.] VIII, ammoniacae guttae [Den.] X, bidellae [Den.] X,
iris [Den.] VI, galbani [Den.] III, terebinthinae [Den.] V.
Contunduntur pilo ordine, quo scripta sunt, omnia, deinde cyprino
oleo, quod in imo subsidere solet, colliguntur uel permiscentur;
cera in aquam feruentem in minimas partes concisa prius
dimittitur, ut illic mollescat, deinde subacta manibus in pilam
coicitur cum ceteris speciebus atque illic diu malaxatur. [3]
Paniculas aperit seuum pecudis cum sale tosto positum. Item
lacertae cinis uel ipsa diuisa adposita. Item cocleae contusae
uel cinis earum cera admixtus adpositus et fimus columbinus cum
farina inlitus prodest. [4] Inguinum tumorem cocleae minutae
tritae cum melle inlitae sedant. [5] Ad inguen frustum ueteris
sfongiae ad pedem alligabis et radicem alterci sinistra manu
digitis medicinalibus sumes et alligabis in alio pede et de
cucurbita sicca longa circulum facies et inmisso licio circa
pedem ligabis. [6] Panicula ne ad sectionem ueniat, remedium sic:
Gypsum aqua calida bene consperge, donec in se coeat et
spissetur, et sic inpone supra paniculam, deinde chartam
superalliga; quae res et aperit eam et sanat; postea utere
malagmate molli, ut cito et bene cicatricet. [7] Ad intertrigines
excalfactas et dolentes remedium de experimento sic: In mortario
plumbeo de pistillo plumbeo missum oleum rosaceum et uitellum
oui tamdiu teres, ut spissetur ita, ut de eodem plumbo, dum
teritur, pars aliqua misceatur, et cum fuerit spissum, ut
emplastrum in linteolo tenero induces et loco trito intertrigini
adpones. Hoc remedio per triduum, donec locus exulceratus
sanetur, uteris. [8] Aduersum inguinum paniculas remedium sic:
Nasturcium cum pice inpositum paniculas discutit. Maturis uero
aut maturescentibus paniculis tale medicamen adhibebis, id est
lenticulam et lauri bacas ex tertio iuxta mensuram lenticulae
decoques in aqua et diligentissime manibus subiges et cum lana
calidum fomentum adpones; quod cito ac uehementer et dolorem
discutiet et umores noxios purgabit. [9] Eruum uetus in farinam
mollissimam redactum et cum melle inpositum paniculis medetur.
[10] Mirabile hoc medicamentum paniculis sanandis sic: Hyoscyami
foliorum uiridium [Pon.] II, resinae pituinae [Pon.] II, cerae
[Pon.] II, adipis porcinae sine sale [Pon.] II, galbani [Pon.]
II. Omnia haec tunsa uel remissa in unum corpus rediges et
emplastri modo adpones. [11] Calcem uiuam, alii capita duo,
uitellos coctos uel incoctos ouorum trium. Simul omnia permixta
et emplastri more adposita omnem tumorem et dolorem panicularum
dispergunt et sedant. [12] Galbanum solum inter principia doloris
paniculae adpositum plurimum prodest. [13] Feniculi farina ex
mulsa aqua decocta addita axungia adposita dolorem inguinum
sedat. Fimus hircinus cum melle decoctus adpositus paniculis
sanitatem congruam praestat. [14] Creta Chimonia trita et cum
aceto superinducta cohibet panicularum tumorem. [15] Siue
incipientem paniculam conprimi opus sit siue concoctam dissolui,
praestabit utilissimum remedium cinis muricum uel purpurarum
exustarum cum oleo uetere inpositus uel superductus. [16] Lupini
ex aceto cocti et subacti et pro emplastro adpositi causam
panicularum maturant et minuunt dolorem. [17] Ficus Africana
uetusta ex uino decocta tunsa uel trita utiliter paniculis
adponitur. [18] Ne inguen ex ulcere aliquo aut uulnere
intumescat, surculum anethi in cingulo aut in fascea habeto
ligatum. [19] In sparto uel quocumque uinculo, quo holus aut
obsonium fuerit innexum, septem nodos facies et per singulos
nectens nominabis singulas anus uiduas et singulas feras et in
crure uel brachio, cuius pars uulnerata fuerit, alligabis. Quae
si prius facias, antequam nascantur inguina, omnem inguinum uel
glandularum molestiam prohibebis, si postea, dolorem tumoremque
sedabis. [20] Surculum quoque ex myrto <nec ferro nec> terra
tactum [cum] si quis gerat, ab inguinibus tutus erit. [21]
Inguinibus potenter medebere, si de licio septem nodos facias et
ad singulos uiduas nomines et supra talum eius pedis alliges, in
cuius parte erunt inguina. [22] Si ab equitando uexata fuerint
inguina aut intertrigines dolebunt, spuma equi fricentur; statim
remediabuntur. [23] Stercus suillum cum oleo perfrictum et in
testa calefactum et inguinibus inpositum plurimum prodest. [24]
Pollex eius pedis, in quo inguina erunt, cum proximo digito
ligatus mire medetur. [25] Si quis ab equitando aut ambulando
inguen habuerit, scribat in charta KYΣTOC et ad femur sibi
alliget, cito sanabitur. [26] Ad condylemata inguinum uel
quarumlibet partium: Malicorium cum uini optimi sextario ad
cyathos duos decoctum et cum eodem uino tritum atque ut malagma
inpositum condylemata facta persanat. [27] Medullam canis ex uino
uetere subige et emplastri modo inpone condylematis; potenter ea
sanabis. [28] Argimonia trita et adipi anserinae admixta
inpositaque condylomatis medetur. [29] Oleum uetus cum polenta
decoques et calidissimum condylematis inpones. [30] Folia rubi
contrita et cum ceroto rosaceo inposita sanant omnia condylemata.
[31] Adeps anseris cum cerussa et oleo rosaceo et cera Pontica
in unum ceroti modo conposita et inposita utiliter condylematis
medetur. [32] Mus araneus, qui, cum in orbitam inciderit,
moritur, ustus et in cinerem redactus et cum adipe anserina
permixtus condylematis infrictus mirum remedium adfert. [33] Ad
intertrigines sanandas libystici foliis commanducatis sucum
exceptum si ei loco adposueris, cum morsu quidem, sed continuo
sanabis. [34] Gallae contusae in uino coctae atque inpositae
intertrigini plurimum prosunt. [35] Calciamento, quo uti soles,
locum inguinum laborantem si perfricueris, confestim
intertrigines tolles. [36] Axungiam perueterem liquefactam et
cerussam bene tritam permisce, donec acopi crassitudinem habeat,
atque inde intertrigines perfrica; efficaciam remedii
celeritatemque mirabere. Nam hoc medicamen etiam rhagadas
efficaciter sanat. [37] Cretam argentariam cum uino uetere tritam
inpones tritis intertriginibus; optime accipieris. [38] Oleo
uetere et aqua calida permixta adsidue inguina foue; continuo
subuenies intertriginibus attritis. [39] Si exulceratio
intertriginum erit, spumam argenti ex uino conteres eique
puluerem pinei corticis tunsi miscebis et locum inlines. [40] Ad
inguina et apostemata remedium sic: Equinus sanguis maxime
admissarii equi frequenter inlitus huiusmodi molestias sanat.
Vngulae quoque eius conbustae cinis cum oleo adpositus idem
praestat. [41] Cocleae uiuae contritae cum myrra et inpositae
inguinibus efficaci auxilio subueniunt; sed relinquendae sunt
loco, cui adpositae fuerint, tamdiu, donec sponte decidant, quod
fiet, cum persanauerint. [42] Arietis quam pinguissimi lana plena
suis sordibus conbusta et in puluerem redacta prodest plurimum,
si eo cinere ex aqua locum inguinum perfricaueris. [43] Bestiolae
multipedes, quae in locis umidis et sordidis nascuntur quaeque
contactae pilulam de se faciunt, contritae adiecta tertia parte
resinae terebinthinae emplastri modo adpositae collectiones
incipientes, quas Graeci apostemata uocant, adeo sanant, ut
tenacissime emplastrum haereat, donec persanent. [44] Lotio
suillo locum inguinum dolentem adsidue perungue aut cum eo lanam
sucidam adpone; statim medebere. [45] Muliebres capilli conbusti
et contriti atque inliti cum uino aut cum aceto inguinibus
medentur. [46] Menstruis muliebribus inguina dolentia uel
tumentia si contingantur, statim sanari creduntur. [47] Talus
bubulus conbustus tritusque adiecto melle inligatus inguinibus
dolentibus uel tumentibus prodest. [48] Inguina tumida et
dolentia sanabis, si ipso ueretro denudato, id est reducta
pellicula, adsidue ea contingeris uel perfricaueris. [49]
Apostemata ut remollientur aut, si mollia fuerint, ut
dispargantur, facies medicamentum tale, quo nihil potentius est:
Herbae marruuii folia uiridia contundes aut, si uiridia non
fuerint, inuoluta foliis maluae uel personaceae sub cinere calido
coques, deinde panem candidum infusum uino ueteri addes et
axungiam miscebis et tundes de ligno in lignea pila; sed
obseruabis, ut panis infusi et axungiae partes singulae sint,
herbae uero partes duae. Quod emplastri more mane et sero locis
necessariis inpones. [50] Inguinibus mirabile exhibet remedium ex
gallinacea ala ossiculum extremum cocliario terebratum nodisque
septem licio ligatum atque ita brachio uel cruri eius partis,
quae inguina habet, suspensum. [51] Lipara ad intertrigines sic:
Cerussae, spumae argenti, medullae ceruinae, seui ceruini libras
singulas, ouorum octo album, uini boni quartarios IIII, turis
pollinis —[Vnc.] IIII, rosae Campanae [Pon.] I, aluminis
semunciam. Cerussam et spumam tundes, cetera remittes et in
mortario terendo uniuersa miscebis. [52] Porriginem intertriginum
interficies hoc medicamine: Picis, resinae, cerae, butyri, seui
caprini, spumae argenti unciis singulis in unum permixtis, si
utaris adsidue.

CAPVT XXXIII. CEPARIAE ET VERETRO SIVE VERENDIS VIRILIBVS ET
TESTICVLIS DOLENTIBVS VEL PENDENTIBVS ET HIRNEOSIS SIVE VIRIS
SIVE INFANTIBVS ET REBVS VENERIIS ET EVNVCHIS SINE FERRO
FACIENDIS REMEDIA PHYSICA ET RATIONABILIA DIVERSA DE EXPERIMENTIS

[1] Ad testiculi tumores cupressi bacae ex uino coctae conueniunt
et faba quasi concicula cum multo cumino cocta et adposita more
cataplasmatis. Necnon et uua passa cum cumino contusa et tepens
adposita plurimum prodest. Ad ueretri uero tumorem lentem ex aqua
coctam et tritam poni utilissimum est. [2] Si ulcus in pene
sordidum fuerit aut cancer illud temptauerit uel iam occupauerit,
Andronei triti ex uino inpositi bene faciunt. [3] Omne ulcus in
omni parte corporis sordidum, quod tum intellegi potest, cum
candicat et quasi crustam coperductam albam habet, purgat mel per
se adpositum uel iris arida contusa [et] cum melle. Eadem
ratione et terrae mali et panacis radix adposita purgat sordida
ulcera uel in uerendis uel quoquo loci fuerint. [4] Mirifice <et>
hoc medicamentum purgat ulcera quaelibet, etiam si cancer
temptauerit; est autem lene. Conficitur sic: Auripigmenti [Den.]
VI, aeris squamae [Den.] III, elaterii [Den.] I, chartae
conbustae cineris [Den.] III. Ex his tritis atque <cribratis>,
cum opus est, coclearia tria rosae cyatho permiscentur et
linteola carpta in eo tinguntur atque ita ulceri superponuntur.
Hoc medicamentum cito et sine ullo morsu expurgat sordidissima
ulcera ac sanat. [5] Testibus, qui descenderint, spumam coclearum
inlitam mederi certum est, si inde adsidue tangantur. [6]
Venerem conciliant passeres in cibo sumpti uel oua eorum. Item
gallinaceus testis dexter in arietina pelle collo subligatus mire
prodest. Item stelionis cinis in linteo obuolutus sinistra manu
portatus uenerem stimulat, translatus inhibet. [7] Qui in uenerem
infirmior erit, testiculos millonis ex aqua fontana, quae
perennis est, cum melle decoctos edat ieiunus per triduum; statim
remediabitur. [8] Vt in uenerem, cum uolueris, sis paratus,
remedium tale facies: Lacerti appellantur siue steliones, qui per
parietem repunt, curti sunt quique Graece calabotes uocantur. Hi
quattuor infunduntur in acetum acre triduo uel quatriduo,
quousque putrescant. Hos teres in mortario et adiunges galbani
[Scrip.] IX, abrotoni [Scrip.] XII, castorei [Scrip.] XII,
sulpuris uiui [Scrip.] XII, resinae terebinthinae [Scrip.] XII,
croci [Scrip.] XII, euzomi, quae appellatur herba mentiosa, sucum
[Scrip.] VI, mentae sucum uiridis [Scrip.] VI, stafisagriae
[Scrip.] VI, iris Illyricae [Scrip.] VI, aluminis schisti
[Scrip.] VI, myrrae [Scrip.] III, seminis herbae symphoniacae
siccae [Scrip.] III. Haec omnia separatim trita simul miscebis et
iterum simul teres. Inde emplastrum facies uel pittacium et
pones in dextri pedis pollice, cum uti uolueris uenere, et cum
cessare uolueris, ad sinistri pedis pollicem transferes. [9] Ad
cepariam satureiae siccae florem collige et puluerem inde facito
et melilotum combure et puluerem inde facito, similiter de
cydoneo sicco conbusto, etiam de eo, qui in arbore solet siccus
remanere, puluerem facito et cribello medicinali omnem puluerem
cerne et permisce et cum uino uetere calefacto locum inline,
etiam linteo illic adposito tege, ita tamen, ut duae partes sint
de satureia et singulae de meliloto et cydoneo; sed quotiens
medicamen pones, uino uetere calido prius locum elue. [10] Myrram
in puluerem delicatissimum redige et ad locum cepariae adsidue
cum uino uetere pone; mire remediabis. [11] Ad infantum
testiculos uitiosos uel tumentes remedium efficax sic: Araneam,
quae per filum suum se summittit, quando sursum uersus currit,
rape et cum aqua calida tritam continuo da infanti bibendam. [12]
Ad abundantiam seminis praeparandam erucam decoctam bibat,
quotiens quisque inopia seminis se laborare perspexerit, uel
potius adsidue incoctam manducet. [13] Ad ueretri curam
auripigmentum et aloen aequis ponderibus tritum et in puluerem
redactum miscebis et uteris cum uino uetere ita, ut prius
ueretrum uino uetere eluas et sic medicamine conspergas. [14] Ad
ueretri dolorem caseum caprunum et mel pari pondere in pultario
fictili coque et bis ad diem inpone; sed ante uino uetere locum,
qui curandus est, eluas. [15] Folia myrti ieiunus conmanduca et
in ulcera ueretri expue; statim proderit. [16] Ad tumores et
dolores testiculorum brassica incocta cum sale trita inpositaque
prodesse adfirmantur. Pastinacae siluaticae radix similiter
inposita aeque prodesse dicitur. Porcacla quoque trita cum
polenta adposita testiculis medetur. Ex fimo bubulo panis factus
et exustus in furno aut in foco et postea in cinerem redactus et
cum aceto scillito subactus dumque feruet testiculis adpositus
saepiusque mutatus admirabiliter et statim prodest. [17] Sfongea
ex posca acida et tepida adposita statim sedabit testiculorum
dolores. [18] Adeps uituli et nitri modicum una permixta et
ceroti modo inposita testiculis tumores omnes et dolores
persanare dicuntur. [19] Bulbi ex mulso triti atque inliti
dolentibus testiculis medentur. [20] Rutae ramuli tenerrimi triti
et inliti tumorem testiculorum quamuis maximum sedant. [21]
Farina lini seminis cum resina et myrra pari pondere permixta et
inposita testiculis dolori ac tumori eorum subuenit. [22]
Testiculi tumentes aqua marina rationabiliter fouentur. [23]
Hirneosis, ramitosis ydrocelicisque asparagi duri radices
siccatae et contusae et cribratae cum aquae hemina potui saepius
datae celeriter subueniunt. [24] Pilulas cupressi uirides ex uino
uetere ad tertias decoque et cyathos binos cotidie ieiuno
hirneoso potui dato, tum folia eiusdem trita testiculis inponito;
mire proderis, nam hoc remedium multis experimentis probatum
est. [25] Lapidem ignarium contusum resinae mixtum pro emplastro
inpone ramitoso; statim proderit. [26] Si puero tenero rames
descenderit, cerasum nouellam radicibus suis stantem mediam
findito ita, ut per plagam puer traici possit, ac rursus
arbusculam coniunge et fimo bubulo aliisque fomentis obline, quo
facilius in se quae scissa sunt coeant. Quanto autem celerius
arbuscula coaluerit et cicatricem duxerit, tanto citius rames
pueri sanabitur. [27] Testibus nimie crescentibus cicutae radix
trita et cum oui albo inposita medetur. [28] Cerussae [Pon.] I,
turis masculi selibram. Tunsa haec atque cribrata miscentur et
cum aquae pluuialis [Sext.] IIII ad medias decoquuntur. Ex eo
cotidie testes tumentes inliti citissime reprimuntur. [29]
Contusis et conpressis testibus cito subuenies, si cicutae folia
trita cum parum aceti inducas ita, ut medicamen gluttinosum
facias et per triduum ponas et mane ac uespera renoues. [30]
Bacae cupressi contusae et cum axungia uetere subactae et tamquam
malagma inpositae hirneosos etiam adultos et antiquos potenter
iuuant. [31] Ad ueretri dolorem tumoremque remedium sic: Betam,
de qua semen, decoque ex aqua atque ea adsidue ueretrum per
triduum foue; et tumor sedabitur et uitium omne reducta pellicula
sanabitur. [32] Suco herbae uettonicae tepido uino mixto
ueretrum adsidue foue uel ipsam tritam adpone. [33] Porcaclae
sucus tubo laboranti per clysterium inmissus mire prodest; ipsa
etiam trita superinposita iuuabit, et, quia cito arescit,
plusculum suci eius expressum debet ad necessitatem huiusmodi
reseruari. [34] Puluis tenuissimus de myrti foliis arefactis
ulceri ueretri inspersus celerrime prodest. [35] Nucleos pineos
minutos purgatos numero XXX adiecto pausillo croci simul tritos
si quis ex passi cyatho cotidie per dies VIIII continuos bibat,
mire penis uitio celeriterque sanabitur. [36] Eruum purgatum
molutum et in farinam tenuissimam redactum adiecto turis polline
cum uino uetere coctum tepidum ueretro inpositum et adopertum
citissime prodest. [37] Verris cerebrum coctum et cum melle
adpositum carbunculos in ueretro efficaciter sanat. [38] Dens
caballinus contusus et in puluerem tenuissimum redactus ueretro
inspersus efficaciter prodest. [39] Arietini pulmonis, dum in
craticula assatur, sucus exceptus myrmicas, quae in ueretro nasci
solent, unctione sua purgat ac discutit. [40] Canini capitis
recentis exusti cinis ueretri uel testiculorum tabidis et umidis
ulceribus inspersus aut cum aceto adpositus adeo prodest, ut
spodium et utilitates eius in hisce curationibus uincat. [41] Fel
caprunum cum melli ueretri doloribus ulceribusque inlitum
prodest. [42] Caro uaccina recens ueretro inposita ulcera eius et
epiforas mire persanat. [43] Salsamenta exusta contritaque et
cum melle ueretro inposita aduersum omnes dolores et
formicationes singularem efficaciam praestant. [44] Anethum
siccum uritur cinisque eius tritus aut cum uino uetere ueretro
inspergitur aut cum melle subactus adhibetur. [45] Lac asininum
cum lana sucida ad umbilicum habeat, quotiens quis in uenerem
uoluerit incitari. [46] Erucae seminis [Scrip.] III, bulbi rufi
[Scrip.] III, nuclei pinei purgati [Scrip.] VI, spicae nardi
[Scrip.] III. Teres singula diligenter et permiscebis atque inde
globulos facies ad formam nucis auellanae et, cum opus fuerit,
singulos liquefactos in caprino lacte potabis, si in uenerem
uolueris accendi. [47] Satureiae Creticae [Scrip.] I, myrrae
[Scrip.] I, nuclei <pinei> purgati quartarium, erucae seminis
—[Vnc.] I, scillae purgatae —[Vnc.] I. Omnia haec contrita
miscebis et globulos ad magnitudinem fabae facies et singulos ad
diem ieiunus cum caprino lacte potabis, si uolueris esse
salacior. [48] Pyrethri triti pulueris cocliarium plenum cum
passo potum excitat in uenerem inutiles mares. [49] Qui potuit et
non potest, ut reparetur in uenerem, radices cucumeris agrestis
concisas minutatim in oleo decoquat et in uasculo uitreo reseruet
et, cum opus fuerit, unguat sibi in balineo interius et exterius
omne ueretrum, sed sapone non abluat; statim incitabitur.
Poterit autem sequentibus diebus, si necesse fuerit, etiam sine
lauacro ueretrum sibi similiter eodem medicamine perunguere.
Natura genitalis maior et solidior uidebitur, si de lilii
radicibus tunsis cataplasma ei inponas, quae nihilo minus et
ueneri incendendae satis utilis est. [50] Herbae rebus ueneriis
aptae: Rafanus, eruca, asparagus, porri sectiles uel capitati,
ocimum, feniculum, satureia, pastinaca, cardui; hae essui datae
etiam mares nasci faciunt. At uero contrariae sunt: Puleium,
apium, ruta, coriandrum, menta, lactuca, nasturcium, anethum.
[51] Ad ramitosos et quibus ueretra et testiculi dolebunt
medullam panis siccam in mortario conteres, deinde oleum in
sartaginem mittes et sic medullam panis tritam super oleum mittes
et paululum friges calidumque super pectinem dolentis adpones;
mire subuenies. [52] Fabam fresam in mulsam aquam infunde et, cum
bene permaduerit, contere ac, dum teres, uino asperge et tamquam
malagma calidum uerendis adpones; statim dolentibus ac
tumentibus testiculis medebere. [53] Verendae uirilis clauulis et
ulceribus aloe trita utiliter inponitur, cum prius uino eluta
fuerint uitia ueretri. [54] Emplastrum uiride, quod medici
chloran appellant, ex rosaceo remissum in linteolo tenui inlitum
ueretris exulceratis utiliter inponitur. [55] Seuum pecudis a
renibus uulsum admixto pumicis cinere et sale rectissime
dolentibus et tumentibus ueretris inponitur. [56] Arietinorum
uellerum cinis cum aqua mixtus et adpositus incommodis ueretri
repugnat. [57] Vngulae mulinae exustae cinis salubriter
inspergitur uitiis ueretrorum. [58] Carbunculos de ueretris
exterminat muricum uel purpurarum in carbonibus ustarum cinis cum
melle permixtus. Idem praestant singulari efficacia salsamenta
discocta et cum melle permixta tritaque adposita. [59] Permixto
alumine et myrra fel bubulum ad crassitudinem mellis subactum et
inlitum ea, quae ueretris serpunt, mira celeritate persanat;
supra etiam beta uino cocta recte inponetur. [60] Cocleis, quae
nudae inueniuntur, adicitur aliquid triti turis et albi ouorum
atque inde ulcera testiculorum tumentia et ydroceles puerorum
siue ramites superlinuntur, ut modo glutinis adhaerescat; pueri
uero continentur in lectulo, donec omnis turpitudo reprimatur.
[61] Cyclaminis suco mel Lycium aequaliter miscebis et inde
pendentes testiculos inlines; optimum fertur esse medicamen. [62]
Vt eunuchum sine ferro facias, radices cicutae ex aceto teres et
inde testiculos spississime inlines, tum linteolum supra
ligabis, ne excidat medicamen. Hoc quantum tenerioribus
infantibus feceris, euentu efficaciore proueniet. [63] Herba est,
quae Graece nymphaea, Latine claua Herculis, Gallice baditis
appellatur. Eius radix contunditur et ex aceto edenda datur puero
per continuos decem dies; mirandum in modum fiet eunuchus. [64]
Mulierem, quam tu habueris, ut numquam alius inire possit, facies
hoc: Lacertae uiridis uiuae sinistra manu caudam curtabis eamque
uiuam dimittes, caudam, donec inmoriatur, eadem palma clausam
tenebis et mulierem uerendaque eius, dum cum ea cois, tange. [65]
Si quem ad usum uenerium infirmum uolueris esse, ubicumque
minxerit, supra lotium eius obicem, id est axedonem, ex usu
figes. [66] Vt rebus ueneriis aptus sis, piper tritum cum oleo et
melle misce et, cum coire uoles, uerenda tibi inline. [67]
Nocere posse feminis dicunt, si quis membranam oui balano suo
ingerat et cum femina coeat. [68] Si quem coire noles fierique
cupies in usu uenerio tardiorem, de lucerna, quae sponte
extinguetur, fungos adhuc uiuentes in potione eius extingue
bibendamque inscio trade; confestim eneruabitur. [69] Si quem
uoles per noctem cum femina coire non posse, pistillum coronatum
sub lecto illius pone. [70] Semen lactucae tritum ex aqua potum
uigorem coitus eneruat. [71] Naturae siue ueretro uirili remedium
efficax sic. Si in ueretro summo clauus natus fuerit habens
callum purulentum, hoc modo curabitur: Butyrum, farinam fabae et
modicum mellis miscebis atque in modum cataplasmatis coques et
linteolo inlines et sic ad locum adplicabis; mirum remedium
experieris. [72] Veretra ut auctiora uideantur, panacis radix in
uino bono triduo maceratur, cumque coeundum est, femori
inligatur; re peracta in uino reposita isdem usibus reseruatur.
[73] Vt semper sis paratus in uenerem, porri semen tritum et
rutae semen tritum aequis portionibus misce cum lacte capruno
recenti et ieiunus adsidue bibe.

CAPVT XXXIIII. GENVVM DOLORIBVS ET CRVRVM AC TIBIARVM VLCERIBVS
ET VARICIBVS ET CALLIS PEDVM ATQVE CLAVIS ET VERRVCIS ET PLANTIS
ET POLLICIBVS ET TALIS ET ARTICVLIS ET PERNIONIBVS ET RVPTIS
PEDIBVS ET CONDYLOMATIS NERVORVM ATQVE ARTICVLORVM ET AD
EXTRAHENDA, QVAE CASV CALCATA FVERINT VEL QVAE CORPORI
INHAESERINT, REMEDIA PHYSICA ET RATIONABILIA DIVERSA DE
EXPERIMENTIS

[1] Genuum dolori muscus ex piscina uel lacuna uel stagno
collectus adiecto paululo salis subactus et inpositus prodest.
[2] Hederae nigrae bacarum hemina, ficus Africanae [Pon.] I,
axungiae —[Vnc.] X. Contusa haec et cum uino uetere subacta
genibus inlita potenter dolores eorum abolent. [3] Genua si
tumebunt uel instabilia erunt, afronitra copiosa in passo Cretico
confringes et madefacta conminues hisque addes lanam sucidam et
genibus inpositam panno conteges et alligabis et, ne sucus
emanet, pelliculam lanatam superpones. [4] Vlceribus crurum et
tibiarum medetur adeps ursi cum herba rubricata tunsa. Cum haec
ergo in unum corpus subacta coierint, inposita uelut emplastrum
conligantur, ut diu maneant. [5] Vlcera tibiarum, quae
intrinsecus serpunt, felle apruno cum resina et cerussa mixto
sine difficultate sanantur. [6] Ossa ex maxillis apri uel suis
domestici uruntur ulceraque perniciosa crurum illo cinere
asperguntur. [7] Fimus caprunus in aceto feruefactus et subactus
inponitur, quo omnia talium ulcera locorum purgantur et
persanantur butyro bubulo cum oleo cyprino aut laurino postmodum
addito. [8] Varices ne nascantur, lacertae sanguine crura puero
ieiunus inline; in totum carebit hac foeditate. [9] Ad uarices
siccandas seui hircini [Pon.] I, saponis [Pon.] I in unum
miscebis et linteolo inlitum medicamen adpones. [10] Tali aut
plantae si tumebunt, ut sine ferro sanentur, frondem uineae
uiridem ac teneram aqua feruenti perfundito maceratamque
conterito et superpositam conligato. [11] Muscus aquaticus uirens
ex oleo tritus inpositusque cum linteo tumorem doloremque
plantarum talorumque conpescit. [12] Limus aquaticus cum oleo
subactus et adpositus principaliter huiusmodi tumori ac doloribus
prodest. [13] Fimus aprunus in aceto decoctus et cum melle
subactus inpositusque plantis uel talis mitigat eorum dolores.
[14] Pernionibus et ruptis pedibus pulmo arietinus inpositus omni
asperitate leuigata molestiam tollit. [15] Cancri marini ex oleo
inpositi pernionibus utiliter prosunt ita, ut foueantur aqua, in
qua eruum discoctum est. [16] Glirium uel soricum uel uermium
terrenorum cinis ex oleo inpositus pernionibus medetur. [17]
Coclearum, quae nudae inueniuntur, exustarum cinis omnem
exulcerationem pedum sanat. [18] Agninus pulmo uel arietinus
uritur et cinis eius cum oleo inponitur uel ipse crudus admotus
pernionum ulceribus utiliter alligatur. [19] Fimi gallinarum uel
columbini cinis ex oleo inpositus ulcera pedum curat. [20] Dentes
caballini tunsi ulceribus pernionum, si sint tumidi, utiliter
curant. [21] Caprini corii cinis ex oleo inlitus perniones prime
abolet. [22] Testudinis tegumen concrematur eiusque fauilla ex
uino et oleo temperata ulceribus pedum utiliter inducitur. [23]
Scillae bulbi quod interius est cum oleo deferuet eoque oleo
dolores pernionum peruncti mitiscunt. [24] Mora agrestia, dum
adhuc rubent, antequam ullius generis morum comederis, inter
manus confrica eorumque suco crura, quae dolere consuerunt, per
triduum continge; non modo praesentem molestiam mitigabis, uerum
etiam in reliquum tempus eo uitio carebis. [25] Alumine ex aceto
peruncti perniones sanantur. Brassica quoque trita adpositaque
pernionibus medetur. [26] Folium, costum, alumen liquidum, alumen
scissum pari pondere in unum contere et uino ueteri mixta
ulceribus siue rupturis hiantibus [interdigitia] adsidue inpone;
potenter medebere. [27] Interdigitia sanat cera in oleo cyprino
remissa et inposita. [28] Pulmo ceruinus inpositus et saepe
renouatus ex calciamento laesos pedes sine dolore persanat. [29]
Leporinus quoque pulmo multo efficacius ut supra inpositus curat.
[30] Ad ea, quae calcata erunt, et ea, quae corpori inhaeserint,
extrahenda leporis quagulum cum malua tritum inpositumque
potenter opitulabitur. [31] Sfongea uel lana lotio madefacta
adpositaque sine dolore quae corpori inhaeserint eximit. [32] Si
stirpis aliqua inhaeserit, lacertam per medium scissam ei loco
opponito; celerrime educetur. Vel capita lacertarum contusa
inpositaque similiter prosunt. [33] Si echini aculei pedibus
inhaeserint aut alicui corporis parti, in lotio humano calenti
pedem diu tene; facile excutientur. [34] Obseruabis, ut
quodcumque de corpore fuerit eiectum licio alligatum candelabro
suspendas aut uncta oleo lanula inuolutum in uentrali gestes;
dolorem non patieris eius loci, de quo fuerit aliquid eductum.
[35] Mus degluptus et per medium exsectus adpositusque omnia,
quae inhaeserint corpori, facile producit. [36] Crustae uel ossa
saepiarum conburuntur cinisque earum inpositus educit quaecumque
corpori inhaeserint. [37] Alium elixum cum pice inpositum
arundines extrahit corpori adfixas. [38] Filicis radix trita
arundinem extrahit; rursum arundinis radix tunsa inpositaque
filicem, quae corpori inhaeserit, celeriter extrudit. [39]
Acrifolii radix contrita inpositaque his, quae corpori
adhaeserint, potenter medetur. [40] Blattae, id est bestiolae,
adstrictis tumentibusque de iniuria pedibus et talis tritae atque
inpositae omnia, quae inhaeserint corpori, potenter expellunt.
[41] Radix siluestris cucumeris cum farina lini seminis inposita
ualde prodest eiciendis his, quae corpori inhaeserint. [42]
Vrticae radix cum sale trita atque adposita producit quaecumque
haeserint aut calcata fuerint. [43] Cuiuscumque animalis
quagulum, maxime leporis, cum pari pondere turis uel uisci
inpositum permanere in corpore quae calcata sunt non sinit. [44]
Argimoniam herbam teres et loco, cui aliquid haeserit,
superpositam conligabis; confestim proderit. Hoc expertum esse
legi. [45] Terrae malum cum melle teres et inpones ad omnia,
quaecumque calcata extrahi uolueris; hoc satis utile experieris.
[46] Nepeta contrita uel rubi folia, nam idem praestant, inposita
loco, cui aliquid inhaeserit, potenter medentur, si desuper ex
hordiacia farina massula nimis salsa et calens adponatur. [47]
Lardum coctum cum pingui suo adpositumque potenter omnia
expellit, quae corpori inhaeserint, si illic alligetur. [48]
Clauis pedum callisque et uerrucis haec remedia utilia sunt. Nam
plerisque nomine clauellorum pernicies articulis increscit, quae
obdurata callo quodam rigiscit incredibilesque exhibet ambulandi
difficultates. Haec molestia praecipue hac medella extirpatur:
Auro feruente circuitus eorum urendo designatur, quod potius est
cum dolore maximo ad momentum ferre quam inueterato etiam
cancromatis morbo noxam perpetuae debilitatis incurrere. [49]
Vrina muli uel mulae uel asini cum suo luto inlita et clauos
abolet et callis medetur. [50] Fimus ouium inpositus uel lacertae
iecur aut sanguis in lanula adplicatus uel ipsa lacerta exsecta
adposita clauorum intra triduum perseuerantiam tollit. [51] Fimum
columbinum ex aceto coctum et in modum malagmatis subactum atque
adpositum ad omnia supra scripta utilissimum esse constat. [52]
Fimus apri uel suis domestici recens inpositus et post tertium
diem solutus efficaciter clauos, uerrucas et callos aufert. [53]
Si supra callum alica ex posca cocta per triduum utaris, sine
difficultate sanabere. Etiam [si] urina canis uirginis cum suo
luto inposita callos uerrucasque consumit, tamdiu tamen
inalligata, quamdiu eas excutiat. [54] Tribus fabae granis clauum
tangito eaque in sterculinio defodito, ne renasci possint;
quanto maturius conputruerint, tanto celerius clauos sponte
decidere miraberis. [55] Clauos, qui in articulis supercrescentes
dolores exhibere consuerunt, incidi uel radi ad uiuum oportet,
prout quis pati potuerit, atque de lupinis crudis prius
decoriatis farinam factam subigere cum melle et emplastri more
superponere. [56] Subraso clauo calcem uiuam uisco subactam
inpone et linteolum superalliga; cito medebere. [57]
Auripigmentum tritum et resinam terebinthinam liquefacta ad
similitudinem ceroti inpone clauellis prius derasis; mire
proderit. [58] Vrticae radix, medulla caprifici et flos
chalcitidis pari pondere conteruntur. Haec simul mixta loco
clauelli superpones et alligabis, die tertia solues; statim
decidet uel, si adhuc remanserit, iterato inpones et triduo illic
medicamentum esse patieris. [59] Cum porcus iugulabitur, is qui
uerrucas habebit sanguinem eius subiecta ea corporis parte
suscipiat, dum adhuc calidus exilit, et mox siccauerit, statim
abluat; citum remedium experietur. Mulier sane remedium de
scrofae sanguine faciat. [60] Stercus columbinum uel solum uel
cum ouo tritum dolentibus articulis inlitum prodest. [61] Fel
ursinum perfricti articuli dolore releuabuntur. [62] Vt frigora
et pruinas facile sustineant nec adurantur articuli, terrae malo
contuso cum axungia uetere perunguantur. [63] Pampini uitium
triti admixta hordiacia farina articulorum morbis medentur. [64]
Acrifolium cum ture et sale et oleo subactum inpositumque medetur
articulis. [65] Incussos articulos aranearum telae cum oleo
inpositae saluberrime sanant. [66] Fracturis articulorum cinis ex
femoribus pecudum factus et cum cera mixtus mire medetur. [67]
Inuictam potionem ad sciaticos et arthriticos facientem in titulo
superiore <de> sciaticis plenissime scripsimus; sed quoniam tam
diuinus eius effectus est, iterandam putaui, ne quis arcthriticis
remedia requirens huius ignoratione fallatur. Fimus ergo ibicis
in silua uel in monte colligitur, si fieri potest luna XVII; sin
res urgebit, quocumque die collegitur. Sane XVII luna
medicamentum <con>fici oportet, quod sic facies: Fimum eius,
quantum pugno pleno tolli poterit, dummodo pilulae inpari numero
sint, conteres ualedissime ad summam leuitatem, tum piperis grana
XXV addes et mellis heminam et diu teres, dehinc uini ueteris
adicies [Sext.] IIII et conditi more miscebis potionem. Sane qui
accepturus est ex die Iouis diebus VII continuis accipiat; etiam
si omnibus ossuum compaginibus adfectus et contractus iacebit,
intra dies VII ita sanabitur, ut numquam paribus doloribus
inplicetur. [68] Condylomatis articulorum et neruorum sertula
Campana ex passo Cretico decocta cumque oui duro uitello et cum
uuae passae nucleis tritis mixta medetur ita, ut malagmatis modo
inposita superligetur. [69] Acopum ualde utile et certum remediis
articulorum atque neruorum sic: Medullae ceruinae, adipis
ueteris, butyri, seui ceruini, resinae frictae, picis †caruae†,
picis laguncularis, cerae, singulorum uncias ternas in aereo uaso
remittes lento igni diuque agitabis, ut coeant, tum percolato
medicamine ut res poscit uteris. [70] Spumae argenti —[Vnc.] II
tundes et butyri et adipis ueteris et rosae Campanae uncias
ternas remittes et permiscebis et postea in mortario simul
conteres et sic uteris ad articulorum et neruorum confirmationem.
[71] Argimoniam ex uino austero coques et teres adrorans
interdum eodem uino herbam, tum fomenti modo calidam
condylomatibus articulorum uel quibuscumque aliis superpones et,
ne decidat, alligabis. [72] Serpullam aeque cum uino austero
coctam pari diligentia articulis inpones; potentiorem remedium
experieris. [73] Si condylema intolerabilem dolorem faciet,
medullam canis ex uino austero subigito et inponito; cum summa
efficacia proderit. [74] Argimonia trita cum adipe permixta
summam medellam condylematibus exhibet articulorum. [75] Spumam
argenti et cerussam simul ex uino conteres aequis portionibus et
inpones condylomatis; si uulnus fecerit, sulpuris uiui unciam
adicies. [76] Si quando non exulceratas eminentias tollere sine
ferro uoluerimus, ut uerrucas, naeuos, clauos aliasue eius
generis molestias, hoc medicamento utemur: Calcis uiuae [Den.]
VI, faeculae coctae [Den.] III, nitri usti [Den.] III. Haec
teri oportet et lixiuo colligi de cinere caprofici facto uel de
sarmentis, donec leue sit et passi fiat temperamentum, deinde
adici debet rubricae aliquid aut atramenti, quo possit colorari.
Quae simul mixta in patella fictili coqui oportet ad mellis
spissitudinem atque ita pyxide cornea reponi. Melius sane est
recens hoc medicamentum, cuius usus talis est: Itaque, quod
destinatum erit sine ferro tolli, id ipsum spicillo de hoc
medicamine oblinetur et, cum satis niger locus, cui inponitur, et
quasi perustus uisus fuerit, tum oportebit non poni
medicamentum, immo etiam abstergeri et panem ex aqua et rosa
confectum et tritum inponi. Hoc et strumas sanat, antequam
suppurentur. Oportet autem, cum hoc medicamentum crustam fecerit
in strumis, nullum aliud adhiberi. [77] Cum uero aliqua pars
talium locorum suppurauerit et timidus fuerit qui id patitur
sectionis, tum uisco quam plurimo medicamen colligi et conglobari
atque ita adponi oportebit in aluta in tantum spatium
circumsecta, quantum modus ulceris fuerit; ea sane parte ponetur,
qua aptum erit ulcus aperiri. Hoc ego medicamento saepe diutinos
dolores etiam pectoris et lateris et lumborum sustuli, cum ad
nullum aliud malagma dolor cederet; exulcerata enim nimia parte
cuiusque dolentis loci cum umoribus postea uitium omne sublatum
est. [78] Varices curat et adeps gallinaceus cum cepa trita
inpositus uel perductus adsidue. [79] Articulis luxatis seuum
pecudis cuiuscumque cum cinere de capillo muliebri facto medetur.
[80] Frumenti grana VIIII in tegula candenti combures et in
cinerem rediges et cymini quod duobus digitis pollice et
medicinali tenere potueris similiter urendum in candenti tegula
pones et de terra quod tribus digitis tenere potueris addes
necnon et laseris modicum, quod inter duos digitos teneas,
adicies idque pariter conteres et uino congluttinabis et ad
clauum adpones. Id etiam furunculis utile est. [81] De fimo pulli
gallinacei quod rubrum fuerit colliges et adpones clauellis
atque inde eos saepius lines; uehementer medebitur. [82] Ad
uarices fugandas remedium sic: Hederae radicem tolles, cum fuerit
luna in aquario, et circumda eas; cito medebere. [83] Hederae
bacas tres, quae per parietem repit, pedi in quo sunt uarices,
alligato uel radicem eius circumdato. [84] Rapa ex aqua salsa
decoques et superpones pernionibus iam erumpentibus; medellam
utilem experieris. [85] Spinam ex pede uel quacumque corporis
parte, si altius adacta fuerit, sine dolore extrahes, cum
arundinis radicem adposueris in mortario lapideo contusam et
adiecto melle subactam, donec ad crassitudinem ceroti redigatur,
et linteo spisso inlita adponatur, in quo frequenter spina ipsa
eiecta inuenitur. [86] Marruuium contritum admixto sale modico
inpositum aeque proficere constat ad extrahenda ea, quae corpori
inhaeserint. [87] Herbam urticam siue uiridem siue siccam
contritam adiecto quolibet coagulo adpones, cuilibet inhaeserit;
confestim miraberis celeritatem medellae. [88] Stercus aprunum ex
uino subactum et emplastri more inpositum quidquid inhaeserit
corpori celeriter extrahit et sanat. [89] Butyro et medulla
ceruina et felle taurino cum oleo cyprino aut laurino perfricta
genua sanantur. [90] Talorum tumoribus et doloribus musculus
marinus tritus ex oleo uetere inpositus medetur. [91] Malandriae
et frigore adustis pedibus prodest cuiuslibet pecudis seuum cum
alumine tritum uel excoctum et ceroti modo inpositum. [92]
Attritu calciamentorum factos clauos emendat ueteris soli exusti
cinis cum oleo inpositus. [93] Vlceribus omnibus pedum in
qualibet parte adeps ursina addito alumine medetur. [94] Ei, qui
patitur uarices, seui hircini selibram et adipis de capone libram
simul permisce et in linteo die Iouis ceroti more adpone;
potenter subuenies. [95] Stercus aprunum tunsum cribratumque et
cum melle deteriore coctum et subactum articulis inpositum
medetur. [96] Ranas contritas aut uentres earum scissos pro
malagmate articulis inponito; efficaciter quoscumque dolores
eorum sedabis. [97] Vitulinum fimum recentem articulis
laborantibus inlines; statim subuenies. [98] Ad uerrucas et
clauellos pedum remedium efficax sic: Raporum semen, quantum
tribus digitis adprehendi potest, adiecto lasere contritum et
inpositum atque inligatum clauellum etiam morticinum excutit et
persanat. [99] Sardinas uel salsum sine osse exustum et
confrictum adpone uaricibus; statim prodest. [100] Verrucas
minores congestas, quas Graeci myrmicidas uocant, ut abstergeas,
hoc facito: Nocte cum uideris stellam quasi praecipitem se ad
aliam partem transferentem, eodem momento locum, in quo uerrucae
erunt, quacumque re uolueris deterge; protinus omnes excident.
Quod si manu tua nuda id feceris, continuo ad eam transibunt.
[101] Ad uarices, qui suffunduntur et claudi non possunt,
lanuginem de papyro adpone; continuo claudentur (id est illam
lanuginem, quae uiridi papyro in summitate est quasi paniculae
eminentis). [102] Lapillum quemlibet inuolutum hederae folio ad
uerrucam admoueto ita, ut eam tangat lapillus, atque ita celebri
loco abiceto, ut ab aliquo inuentus colligatur; miro modo ad
illum, qui collegerit, uerrucae transferuntur et ideo quot
fuerint uerrucae, tot lapillis tangi debent. [103] Vrticam
nouellam cum aceto acri tere aut exustam lomenti more adpone
uaricibus. [104] Ad pollicem contusum nucem iuglandem cute
interiore mundabis et criblabis et cum modico mellis adpones;
continuo sanabis. [105] Clauellis et callis, qui in pedibus
molesti sunt, sanguis lacertae uiridis cum flocco inpositus mire
medetur. [106] Lumbrici terreni triti cum oleo inpositi prosunt
clauellis penitus eruendis. [107] Faba in aceto et laser missa et
tumefacta si clauellis alligetur, mire proderit. [108] Salicis
ramorum primorum uel summorum cortices exuruntur; earum cinis cum
aqua inpositus clauellis confestim medetur. [109] Beta cum melle
et cum ficu arida contusa atque inposita medetur articulis.
[110] Ad spinam, quae corpori etiamsi in profundo haeserit,
auellendam remedium efficax sic: Florem cineris, id est
summitatem fauillae, colliges nitidissime et cum axungia contusa
miscebis atque ad locum, in quo spina haeserit, leuiter
alligabis; statim aut spinam ipsam extrahit aut ita ad summitatem
cutis educet, ut facile possit auelli.

CAPVT XXXV. NERVORVM VITIIS AC DOLORIBVS OMNIBVS ET ARCTHRISI AC
PARALYSI ET DOLORIBVS MEDVLLARVM REMEDIA PHYSICA ET RATIONABILIA
DIVERSA DE EXPERIMENTIS

[1] Neruis et arcthrisi adeps uulturina cum felle eiusdem et cum
axungia uetere ac melle malagmatis more adposita medetur. [2]
Neruorum nodis capitis uiperini exusti cinis cum oleo cyprino
adpositus plurimum prodest. [3] Tremulis et quibus nerui infirmi
sunt utile est holera cum aqua tantummodo decocta cum pane
manducare et oleo castorino in balneo adsidue perungi. [4] Ranam
robetam et adipis ursinae —[Vnc.] III cum olei ueteris sextariis
tribus in olla rudi ad medias decoquito, deinde colato; haec
unctio frequenter adhibita non solum neruos confirmat, sed et
paralysin repellit et reprimit. [5] Malagma etiam ad podagram et
arcthrisim et ad omnem dolorem et tensionem neruorum sic:
Ammoniaci guttae [Pon.] I, cerae [Pon.] I, axungiae ueteris
[Pon.] S[Sem.], olei ueteris [Pon.] II, olei cedrini [Pon.] I,
rosacei aut irini olei [Pon.] I, croci —[Vnc.] I, Assi lapidis
—[Vnc.] I, myrrae —[Vnc.] I, afronitri semunciam. In patella noua
liquefiat axungia, cera cum oleo uetere soluatur, postea oleum
myrtinum et rosaceum et cedrinum et ammoniacum tritum admiscetur
et tunc subducitur flamma, ne efferuescat medicamentum. Secundum
quae adicitur crocum tritum ex aceto, deinde myrra trita
aspergitur, ultimum nitrum et Assius lapis additur et sic
conpositum medicamentum reponitur in pyxide. [6] Acopum ad
perfrictionem, lassitudinem et dolorem tensionemque neruorum,
quod hieme adhibitum non patitur perfrigescere quamlibet partem
membrorum; hoc Augusta Liuia utebatur. Accipit haec: Samsuci
floris [Sext.] I, roris marini foliorum [Sext.] I, faeni Graeci
[Pon.] I, uini Falerni congium, olei Venafrani [Pon.] V.
Praeter oleum omnia triduo in uino macerari oportebit, quarto die
oleum admisceri et coqui in pruna non acri medicamentum, donec
uinum consumatur, postea percolari per linteum duplex oleoque
adhuc calenti cerae Ponticae [Pon.] S[Sem.] adici conuenit.
Reponitur medicamentum fictili uel stagneo uaso. [7] Vsui est
lenta manu perductum omnibus membris. Acopum ad neruorum causas,
quod per uindemiam componitur, antequam mustum deferuescat, sic:
Musti recentis congios V et olei Venafrani [Pon.] I. In his
macerantur species, quae infra scriptae sunt, contusae et
percribratae grandioribus foraminibus cribri, id est iris
Illyricae [Den.] XL, cyperi [Den.] XL, faeni Graeci [Den.] XL,
piperis nigri [Den.] XL, xylobalsami [Den.] XL, calami
odorati, quo unguentarii utuntur, [Den.] LXXX, scoeni [Den.]
LXXX, saliuncae [Den.] LXXX, sertulae Campanae [Den.] XIIII,
cassiae nigrae [Den.] XXIIII, cardamomi [Den.] XXI, storachis
[Den.] XXVIII, costi [Den.] XXIIII, myrrae Minaeae [Den.] XXI,
cassiae daphnitidis <[Den.]> XIIII, spicae nardi [Den.] XL.
Haec cum musto et oleo macerantur in uaso stagneo aut fictili
posita per dies XXX. Oportet autem uas bene clausum et alligatum
bis in die solui et permisceri omnia, deinde rursus operiri et
signari, ne uires euanescant. Post XXX dies colantur macerata, de
quibus quasi oleum purum excipitur, quod reponitur fictili uaso.
Facit ad omne uitium et dolorem corporis et neruorum uniuersas
molestias. [8] Acopum ad perfrictionem et lassitudinem et
neruorum dolorem, quod odoris grauioris est; nam illud superius
boni odoris est. Accipit haec: Ammoniaci guttae [Den.] XV,
galbani [Den.] IIII, resinae terebinthinae [Den.] VI, cerae
[Den.] XXV, mellis [Pon.] II, olei ueteris [Sext.] I, oesypi
—[Vnc.] I, medullae ceruinae —[Vnc.] I, opopanacis [Den.] VI;
quidam hoc non adiciunt. Ceram, oleum et terebinthinam liquefieri
oportet, deinde cetera adici, nouissimum ammoniacum addi tritum
curiose. Hoc qui perunctus fuerit, etiam a serpente tutus erit.
[9] Acopum, quo fere semper Liuia Augusta et Antonia usae sunt.
Facit ad perfrictiones et arcthrisim et neruorum omnium dolores,
cuius perunctio non patitur perfrigescere artus et refrigeratos
calefacit. Conponitur hieme hoc modo: Adipis de porca sterili
[Pon.] III uel etiam anserinae adipis idem ponderis, quam aqua
frigida bene lauari atque in nouum uasculum coici oportet; cui
adici debent uini ueteris odorati [Sext.] III et species infra
scriptae non nimis contusae ponderis huius: Xylocinnami [Scrip.]
I, cardamomi [Scrip.] I, cyperi [Scrip.] I, scoeni —[Vnc.] III,
rosae aridae foliorum —[Vnc.] I, sertulae Campanae corollas
decem. Haec omnia inferuefiunt super carbones, deinde refrigerata
eodem caccabo reponuntur posteroque die iterum inferuefiunt
recondunturque eodem modo, tertio die rursus calefiunt et
colantur per linteum uel ex iunco facto de industria colo. Vinum
rursus atque adipis quod superest in aliud nouum uas coicitur;
deinde, ubi congelauerit se adeps, oportebit fundum caccabi
perforari et uinum omne emitti atque in priorem caccabum adipem
eandem coici et uini eiusdem recentis eandem mensuram adici
speciesque non nimis contusas neque percribratas has infundi:
Nardi Syriaci [Scrip.] I, saliuncae [Scrip.] I, amomi [Scrip.] I,
cassiae [Scrip.] I, myrrae [Scrip.] II, cinnami [Scrip.] II,
rosae aridae foliorum [Scrip.] II. Deinde mane semel et in nocte
semel mixtum hoc inferuefieri debet; idem et postero die fieri
oportebit. Tertia die, cum feruefacta fuerint omnia, percolanda
erunt et transferenda in caccabum priorem pertusum. Sed ante
diligenter et spisse foramen eius obturandum erit atque, ubi
congelauerit se adeps, extrahendum obturaculum erit et
spissamentum remouendum, ut uinum omne effluere possit. Quod cum
defluxerit, adeps uel medicamentum, quod resederit, uaso stagneo
uno uel pluribus diligenter opertis et adplumbatis reponetur.
Harum conpositionum, si qua fides est, et ipse ego utilia remedia
semper expertus sum et alios idem sensisse confirmo; nam et
illud adicio, nequaquam huic acopo comparari posse alia
medicamina, quae in similibus causis plerique amicorum meorum,
quibus aeque ac mihi credo, egregia se expertos cum iureiurando
adfirmauerunt. Illud autem meminisse oportet medicamine peritos
uel studiosos, nonnumquam eadem medicamina in isdem uitiis
corporis uel similibus infirmitatibus interdum melius deteriusue
respondere propter corporum inaequalitatem aut differentiam
aetatium aut opportunitatem temporum uel locorum. Sed adfirmo
prosperos euentus, si quando opus fuerit adhiberi, has
conpositiones semper habituras. [10] Chalasticum Olympianum
cerotarium insigne ad neruorum dolores et tumores, quod idem ad
rhagadia et ad pustulas utile est. Conficitur sic: Turis —[Vnc.]
II, masticis —[Vnc.] II, spumae argenti —[Vnc.] II, cerussae
—[Vnc.] II, molybdaenae —[Vnc.] II, olei rosei [Pon.] I, cerae
albae —[Vnc.] IIII, adipis anserinae —[Vnc.] II, medullae
ceruinae —[Vnc.] II, sucum lactucarum quantum sufficiat ita, ut
ex supra scriptis quae teri necesse est cum suco ipso bene
terantur et postea supermittantur unguenta, id est oleum, cera et
adeps anseris et medulla ceruina, et sic confectum medicamen in
pyxide stagnea aut in uasculo plumbeo reponatur. Similiter in
contractione neruorum caro palumbina sumpta in cibo prodest. [11]
Ad morbum articularem sic: Piperis grana VIIII, iuniperi grana
VIIII, feniculi semunciam, mellis cyathum unum. Ex uini potione
haec cum omnia bene triueris et permiscueris, in solio balnei
calido bibenda dabis. [12] Confectio medicaminis, quod facit ad
omnes dolores et ad omnes tumores neruorum et membrorum omnium
uel conlisiones, siue ferro siue frigore fuerint excitatae;
praecipue autem facit ad faucium tumorem et dolorem, qui Graece
dicitur paristhmia. Conficitur sic: Seui taurini, sed ueri,
[Pon.] I, seui berbecini recentis —[Vnc.] III, seui hircini
recentis —[Vnc.] VI, porcinae axungiae recentis [Pon.] I, cerae
nitidae [Pon.] I, resinae nitidae [Pon.] I. Seuum uel adipem
uniuscuiusque generis purgatam et tunsam ad supra scriptum pondus
adpendes et sic in caccabum mittes, tum adicies ceram et
resinam. Quae cum fuerint simul lento igne liquefacta, colabis ea
et in uas quod uolueris defundes atque uteris, cum opus fuerit.
[13] Ad dolorem medullarum remedium sic: Olei cyprini [Pon.] II,
medullae ceruinae —[Vnc.] VI, butyri uaccini —[Vnc.] III, seui
taurini —[Vnc.] III, adipis anserini —[Vnc.] III, cerae Ponticae
—[Vnc.] VI, bidellae —[Vnc.] III, oesypi —[Vnc.] III. De his
omnibus speciebus tunsis excoctis purgatis unum corpus facies et
pro ceroto uteris. [14] Ad paralysin et neruorum dolores herbam
urceolarem madidam in pultarium nouum mittes et ad prunas, donec
se remittat, excoques, tunc in mortarium coicies et adiectis
lomento et aceto, quantum satis sit, [ac] diutissime conteres et
pro malagmate locis dolentibus adpones. [15] Herba brittanice
uiridis cum radicibus suis contusa et expressa atque ex uini
cyathis duobus uel tribus potui sumpta neruorum quibuslibet
doloribus potenter medetur, quantum experimenta docuerunt. [16]
Herba uettonica trita et inposita neruos etiam praecisos
coniungit et gluttinat. [17] Myrti folia uiridia admixto modico
sale et aceto contusa neruorum poplitumque doloribus prosunt, si
his adsidue perfricentur. [18] De tribus cumulis terrae, quos
talpae faciunt, ter sinistra manu quod adprehenderis tolles, hoc
est nouem pugnos plenos, et aceto addito temperabis et subiges
atque eo malagmate, cum opus fuerit, efficaciter uteris. [19]
Medulla de spina hyaenae admixto felle eius et oleo uetere ad
temperiem et lenitudinem acopi decocta neruorum uitia omnia
doloresque auctore Democrito persanat. [20] Stercus caprunum cum
aceto coctum et subactum atque ad crassitudinem mellis inpositum
articulorum contractiones relaxat et tremolis prodest. [21] In
locis umidis et sordidis sub lapidibus inueniuntur bestiolae
multipedes, quae contactae contrahuntur et rotundantur. Ex his
XXI contritae cum optimo melle et ex aqua potui per fistulam
datae paralyticis medentur. Ideo autem per fistulam potandae
sunt, ne dentibus noceant, quos si contigerint nigrificant. [22]
Vermes terrenos aut exustos aut siccatos contere cum axungia
uetere et adice herbam senicionem et cacumina buxi tenera et
rutam masculam contritaque haec simul permisce et emplastri more
adpone neruis praecisis uel uexatis; confestim eos reparabis.
Quod remedium bubus etiam et iumentis similiter prodest. [23]
Remedium ad arcthrisin et omnium membrorum et neruorum dolores
sic: Ibisci [Pon.] II, herbae Sabinae [Pon.]> I S[Sem.], notiae
[Pon.] III. Haec omnia mittes in uini styptici [Sext.] I
S[Sem.], postea adicies cymini —[Vnc.] VI, axungiae ueteris
[Pon.] III, olei mollis [Sext.] III, tum simul omnia in olla
rudi excoques tamdiu, ut herbae illae ita molles fiant, ut digito
solui possint. Quas exprimes per linteum diligenter, ut sucus
earum cum reliquis speciebus supra scriptis similiter expressis
omnis coletur et emanet, postea adicies ibi species infra
scriptas tunsas et diligenter cribratas, id est adarcis —[Vnc.]
III, euforbii —[Vnc.] III, castorei —[Vnc.] III, piperis —[Vnc.]
III, masticis —[Vnc.] III, seui taurini [Pon.] I, seui caprini
[Pon.] I, resinae frictae —[Vnc.] VII, balsami —[Vnc.] IIII,
opobalsami —[Vnc.] III, uini [Sext.] VIII, oesypi ollaris —[Vnc.]
III, medullae ceruinae —[Vnc.] III, resinae terebinthinae
[Pon.] I. Permixta haec omnia tamdiu decoques, donec ita omne
uinum excoquatur, ut uix sextarius remaneat, postea adicies cerae
rufae —[Vnc.] VI et, dum feruet, coagitabis et sublatum de foco
medicamen diutissime, dum refrigeretur, agitabis et, cum unum
corpus eius feceris, in doliolum uitreum aut pyxidem stagneam
recondes et, cum opus fuerit, parum medicaminis loco, qui
curandus erit, inpones; sed diu perfricabis ac postea linteo
inuolues, ne indumenta inquinentur. Quod remedium post balneum
neruis relaxatis conuenientius fiet; sed is, cui medendum erit,
liquamine et porcina abstinere debebit. [24] Decamyri
calefactorii confectio ad neruos confirmandos et recreandos post
iniuriam frigoris aut aliquam uexationem sic: Euforbii —[Vnc.] I,
pyrethri —[Vnc.] I, myrrae —[Vnc.] I, amomi —[Vnc.] I, folii
—[Vnc.] I, piperis —[Vnc.] I, storachis [Scrip.] VIII, cerae
[Scrip.] VIII, nardi [Scrip.] VIII, balsami [Scrip.] VIII. De his
omnibus tunsis cribratis remissisque facies unam confectionem,
quam in pyxidem ligneam aut corneam recondes et, cum opus fuerit,
uteris. [25] Item ad eadem acopum de speciebus nouem facies sic:
Masticis [Scrip.] VI, storachis [Scrip.] VI, nardi et dictamni
tantundem, olei uiridis [Scrip.] XX, olei fyllini [Scrip.] XX,
olei myrtini [Scrip.] X, cerae —[Vnc.] IX, opobalsami [Scrip.]
VI. Haec similiter ut supra scripta conficies et recondes et
similiter lenta et calida manu perfricans ad placandos ac
reparandos neruos uteris. [26] Stirpes brassicae cum radicibus
suis comburito earumque cinerem aceto conspergito et adiecta
uetere axungia subigito; id malagma inpositum neruos ualentissime
solidat. [27] Querquini ligni combusti cinerem qui uino et oleo
diluerit doloresque neruorum ea unctione perfricuerit, summa
celeritate sanabitur. [28] Stercus caprunum melle mixtum
inpositumque suppuratos neruos expurgabit et ad sanitatem usque
perducet. [29] Si in cubitis aut articulis aut quacumque corporis
parte neruorum contractio dolores exhibebit, lumbricos tres
terrenos cum melle tritos malagmatis modo inpone; omnem dolorem
mollito rigore sedabis. [30] Pannum muliebrem, id est
menstrualem, oleo madefactum excoque, deinde exprime et ceram
illi oleo sufficientem addes, ut cerotum facias, quo arcthriticum
uel paralyticum utiliter perungebis. [31] Confectio acopi ad
reficiendos confirmandosque neruos sic: Thapsiae —[Vnc.] I,
adarcis —[Vnc.] I S[Sem.], cachreos —[Vnc.] I S[Sem.], euforbi
—[Vnc.] I S[Sem.], uuae siluaticae sucum —[Vnc.] IIII, pyrethri
—[Vnc.] IIII, resinae terebinthinae —[Vnc.] VI, cerae rufae
—[Vnc.] VIII, olei cyprini —[Vnc.] IIII, piperis —[Vnc.] IIII,
senapis —[Vnc.] II. Haec omnia separatim tunsa et cribrata in
unum miscebis et lento igne diutissime decoques et semper
agitabis, deinde refrigerata in pyxidem ligneam aut corneam
recondes. [32] Compositio emplastri, quod appellatur smilin.
Facit ad omnes neruorum contractiones relaxandas et ad quaslibet
contusiones placandas doloresque sedandos. Conficitur sic:
Resinae frictae —[Vnc.] VI, butyri exsalati —[Vnc.] VI, cerae
—[Vnc.] VI, nitri in puluerem subtilissimum redacti —[Vnc.] VI.
Quae supra notata sunt, lento igni in caccabo fictili soluuntur;
quae cum fuerint soluta, superposito carbonibus caccabo paulatim
nitrum, quod in puluerem redactum fuerit, supermittetur et
agitabitur. Obseruandum sane, ne feruorem grandem ducat aut
bulliat ac totum superfundatur et pereat. Quod si ualidius hoc
medicamentum facere uolueris, supra dictis speciebus admiscebis
resinae terebinthinae —[Vnc.] IIII, galbani —[Vnc.] III.
Soluendum galbanum manibus calidis, sicut solet cera molliri, et
in supra dictis speciebus mittendum, cum fuerint solutae atque
permixtae. Tum demum omnia diu agitabis, ut medicamentum sicut
cerotum subtilissimum fiat, quo postea uelut emplastro ad supra
dictas causas potenter uteris. [33] Conpositio diapisselaeu ad
neruos rigentes et offensos placandos et ad uiscera mollienda.
Conficitur sic: Picis liquidae [Pon.] II, cerae [Pon.] I,
pulueris faeni Graeci —[Vnc.] III, pulueris cymini —[Vnc.] III,
bacae lauri pulueris —[Vnc.] III, salis sicci triti —[Vnc.] III.
<Pix> liquida remittetur et colabitur, addita deinde cera lento
igne soluetur; sic omnia, quae pulueris sunt, mixta mittentur et
coagitabuntur et coquentur. Quo medicamine refrigerato uti
conueniet pro malagmate uel emplastro ad ea, quae supra scripta
sunt.

CAPVT XXXVI. AD PODAGRAM CALIDAM ET FRIGIDAM ET CHIRAGRAM REMEDIA
PHYSICA ET RATIONABILIA DIVERSA DE EXPERIMENTIS

[1] Podagram linit oesypum cum lacte mulieris et cum cerussa
adpositum. Fimus quoque bubulus recens calidus et pulmones
pecudis calidi recentes et fel arietis cum seuo suo et fimus
gallinarum recens adpositus plurimum iuuat. Necnon et cocleae
Africanae cum sua carne combustae cinisque earum ex uino inlitus
medetur. [2] Cerotum aduersum pedum dolores hoc modo facies: Olei
[Pon.] II, medullae ceruinae —[Vnc.] VI, resinae frixae —[Vnc.]
VI, butyri —[Vnc.] I. Haec pariter in caccabo soluuntur et
colantur, postea adicies lini seminis heminam, faeni Graeci
heminam, quod ita pariter concoques, ut spissum sit, deinde
colabis et de ipso colato ita densum temperabis, donec emplastrum
facias. [3] Remedium paregoricum ad podagram sic: Cupressi bacas
uirides quot uolueris decoque ex aqua marina, donec molles
fiant, deinde contunde in pila et subinde aquam adsparge et
manibus subige, ut tamquam malagma sit. Inde inter initia doloris
inpone; statim mitigabitur dolor. [4] Malagma efficacissimum ad
podagram sic: Carnis agninae [Pon.] VI, caprinae [Pon.] VI,
bubulae masculinae [Pon.] VI, picis liquidae [Pon.] V uel etiam
VI, nitri [Pon.] VIII, bacarum iunipiri [Pon.] VI, cerae
[Pon.] X. Haec omnia concarpe, contunde, coque et, cum liquidum
fuerit medicamen, adice cepam et subinde permisce et deinde
galbanum mitte, quantum aestimaueris sufficere posse, et subinde
agita. Quae cum bene liquefacta et conmixta fuerint, adicies
sulfur et nitrum et bacas lauri contusas, deinde, cum bene
permixtum et concorporatum uideris medicamen, ab igne remouebis
et mittes in pilam ligneam atque illic tamdiu battues, donec sit
subactissimum, et cum ex eo malagma facere uolueris, oleo manus
perunges et ita inductum linteo denso uel fynicio pedibus
adpones. [5] Malagma siue acopum ad podagram efficacissimum, quod
mense Augusto fieri debet: Resinae frictae [Pon.] III, cerae
[Pon.] VI, olei ueteris [Pon.] VIII, galbani —[Vnc.] IIII, opii
—[Vnc.] IIII, opopanacis —[Vnc.] IIII, aeruginis —[Vnc.] VI,
guttae ammoniacae —[Vnc.] IIII, adipis leoninae —[Vnc.] IIII,
adipis leopardinae —[Vnc.] IIII, adipis taxoninae —[Vnc.] III,
adipis anserinae —[Vnc.] III, seui taurini [Pon.] I, radicis
maluae erraticae —[Vnc.] IIII, radicis cicutae —[Vnc.] IIII,
radicis ibisci —[Vnc.] IIII, radicis cucumeris agrestis, quem
futiuum dicunt, —[Vnc.] IIII, radicis cucurbitae domesticae
—[Vnc.] IIII. Infundes radices omnes supra scriptas in aquam luna
XII, excoques luna XV ita, ut ad tertias excoquas, et de
excoctis suci expressi [Pon.] II uel duos sextarios facies.
Opopanacem et opium infundes in uinum, guttam uero ammoniacam et
galbanum tundes et deinde simul omnia permixta lento igne
decoques ac facies quasi cerotum et uteris hoc modo, ut inlinas
linteum delicatissimum, quod sine ruga amplectatur pedem; deinde
fasciola leuiter inuolues, ad hoc tantum, ne, cum pedes in lecto
moueris, linteolum replicetur et medicamen inlitum decidat; nam
si arctius strinxeris, nerui offendentur. Hoc ergo medicamen et
in accentu placat dolores et in declinatione confirmat sanitatem.
[6] Herbae uerbasci, quae minoribus foliis est, summitates
tenerae ac folia trita inposita intra paucas horas adeo sedabunt
podagrae molestiam, ut qui usus fuerit etiam ambulare possit. [7]
Incipientem podagram discutiet betarum exustarum cinis
leuissimus admixto sangui bubulo subactus et inpositus. [8]
Vettonica cum aqua ad tertias decocta ac potui data ipsaque, cum
decoxerit, trita atque adposita podagrae plurimum medetur. [9]
Herba senicio, quae in tegulis nascitur, cum sale trita uice
malagmatis inposita podagricis prodest. [10] Malagma
potentissimum ad podagram, ad fracturas, ad tumores, ad
condylemata, etiam ad renium dolorem, si illic inponatur, quod
fieri oportet speciebus infra scriptis sic: Asfalti [Pon.] I,
cerae [Pon.] I, resinae Colofoniae [Pon.] I, picis Bruttiae
[Pon.] I, chalcitidis [Pon.] I, spumae argenti sescunciam,
cerussae sescunciam, aluminis rotundi sescunciam, aluminis
schisti sescunciam, misui sescunciam, gallae sescunciam, apii
seminis sescunciam, opopanacis sescunciam, aloes sescunciam,
myrrae sescunciam, turis masculi sescunciam, herbae mandragorae
—[Vnc.] I S[Sem.], aceti quod sufficiat. Quae tundenda fuerint
tundes et cernes, quae liquefacienda ad ignem resolues et colata
in unum permiscebis et leui uapore ignis tenuiter decoques et
aceto paulatim consperges. Deinde facies trochiscos, qui habeant
singuli uncias binas, quos, cum usus exigerit, leui igne resolues
et sic pedibus malagmae more inpones. [11] Remedium
praesentaneum ad podagram et neruorum et lateris et renium et
lumborum dolores et ad strumas et ad parotidas et paniculas sic:
Pumicem marinum, bacas lauri, aeruginem aequo pondere contundes
et teres cum pipere et sale, quantum aestimaris posse sufficere,
adicies et picis durae et olei et mellis aliquantum et simul
omnia usque ad spissitudinem decoques et colata cum oleo Syriaco
subiges et pro malagmate, cum opus fuerit, uteris. [12]
Conpositio Mithridatica ad podagram et neruorum dolores et
contractiones sic: Cerae —[Vnc.] I, medullae ceruinae draĝ[g cum
linea suprascripta]. I, adipis ursinae draĝ[g cum linea
suprascripta]. I, cinnami draĝ[g cum linea suprascripta]. I,
piperis nigri draĝ[g cum linea suprascripta]. I, myrrae draĝ[g
cum linea suprascripta]. I, rosae aridae draĝ[g cum linea
suprascripta]. I, iris pistae draĝ[g cum linea suprascripta]. I,
adipis anserinae draĝ[g cum linea suprascripta]. I, adipis
gallinaceae draĝ[g cum linea suprascripta]. I, ammoniaci draĝ[g
cum linea suprascripta]. I, cassiae rufae draĝ[g cum linea
suprascripta]. I, turis masculi draĝ[g cum linea suprascripta].
I, [guttae ammoniaci draĝ[g cum linea suprascripta]. I,] herbae
monoeci draĝ[g cum linea suprascripta]. I, rutae siluaticae
draĝ[g cum linea suprascripta]. I, peucedani draĝ[g cum linea
suprascripta]. I, afronitri draĝ[g cum linea suprascripta]. I,
croci draĝ[g cum linea suprascripta]. I, turis pollinis draĝ[g
cum linea suprascripta]. I, staphisagriae draĝ[g cum linea
suprascripta]. I, castorei draĝ[g cum linea suprascripta]. I,
nucis amarae draĝ[g cum linea suprascripta]. I, †cuateri† draĝ[g
cum linea suprascripta]. I, resinae terebinthinae draĝ[g cum
linea suprascripta]. I, ysopi draĝ[g cum linea suprascripta]. I.
Quae tundenda erunt tundes et cribrabis, quae remittenda erunt
lento igne liquefacies et colata miscebis et emplastri more, cum
opus erit, uteris. [13] Fomentum ad podagram sic: Fabae nigrae
integrae sextarium moles et in farinam rediges cum corticibus
suis, de lapide sarcofago —[Vnc.] I tundes et cribrabis et ex
aqua tepida permiscebis atque in pannum inductum inpones pedibus
et alligabis. [14] Remedium ad podagram, quod pro acopo utendum
est, sic: Seui hircini selibram, cerae selibram, picis selibram,
turis masculi —[Vnc.] III, adipis ursinae —[Vnc.] III, olei
ueteris —[Vnc.] III, olei irini —[Vnc.] III, salis ammoniaci
—[Vnc.] III, axungiae ueteris selibram, medullae ceruinae —[Vnc.]
III, medullae taurinae —[Vnc.] III, adipis anserinae —[Vnc.]
III, lenticulae supra aquam natae —[Vnc.] III, aceti [Sext.] II.
Haec omnia diligenter lento igne liquefacta et colata recondes
et, cum opus fuerit, uteris. [15] Ad podagram et neruorum dolores
et parotidas et mammarum duritiem, quam et mulieres et uiri pati
solent, remedium sic: Picis Hibericae [Pon.] I, salis heminam,
faeni Graeci farinae heminam, iris —[Vnc.] III, cerae selibram.
Picem prius coques, ut remittatur, deinde singulas res adicies et
coques ac postmodum colabis et tamquam malagmate, cum opus
fuerit, uteris. [16] Potio ad podagram et neruorum dolores, quam
pridie non cenanti per duos continuos menses ieiuno ad nucis
auellanae magnitudinem ex duobus cyathis aquae calidae dabis.
Conponitur sic: Petrosilini draĝ[g cum linea suprascripta]. II,
centaurei draĝ[g cum linea suprascripta]. II, marruuii draĝ[g cum
linea suprascripta]. I, scordi draĝ[g cum linea suprascripta].
I. Tundes haec et cribrabis et in puluerem tenuissimum redacta
despumato melle colliges, ut spissum sit medicamentum, et
recondes. [17] Ad podagram subitum et facile remedium sic:
Alumen, acetum, lotium humanum uetus aequis mensuris permisce
atque adde cerae [Pon.] I, opii —[Vnc.] I, lactis canini —[Vnc.]
I, rosae siccae —[Vnc.] I. Opium et lac et rosam teres in
mortario, ceram uero liquefacies et simul omnia permiscebis atque
inde pedes inlines et folia betae aut lactucae desuper
alligabis. [18] Ad podagrae subitum dolorem remedium sic: Calcem
denuo coques et teres adiciesque ysopum et rosam tritam et de
permixtis pedes perungues. [19] Flomi —[Vnc.] III, rumicis
—[Vnc.] III, ibisci —[Vnc.] III, cyclaminis —[Vnc.] III, myrrae
tunsae —[Vnc.] I. Flomum moles et dices, quamdiu moles: "Summum
caelum, ima terra, medium medicamentum." Deinde simul omnia cocta
colabis et ex his pedes, cum opus fuerit, perfricabis. [20] Ad
podagram remedium de experimento sic: Spermaticae draĝ[g cum
linea suprascripta]. IIII, lini seminis draĝ[g cum linea
suprascripta]. IIII, erucae seminis draĝ[g cum linea
suprascripta]. IIII, scyni draĝ[g cum linea suprascripta]. II,
castorei draĝ[g cum linea suprascripta]. II, myrrae draĝ[g cum
linea suprascripta]. II, nardi spicae draĝ[g cum linea
suprascripta]. II, gummis Aethiopici draĝ[g cum linea
suprascripta]. II, salis draĝ[g cum linea suprascripta]. II,
piperis longi draĝ[g cum linea suprascripta]. I, nucleorum
pineorum draĝ[g cum linea suprascripta]. VIII, satureiae draĝ[g
cum linea suprascripta]. VIIII. Omnia haec tunsa cribrata et in
puluerem tenuissimum redacta tritaque in unum permiscebis et ex
eo draĝ[g cum linea suprascripta]. unam ad diem ieiuno in potione
ex uini cyatho temperata dabis. [21] Sabuci folia, cum primum
procedunt, ad libram colliges et teres, plantaginis quoque
radicem ad libram colliges et contundes et axungiae ueteris
libram purgabis et contundes et postea simul omnia subiges atque
inde pedes inlines et caulis folium superpones, confestim
praesens remedium ad sedandam podagram experire. [22] Fimum
ciconearum, sed de nido ipso, dum ciconeae pullos habent, sumes
et cum axungia uetustissima permiscebis et conteres atque
emplastri modo pedibus adpones; efficaciter podagram sanabis.
[23] Ad podagram et ad omnes pedum uel manuum et aliorum
membrorum dolores ex perfrictione releuandos bene facit hoc
remedium sic: Faenograeci [Sext.] I, lini seminis [Sext.] I,
ibisci contusas radices quinque. Haec ante diem infundes in aquae
[Sext.] VIIII, deinde post diem decoques usque ad tertias,
postea colabis et sucum omnem colliges atque adicies ei olei
[Pon.]> VIIII et suci laurini, id est de foliis uel de bacis
teneris lauri expressum, [Sext.] I, deinde iterato decoques
pariter, quousque omnis sucus supra scriptus consumatur et olei
tantummodo summa resideat. Quod iterato colatur et adduntur in eo
oleo, quod superfuerit, laricis —[Vnc.] VIIII, terebinthinae
—[Vnc.] IIII, balsami —[Vnc.] II ita, ut prius haec in uaso
duplici ad ignem lentissimum resoluantur et sic permisceantur et
diutissime coagitentur atque in usus supra scriptos necessarios
ad perfricandum reseruentur. [24] Ad primos podagrae impetus
molliendos atiariae herbae partes duas contundes et butyri unam
partem permiscebis et conteres atque ita pro unguento uel
emplastro uteris. [25] Vlmi cortex contusa diutissime et cum aqua
marina usque adeo subacta, ut malagmati similis sit, pro
emplastro adposita sedat podagrae dolores. [26] Viuo lepori pes
amputatus et alligatus ad podagram uel eius pedis partibus, quae
dolebunt, plurimum prodest. [27] Vituli marini aut, quod melius
est, hyaenae pelle facta calciamenta si quis in cotidiano usu
habuerit, efficaciter podagrae morbo carebit. [28] Pueri inpubis
detonsi super pedes dolentis capilli atque illic aliquamdiu
inpositi compescunt dolorem. [29] Probatum remedium est, felle
capruno non manu, sed pinna pedes perunctos confestim dolore
releuari. [30] Feniculi farina ex hydromeli decocta et inposita
chiragrae medetur. [31] Podagram ut sanare difficile est, sic
incipienti inter initia occurrere promptum est. Nam inter initia
eius, cum dolores asperrimi sunt, si quis uena aduersa in brachio
pungatur, non modo praesenti dolore releuabitur, sed etiam in
posterum perpetuo liberabitur. [32] Vtiliter in dolore
perunguntur pedes oleo, in quo diu decocta sint intestina
ranarum. Ranae quoque robetae exustae cinis cum sabuci coliculis
teneris tritis et seuo hircino uetere permixto et decocto
pariterque inposito prodest. [33] Folia cupressi contrita cum
panis mollis partibus duabus et axungia uetere subacta medentur
doloribus podagrae. [34] Semen genestae tunsum et cum axungia
subactum doloribus geniculorum potenter adhibetur. [35] Mustelae
uiuae conbustae cinis cum oleo rosaceo et aceto pinna inlitus
podagricis prodest. [36] Hedera contrita et cum oryza ac melle
decocta atque in unum permixta et denuo trita podagrae et
chiragrae et neruorum offensionibus medetur inposita. [37] Vrtica
trita cum sanguine miluino aut palumborum permixta atque ex eo
pedes inliti efficaciter sanantur. [38] Mirificum podagrae
remedium nec inpendio sumptuosum sic: Cupressi pilulae XII,
pastinacae quam minimae totidem decoquuntur cum turis tunsi
—[Vnc.] III, cum olei sextario et aquae hemina et axungiae
ueteris —[Vnc.] VI et cerae tantundem, quae inspissata et
congluttinata panno inlita pedibus adponuntur. [39] Ad podagram
cum feruore et tumore rubicundo, quam calidam uocant, haec
faciunt primis diebus adhibita: Herba urceolaris per se et caseus
mollis recens per se inpositus, postea herba, cui salis pusillum
admisceri oportebit. Item bene facit apium uiride per se uel cum
polenta adpositum nec minus utilis est portulaca atque plantago.
Sfongea quoque Rhodia uel Africana mollis ex aqua frigida
adposita iuuat. Lanam etiam sucidam rosa et uino infectam poni
conuenit. Subinde autem haec omnia mutari oportet, priusquam
calefiant. [40] Prodest et lomentum fabae molutae cum suis
ualgulis factum aceto ac melle dilutum atque ita inpositum;
educit enim sanguinem et dolorem leuat. [41] Belle faciunt et
mala citrea quam maxima quinque cocta ex aceti sextariis tribus,
donec madida fiant. Quibus tritis adicitur aluminis fissi —[Vnc.]
I, myrrae —[Vnc.] I atque ita malagmatis more feruenti podagrae
inponuntur. [42] Bene facit et aloe aceto diluta et per pinnulam
pedibus inducta. Opium quoque lacte muliebri dilutum et similiter
inlitum iuuat. [43] Mirifice hoc cataplasma podagrae cuilibet
superpositum medetur; tollit enim triduo dolorem lomenti more
conpositum sic: Feniculi seminis cyathi duo, musci de stagno
cyathi duo, polentae tenuis cyathi duo. Commiscentur haec in unum
contusa trita atque moluta, deinde consparguntur aqua pluuiali
et ita temperantur, ne durum sit medicamentum neue sit aquatum
nimis. Quod inpositum protinus leuat, id est intra triduum tollit
dolorem. Constat autem eum, qui hoc medicamine ter in mense
inter denos dies usus fuerit, in nocte non laboraturum podagrae
dolore. [44] Ad frigidam podagram, quae sine tumore est,
conficitur cataplasma sic: Ciceris nigri moluti sextarius
coquitur ex aqua et diligenter teritur, cui adicitur axungiae
pausillum et, dum calet, medicamentum pedibus inponitur. [45]
Faenograeci seminis et hordei farinae binos sextarios cribratos
in unum miscebis et decoques ex aqua atque addes olei quod
sufficiat ac subinde calidum cataplasma pedibus adpones. Bene
facit et ibisci radix ex aqua mulsa cocta et inposita. Sabucum
quoque cum axungia et brassicae cinis cum axungia inpositus
plurimum iuuat. Vbi autem impetus cessauerit, et in hoc et in
priore genere podagrae calida aqua marina diu fouendi sunt pedes
uel, si haec non erit, aqua pura feruenti sale adiecto foueantur.
Post hoc malagmate uti oportet, quod ad parotidas scriptum est;
tollit enim cito reliquias podagrae per sudores et in futurum
confirmat neruos nec patitur facile uitiari. [46] Ad utramlibet
podagram remedium sic: Torpidinem uiuam nigram, cum admonuerit
dolor, subici pedibus oportet in litore non sicco, sed quod
adluit mare, et tamdiu premi, donec sentiatur torpor per totum
pedem et tibiam usque ad genu. Hoc et in praesenti tollit dolorem
et in futurum remediat. Hoc modo Anteros Caesaris libertus supra
fidem remediatus est. [47] Malagma Narcissianum ad utramque
podagram egregium: Cerae [Pon.] II, resinae [Pon.] V, olei
ueteris [Pon.] V S[Sem.], olei Syriaci [Pon.] I S[Sem.],
afronitri in pastillis [Pon.] I, cardamomi puri [Pon.] I, iris
Illyricae [Pon.] I, piculae [Pon.] I, agarici [Pon.] I,
faenograeci [Pon.] I, centaurei [Pon.] I, apollinaris [Pon.]
I, alterci [Pon.] I. Coques liquanda; quae sunt tundenda, in
puluerem redacta miscebis atque ex his pastillos facies et in
capsa noua repones, quibus diebus XX iugiter uteris. [48]
Malagma, quod et ad podagram et ad omnem collectionem bene facit.
Accipit haec: Ammoniaci —[Vnc.] V, galbani —[Vnc.] II, picis
durae [Pon.] V, resinae terebinthinae [Pon.] II, olei ueteris
[Pon.] I S[Sem.], axungiae uetustae [Pon.] III, cerae [Pon.]
V, sulpuris uiui [Pon.] V. Haec omnia decoques in patella
fictili uel caccabo ampliore, sulpur tamen et ammoniacum extra
teres et sic inmiscebis, cum decoquere coeperis. Sed agitabis
instanter, ne subsidant in fundo quae in puluerem redacta
mittuntur. [49] Confectio medicaminis, quod appellatur ygia.
Facit ad cheragricos, ad arcthrisim, ad ilii dolorem, ad uentris
molestias, ad neruorum contractionem et ad omnes dolores, qui
sunt in corpore. Conficitur XII Kal. Iul.; non interest quo die
uel luna uel malina, dummodo supra dictus dies obseruetur, quo
medicamen fiat sic: Olei [Pon.] XXV, sed optimi, uini optimi
[Pon.] XXV (quantum bonum fuerit uinum, tantum melius erit
medicamentum), serpulli campestris fascicolos X tam grandes, quam
manus uiri recipere potest. Sed supra dicta die collegi debet
serpullum, ut statim recens cum supra dictis liquoribus coquatur.
Quod oportet tamdiu coqui, quousque ad olei mensuram liquor
omnis ueniat. Cum refrigerauerit, colabitur diligenter, et ubi
nitidum fuerit, addes resinae pituinae [Pon.] III, opopanacis
libram semis, galbani libram semis, cerae rufae libram semis,
storachis libram, opobalsami —[Vnc.] VI. Haec omnia confundes in
isto oleo, storachem sane pones in balneo et ibi solues atque in
mortario teres et remittes omnia in uas aereum ibique pones ad
focum species supra scriptas, quae tamdiu coquantur, quamdiu
soluantur bene. Deinde de resina puluerem facies et asperges
medicamini, dum adhuc coquitur, quo malagmatis <more>, cum opus
fuerit, uteris. [50] Cerotum ad cheragram et parotidas et tumores
diuersos et fistulas et purunculos. Accipit haec: Cerussae
[Pon.] I, ammoniaci [Pon.] I, olei [Pon.] I. Cerussa terenda
in mortario diligentissime; deinde oleum paulatim supermittendum
et, cum simul trita fuerint omnia, mittenda in caccabum uel
trullam, ut ferueant, et, dum coquuntur, sine intermissione
agitanda. Sed cum densum esse coeperit medicamen ad speciem
ceroti, tum ammoniacum tritum diligenter supermittendum
coquendaque simul omnia horis sex lento igne, ne adurantur, et
sine cessatione, dum coquuntur, agitanda. Cum uideris omnia bene
mixta, defunde in aquam frigidam et manibus subige uel perfrica
et sic repone et, cum usus exigerit, alutae inline et sic adpone
locis necessariis. [51] Remedium ad podagram uel maxime ad
arcthrisim sic: Aceti optimi quantum uolueris, quod melius erit,
si ex uino styptico fuerit, telas aranearum, quae in cupresso
inueniuntur, buxi summitates tenerrimas. Haec in olla noua
coquenda sunt diutissime. Ex quo aceto posca temperanda paulo
acrior quam ad bibendum; ex qua posca uel calefacta uel frigida,
prout causa postulauerit, lauanda membra, hoc est arcthra uel
iuncturae, quae dolent, et deorsum, id est cum umeros uel cubita
laueris ad manus summas uel ad pedes summos destringendum
deducendumque medicamen. Postea uero quam hac posca laueris
membra, quae lauari necesse est, adpones herbam, quae in aquae
iugis decursu nascitur, quam Latine berulam, Graece cardamin
uocant. Haec diligenter purgatur et teneritudo eius tunditur et
ita uel tepida uel frigida, prout salubrius est, dolenti in modum
cataplasmatis adponitur et die bis aut ter uel quotiens siccari
coeperit mutanda erit. Quae si ruborem fecerit, tunc magis
profuisse intellegetur. Adhibendum dehinc parygrum cerotum infra
scriptum sic: Cerussae, spumae argenti, cerae Punicae, olei
rosei, olei mollis, lacrimas ouorum. Horum omnium pondera quae
placuerit miscebis; modus enim non est definitus. Cera primum in
oleo molli ferueat tamdiu, donec stringatur; postea puluerem
supra scriptarum specierum superaddes, deinde oleum roseum uel
lacrimas ouorum admiscebis atque ita bene agitata et mixta omnia
subcoquantur igni. Quod medicamen repositum, cum necesse erit, in
linteo inlitum membris dolentibus adponetur. [52] Farinae
triticeae [Sext.] I, amuli —[Vnc.] VII, cerae —[Vnc.] VII, olei
rosacei aestate, hieme autem olei communis [Sext.] I Italicum.
Sane ut passio ipsa uel calidius uel frigidius medicamentum
poscit fieri, ita facias. Farinam ante diem infusam in aquae
[Sext.] I Italicum concoques ad modum glutis, postea amulum
separatim tritum in mortario et ceram remissam in oleo
supermittes et simul omnia diligenter teres et, cum opus fuerit,
adpones in linteo podagrae cuilibet. [53] Galbani semunciam,
opopanacis —[Vnc.] II, castorei —[Vnc.] II, cerae [Pon.] II,
olei laurini —[Vnc.] II, olei communis [Pon.] I, olei ueteris
rancidi [Pon.] I, afronitri candidi pilulas XII, medullae
ceruinae [Pon.] I, butyri [Pon.] I, clauos caligares de
sterculinio collectos de dextra caliga VIII, de sinistra VII in
singulis linteolis alligato, sic in aeneum mitte, deinde ita cum
supra scriptis decoque, ut emplastrum densum facias pedibus cum
uolueris adponendum. Opopanacem sane cum liquaueris, galbanum
postea liquabis, dehinc omnia reliqua cum coxeris, colabis et sic
de permixtis omnibus emplastrum facies; miraberis remedium
podagrae, quia palmare est. [54] Ad impetum podagrae remedium,
quod Artemisius Dianio ostendit sic: Croci [Den.] II, pulueris
Asiani, id est de lapide Magnesio, qui in uenalibus difficile
inuenitur, —[Vnc.] I; sed si hoc non sit, pro puluere afronitri
—[Vnc.] I mittes et ouorum quattuor lacrimum, non medullam. Haec
trita et mixta conponuntur in modum ceroti, quo superlinuntur
pedes de pinnula. [55] Farinam de milio in lotio humano et
axungia uetere concoque eamque panno inline et, mox dolor
auspicabitur, pedibus inpone; pro certo statim eum mulcebit hoc
remedium. [56] Axungiae [Pon.] III, resinae terebinthinae
[Pon.] I, picis liquidae [Pon.] I, cerae communis [Pon.] I,
sulpuris uiui [Pon.] I, rutae uiridis [Pon.] III, scoeni
—[Vnc.] II, dellae recentis —[Vnc.] II. Cum omnia remittenda
remiseris et cetera miscueris, nouissime sulpur tunsum adicies et
omnia iuxta ignem exagitata miscebis. Haec conpositio praesidio
seruata quamuis acrem impetum podagrae orientis extinguit. [57]
Olei cyprini modium in aeneum coicies cumque primum feruebit,
mittes in illud uulpem masculum uiuum et tamdiu coques, donec
corpus eius surculo facillime transforetur. Tunc oleum percolabis
et adicies in id samsuci, saliuncae, cyperi, cardamomi,
singularum rerum selibras, euforbi —[Vnc.] IIII, adarcis [Pon.]
I, resinae [Pon.] III, cerae Ponticae [Pon.] II. Hoc cerotum
mire podagram lenit. [58] Vermiculos terrestres in aceto per
noctem manere curabis, ut se omni sorde purgent, mane eos
siccabis et ex his —[Vnc.] IX in libram axungiae mittes et
diutissime conteres, ut unum corpus efficias, et pro ceroto
uteris ad sedandos pedum quamlibet molestos dolores. [59] Medius
lapis lacte muliebri dilutus et pellicula lupina conligatus
portatusque et in praesenti et deinceps in futurum tempus
podagram certissime submouebit. [60] Columbinae pinnae maxime
primum nascentes ustae cum †orti† atque inpositae podagrae
dolores leuant. [61] Terrestres lumbrici ad mensuram acitabuli in
mellis cotyla contriti et inpositi pedibus, qui prius oleo
rosaceo uncti fuerint, ac tertio die soluti et statim rursum
inpositi et confestim dolorem leniunt et in posterum tollunt.
[62] Vulpem ex aqua coquito, donec mollescat; ex aqua percolata
pedes adsidue foueto. Quo facto doloribus facile careri hoc
remedio quidam frequenter experti sunt. [63] Lenticula, quae in
aqua nascitur, quam tenerrima contusa et antequam cubitum eat ei,
qui dolet pedes, inposita, deinde interposito tempore sublata,
et herba cuculus trita in reliquam partem noctis inposita mire
dolores podagrae sedat. [64] Farina frumenti ex aceto cocta
dolorem podagrae statim sedat inposita; sed lenius medicamen erit
adiecto melle non multo. [65] Pampini uitium triti et inpositi
tumorem pedum mirabiliter exsiccant. Cinis quoque uitium cum
axungia uetere subactus et inpositus idem praestat. Necnon et ad
hoc sal ammoniacus cum pari mensura picis et cerae coctus
inponitur. [66] Plantago cum axungia subacta et inposita lenit
pedum dolores. Limus quoque aquaticus cum oleo subactus plurimum
prodest. [67] Adeps ursina cum seuo taurino et cera pari pondere
decoquuntur eoque ceroto podagra contacta lenitur. Necnon et
radix cucumeris erratici ex aceto cocta et podagrae inposita
succurrit. [68] Potio, quae, si anno integro fuerit potata,
podagra liberat laborantes. Conponitur sic: Chamaedryos [Pon.]
I, centaurei —[Vnc.] III, aristolociae rotundae —[Vnc.] III,
stychados —[Vnc.] III, agarici —[Vnc.] I, cyperi seminis —[Vnc.]
III S[Sem.], aloes —[Vnc.] III S[Sem.]. Haec pondera singularum
rerum tunsa et cribrata adpendi oportet et mellis Attici libris
VI conprehendi. Sumitur autem haec potio a ieiuno et maxime
digesto; mensura eius est argentei scripuli pondus; bibitur ex
tribus cyathis aquae calidae, et si non continuati dies fuerint
in accipienda potione, anni tamen spatium in dierum numero
suppleatur. [69] Fel apri cum seuo quolibet positum optime placat
podagram in praesentem. [70] Carmen idioticum, quod lenire
podagram dicitur, sic: In manus tuas exspues, antequam a lecto
terram mane contingas, et a summis talis et plantis usque ad
summos digitos manus duces et dices: "Fuge, fuge podagra et omnis
neruorum dolor de pedes meos et omnia membra mea", aut si alii
praecantas, dices "illius, quem peperit illa. Venenum ueneno
uincitur, saliva ieiuna uinci non potest." Ter dices haec et ad
singulas plantas tuas uel illius, cui medebere, spues. [71]
Remedium ad podagram sic: Lanae sucidae non lotae [Pon.] I, uini
ueteris uel Amminei [Sext.] II, olei omphacini [Sext.] I,
afronitri communis [Pon.] I. Lanam infundis in uinum per
triduum, dehinc exprimes lanam uehementer et admiscebis uino,
quod expresseris, afronitrum tritum addes et oleum et sic
miscebis omnia et in uas uitreum mittes et seruabis. Cum autem
opus fuerit medicamen, panem infundes in uinum uetus uel
Ammineum, qui, cum bene mollitus fuerit, exprimendus erit et
terendus in mortario ac, dum teritur, supermittendum
medicamentum, quod in ampulla est, ita, ut ad densitatem
cataplasmatis redigatur; addenda et olei rosei cocliaria duo. Sic
inducendum medicamentum in linteo et adponendum locis
dolentibus. Superposito uero linteo salubre esse auctor remedii
huius adfirmat, si uel ipsa lana, quae expressa est, uel alia
sucida supra cataplasma hoc ponatur et leuiter obligetur. [72]
Confectio emplastri, quod rex Ptolomaeus inuenisse dicitur.
Accipit haec: Seui taurini remissi colatique atque in pastillos
coacti [Pon.] V, resinae frixae V[Pon.], medullae ceruinae
—[Vnc.] VI, suci mentae —[Vnc.] II, suci mentastri —[Vnc.] II,
suci feniculi —[Vnc.] II, suci marruuii —[Vnc.] II, suci
hyoscyami —[Vnc.] II, suci plantaginis maioris —[Vnc.] II, suci
lapathi —[Vnc.] II, specularis cocti et quam minutissime triti
[Pon.] I. Quibus in ordinem praeparatis seuum et medulla lento
igni in uasculo aeneo remittentur; tum resina conminuta atque
trita sensim in seuum supermittetur, ut simul liquefacta
permiscere se possint; deinde in mortarium marmoreum diligenter
colata mutabuntur, quae adhuc tepentia diligentissime
conterentur. Quae cum dens<a ess>e coeperint, dum adhuc calida
erunt ita, ut calor sustineri manibus possit, sucos supra
scriptarum herbarum superfundes et iterum diligentissime teres et
priusquam penitus desinat calor praeparatum de speculari
puluerem mittes. Itaque omnia simul mixta et diutissime trita
atque ad summam leuitatem redacta in uitreo uasculo reponentur.
Hoc emplastrum utile his rebus: ad podagram et neruorum dolores
contractionesque, ad luxa uel fracta, ad pusulas omnes, ad
duritias omnes, praecipue ad mammarum uitia, ad cancromata, ad
glandulas, ad uulnera omnia quolibet modo inpressa uel uetusta
uel recentia, ad lumborum et ilii dolorem, ad scapularum dolorem,
ad pthisicos ita, ut emplastrum hoc inducant et caldam aquam
mulsam bibant, ad dentium dolorem, ad gingiuarum cancromata, ad
capitis et oculorum dolores, ita ut emplastrum dolentibus oculis
superponatur, ad membrorum dolores contusionesque. Ad omnia
omnino, praecipue ad podagram et ad neruorum offensiones
placandas res saluberrima est. [73] Descriptio acopi, quod
diacissu dicitur. Accipit haec: Bacas lauri uirides C, cupressi
CVIIII, herbae Sabinae [Pon.] I, roris marini [Pon.] I, faeni
Graeci [Sext.] I. Haec omnia diligentissime tunsa atque trita
infundes in aquae pluuiaris [Sext.] III et olei [Pon.] VIIII
atque illic triduo conmaceranda esse patieris, tum lento, ne
adurantur, igni tamdiu coquentur, quousque mensura aquae, quae
missa fuerit, excoquatur. Tum omnia colabuntur atque in his
adicientur hederae communis siccae —[Vnc.] IIII diligenter tunsae
cribrataeque necnon et resinae astlosae [Pon.] IIII, cerae P.
II. Permixtis omnibus atque igne liquefactis medicamentum paratum
in uitreo doliolo reponetur, ex quo, si quae doluerint corporis
partes, perunctae et confricatae sanitati cito restituentur.
Mulieribus etiam, cum cessauerint tempora, si aut ad lumbos aut
ad imum uentrem ponatur, menstrua statim prouocabuntur. Necnon et
calculos mouet, si ex eo ilium aut uenter imus fricetur.
Podagrae quoque prodest, si uel mane uel nocte pedes ex hoc
medicamine perfricentur. [74] Descriptio ceroti siue emplastri
podagrae et articulis et neruis et multis rebus infra scriptis
satis utilis sic: Seui taurini [Pon.] III, resinae frixae
[Pon.] II, specularis exusti [Pon.] II, cerae Ponticae [Pon.]
II, olei mollis [Pon.] I S[Sem.], sucum marruuii —[Vnc.] II,
sucum plantaginis —[Vnc.] II, sucum uerbenae —[Vnc.] II, sucum
mentae —[Vnc.] II, sucum symphoniacae —[Vnc.] II, sucum flomi
—[Vnc.] II, quae herba longa et lata et mollia et lanosa folia
habet et thyrsum longum lanosum facit, quae Graece dicitur Hermu
rabdos. Seuum uel cera uel resina separatim lentissimo igne
soluuntur colanturque et in caccabo postea cum supra scriptis
speciebus miscentur, deinde simul decoquuntur; postea additur
oleum et iterum modicum feruorem ducit. Deinde remoto ab igni
caccabo mittitur puluis specularis exusti et diutissime agitatur;
tum medicamen adhuc pseudocalidum diffunditur in mortarium et
illic diutissime manibus subigitur atque inde in pyxide aut in
doliolo uitreo reponitur. Quod medicamentum ad omnes collectiones
et glandulas et parotidas et strumas et ad omnes tumores et ad
omnes pusulas et ad omnia uulnera sananda potentissimum est
necnon et ad stomachi et uiscerum uitia et ad lateris et renium
et lumborum et coxarum dolores efficacissimum est, neruis quoque
placandis et luxaturis et fracturis solidandis utilissimum est.



     Quod natum Phoebus docuit, quod Chiro Achillem,
     Quod didicere olim Podalirius atque Machaon
     A genitore suo, qui quondam uersus in anguem
     Templa Palatinae subiit sublimia Romae,
     Quod Cous docuit senior quodque Abdera suasit,
     Quod logos aut methodos simplexque empirica pangit:
     Hoc liber iste tenet diuerso e dogmate sumptum.
     Namque salutiferas disponit pagina curas.
     Istic repperies per nomina perque medellas
     Descriptas species et pondera mensurarum
     Congrua, quae sapiens sumes moderamine certo.
     Ne fallare, uide, neu quae sunt parta saluti
     Vertat in exitium non sollers cura medentis.
     Sume igitur medicos pro tempore proque labore
     Aetatisque habitu summa ratione paratos,
     Gramine seu malis aegro praestare medellam
     Carmine seu potius: namque est res certa saluti
     Carmen ab occultis tribuens miracula uerbis.
     Quae curis hominum physicorum inuenta pararunt,
     Quaeque suis natura bonis terraque marique
     Edidit, illa suis altrix simul atque creatrix
     Fetibus omnigenis, quos parturit, ergo salubres
     Suggerit inpensas ponto et tellure creatas,
     Angue, fera, pecude et fruge, alite, murice, pisce,
     Lacte, mero, pomis, lymphis, sale, melle et oliuo,
     Sucis, unguinibus, taedis, pice, sulfure, cera,
     Polline, farre, fabis, lino, scobe, uellere, cornu,
     Bacis et balanis, lignis, carbone, fauilla,
     Floribus et uariis herbis, holere atque metallis,
     Sandyce et creta, spimitho, pumice, gypso,
     Cadmia, chalcite, chalcantho, chalcecamino,
     Cassitero molli, lepide, cypro atque atramento.
     Prome etiam (seu tunde prius seu contere gyro),
     Quod uiride hortus habet uel quod carnaria siccum,
     Alia serpullumque herbas thymbramque salubrem
     Brassicaque et rafanos ac longis intiba fibris
     Et mentam et senapi coriandrum prototomumque
     Erucam atque apium, maluam betamque salubrem
     Rutam et nasturcum et amara absinthia misce
     Puleiumque potens necnon et lene cyminum.
     Palmula nec desint Edymes nec pruna Damasci,
     Quae cum multiplici contriris orbe terendo,
     In patinis excocta dabis aut grandibus ollis,
     Verum adoperta coques, ne fumida iura saporem
     Corruptum reddant, quae mox fastidiat aeger.
     Adde et aromaticas species, quas mittit Eous,
     Vel quae Iudaicis flagrant bene condita capsis,
     Tus, costum, folium, myrram, storacem, crocomagma,
     Aspalathum, gallam, elleborum nigrumque bitumen
     Et nardum et casias et amoma et cinnama rara,
     Balsama, peucedanum, spicam, crocum atque bidellam,
     Irim, castoreum, scillam, opium, panaceam,
     Resinam, lepidum, euforbium, git atque pyrethrum,
     Zingiber et calidum, mordax piper et laser algens,
     Agaricum asarumque potens, aloen, aconitum,
     Galbana, sandaracam, samsucum, sporon, alumen,
     Acaciam, propolin, adarcen, cnicon, acanthum
     Andrachnen, acoron, opopanaca pompholygemque
     Cyperum, ladanum, sagapenon et tragacanthon
     Scammoniam, †cypen†, malabathron, ammoniacon,
     Denique repperies istic, quod lucis in ortu
     Indus, Arabs, Serus, Perses diuesque Sabaeus
     Vicino sub sole legunt, quod praebet Orontes,
     Eximium ignoto mittit quod Nilus ab ortu,
     Decerptum foliis, ramo, cute, cortice, uirga,
     Quodque ab Edymiis uectum seplasia uendunt
     Et quidquid confert medicis Lagea cataplu.
     Haec quicumque leges, poteris discernere tecum,
     Agnoscenda magis seu exercenda rearis.
     Quisque tamen nostrum hoc studium dignabere, quaeso
     Praestes iudicium purum mentemque benignam.
     Sic tua perpetuo uegetentur membra uigore
     Et peragas placidam per multa decennia uitam.
     Sic non incuses ualidam placidamque senectam
     Nec tibi sit medicis opus umquam nec tibi casus
     Aut morbus pariant ullum quandoque dolorem,
     Sed procul a curis et sano corpore uiuas,
     Quotque hic sunt uersus, tot agant tua tempora Ianos.
     


