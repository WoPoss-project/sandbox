digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

De compendiosa doctrina libri XX

Nonius Marcellus

Correzione linguistica: I lettura: Michele Balossino (Libri
I-III), Martina Loberti (Liber IV) e Valeria Guiglia (Libri
V-XX); II lettura: Raffaella Tabacco (Libri I-XX)

Codifica XML: Nadia Rosso

2017 digilibLT, Vercelli

Fonte: Libri I-III: Nonio Marcello, De conpendiosa doctrina;
edizione critica a cura di Paolo Gatti, Rosanna Mazzacane,
Emanuela Salvadori; già diretta da Ferruccio Bertini e Giuseppina
Barabino, Firenze: SISMEL Edizioni del Galluzzo, 2014. Liber IV:
Nonii Marcelli, De compendiosa doctrina libri XX, ed. W.M.
Lindsay, 3 voll., Leipzig 1903 (Leipzig 2003) (Bibliotheca
Scriptorum Graecorum et Romanorum Teubneriana). Libri V-XX: Nonio
Marcello, De conpendiosa doctrina; edizione critica a cura di
Paolo Gatti, Rosanna Mazzacane, Emanuela Salvadori; già diretta
da Ferruccio Bertini e Giuseppina Barabino, Firenze: SISMEL
Edizioni del Galluzzo, 2014.

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 <INDEX LIBRORVM>  

I. De proprietate sermonum
II. De honestis et nove veterum dictis per litteras
III . De indiscretis generibus per litteras
IV. De varia significatione sermonum per litteras
V. De differentia similium significationum
VI. De inpropriis
VII. De contrariis generibus verborum
VIII. De mutata declinatione
IX. De numeris et casibus
X. De mutatis coniugationibus
XI. Da indiscretis adverbiis
XII. De doctorum indagine
XIII. De genere navigiorum
XIV. De genere vestimentorum
XV. De genere vasorum vel poculorum
XVI. De genere calciamentorum
XVII. De coloribus
XVIII. De generibus ciborum vel potionum
XIX. De genere armorum
XX. De propinquitatum vocabulis et partu

 I. DE PROPRIETATE SERMONVM  

1. SENIVM est taedium et odium: dictum a senectute, quod senes
omnibus odio sint et taedio. Caecilius Ephesione



     {%tum in senectute hoc deputo miserrimum,%}
     {%sentire ea aetate eum ipsum esse odiosum alteri.%}
     


Nam AETATEM MALAM senectutem veteres dixerunt. Plautus
Men<a>echmis



     {%consitus sum,%}
     {%senectute, onustum gero corpus, vires%}
     {%reliquere: ut aetas mala est! Mers mala est ergo.%}
     


Accius Amphitryone

     {%an mala aetate mavis male mulcari exemplis omnibus?%}
Turpilius Philopatro



     {%miserum puto,%}
     {%si etiam istuc ad malam aetatem accessit mali.%}
     


Pacuvius Periboea



     {%parum est quod te aetas male habet, ni etiiam hic ad
     malam%}
     {%aetatem adiungas cruciatum reticentia?%}
     


Afranius Vopisco



     {%si possent homines delenimentis capi,%}
     {%omnes haberent nunc amatores anus.%}
     {%aetas et corpus tenerum et morigeratio%}
     {%haec sunt venena formosarum mulierum;%}
     {%mala aetas nulla delenimenta invenit.%}
     


BONAM AETATEM quoque dicimus ADVLESCENTIAM vel IVVENTVTEM. M.
Tullius De senectute quodsi ipsis voluptatibus bona aetas fruitur
libentius primum parvulis fruitur rebus. Nam prudentissime
noster Maro diei partes primas, quasi eius aetatem puberem,
meliorem dixit VIIII libro

     {%nunc adeo melior, quoniam pars acta diei est.%}
SENIVM ipsum positum sic. Titinius Veliterna

     {%quot pestis senia et iurgia sesemet diebus emigrarunt!%}
Novius Gallinaria

     {%operaeque actor cantor cursor senium sonticum!%}
Accius Epinausimache

     {%mors amici subigit, quod mi est senium multo acerrimum.%}
Pomponius Praecone posteriore



     {%calve adportas nuntium%}
     {%nobis disparem, divisum huic seni senium et metum.%}
     


Lucilius Satyrarum lib. XV



     {%in numero quorum nunc primus Trebellius multost%}
     {%Lucius nam arcessit febris senium vomitum pus.%}
     


Turpilius Demiurgo

     {%quia enim odio ac senio mihi hae sunt nuptiae.%}
Pacuvius Periboea

     {%metus, egestas, maeror senium exiliumque et senectus.%}
2. VELITATIO dicitur levis contentio, dicta ex congressione
velitum. Plautus Asinaria

     {%verbis velitationem fieri conpendi volo.%}
Idem Men<a>echmis

     {%nescioquid vos velitati estis inter vos duo.%}
Turpilius Lindia

     {%conperce verbis velitare, ad rem redi.%}
Afranius Privigno



     {%interea verba iactare et labris%}
     {%inter se velitari, velificarier.%}
     


Caecilius Pausimacho

     {%leat * * *%}
3. <PHRYGIONES >* * * hoc Vergilius probat in libroVIIII

     {%vobis picta croco et fulgenti murice vestis.%}
Item in eodem [VIIII]

     {%o vere Phrygiae neque enim Phryges!%}
Titinius Barbato



     {%Phrygio fui primo beneque id opus scivi%}
     {%reliqui acus aciasque ero atque erae nostrae.%}
     


Plautus Men<a>echmis

     {%pallam ad Phrygionem fert confecto prandio.%}
Varro Cosmotoryne, πεϱὶ φθοϱᾶς ϰόσμου

     {%Phrygio qui pulvinar poterat pingere soliar devigebat.%}
4. HOSTIMENTVM est aequamentum, unde et HOSTES dicti sunt, qui ex
aequa causa pugnam ineunt. Plautus in Asinaria

     {%par pari hostimentum datum est opera pro pecunia.%}
Vnde et HOSTIRE dicitur. Idem in eadem

     {%quin promitto, inquam, hostire contra ut memineris.%}
Id est aequa reddere.

5. TOLVTIM dicitur quasi volutim vel volubiliter. Plautus in
Asinaria

     {%demam hercle iam de hordeo, tolutim ni badizas.%}
Novius Gallinaria

     {%o pestifera Ponticum fera trux tolutiloquentia!%}
Id est volubilis locutio. Idem Macco exule

     {%em dixi iturum hominem in Tuscos tolutim.%}
Item Lucilius Satyrarum lib. VIII

     {%si omne iter evadit stadiumque acclive tolutim.%}
Idem

     {%velle tolutim hic semper <et> incepturus videtur.%}
Varro Trihodite tripylio, πεϱὶ ἀϱετῆς ϰτήσεως sed ut ecus qui ad
vehendum est natus, tamen hic traditur magistro ut equiso doceat
tolutim.

Pomponius Decuma fullonis

     {%et ubi insilui in coleatum eculeum, ibi tolutim tortor.%}
Varro Agathone

     {%haec postquam dixit, cedit citus celsus tolutim.%}
6. CAPVLVM dicitur quicquid aliam rem intra se capit, nam
SARCOPHAGVM, id est sepulchrum, CAPVLVM dici veteres volunt, quod
corpora capiat. Plautus Asinaria, dicens de sene

     {%Perii misera, ut osculatur carnifex capuli decus!%}
Idem Milite



     {%Quid ais tu? Tam tibi ego videor oppido Acheruntius?%}
     {%Tam capularis?%}
     


Id est capulo proximus. Novius Pappo praeterito



     {%dum isto invitabis suffragatores pater%}
     {%prius in capulo quam in curuli sella suspendes natis.%}
     


Lucilius Satyrarum lib. II



     {%quem illi cum vidissent Hortensius Postumiusque%}
     {%ceteri item in capulo hunc non esse aliumque cubare.%}
     


Varro Cosmotoryne, πεϱὶ φθοϱᾶς ϰόσμου



     {%propter cunam capulum positum%}
     {%nutrix tradit pollictori.%}
     


7. TEMVLENTA dicta est ebriosa: dicta a TEMETO, quod est vinum,
quod attemptet. Plautus Aulularia

     {%quia temeti nihil adlatum intellego.%}
Idem Truculento

     {%sive adeo caret temeto, tamen ab ingenio inprobus.%}
M. Tullius De republica lib. IIII ita magnam habet viam
disciplina verecundiae carent temeto omnes mulieres. Varro Est
modus matulae, πεϱὶ μέθης quis in omni vita helluo πιὼν δέπας
olfacit temetum? | Idem Modio tremodiam amphoramque eandem temeti
ac farris modium.

8. CIN<A>EDI dicti sunt apud veteres saltatores vel pantomimi,
ἀπὸ τοῦ ϰεινεῖν σῶμα. Plautus Aulularia

     {%ita fustibus sum mollior magis quam ullus cin<a>edus.%}
Idem in Milite

     {%tum ad saltandum non cin<a>edus malacus aeque est%}
Idem in Sticho

     {%lepidam et suavem cantionem aliquam occupito
     cin<a>edicam.%}
Id est quae ad saltandum movere posset. Lucilius Satyrarum lib. I

     {%stulte saltatum te intervenisse cin<a>edos.%}
Varro, Ὄνος λύϱας



     {%m<a>erentis ut quietus ac demissior probandus,%}
     {%Ἀχιλλέως ἡϱωιϰός, ἰωνιϰὸς, ϰιναίδου%}
     


9. EXERCITVM dicitur fatigatum, dictum ab exercitio. Sallustius
in Iugurthino bello Nabdalsa exercito corpore. Plautus
Bacchidibus

     {%quae sodalem atque me exercitos habet.%}
Lucretius II

     {%conciliis et discidiis exercita crebris.%}
Afranius Suspecta



     {%ita ut huic ero adulescenti cui suspicium tradidit%}
     {%qui me est animi exercitus%}
     


Vergilius lib. III

     {%nate Iliacis exercite fatis%}
10. TENVS est laqueus, dictus a tendicula. Plautus Bacchidibus



     {%nunc ab transenna turdus lumbricum petit;%}
     {%pendebit hodie pulchre, ita intendi tenus.%}
     


11. INLICERE est proprie inlaqueare. N<a>evius Lycurgo



     {%alis%}
     {%sublime in alios saltus inlicite,%}
     {%ubi bipedes volucres lino linquant lumina.%}
     


12. PELICIS a Gr<a>eco vocabulo significantiam sapientes inflexam
putant, quasi PALLEX, hoc est ut παλλαϰίς, quodsi hoc non est,
vana conpositio hominis videri potest.

13. CALVITVR dictum est frustratur: tractum a calvis mimicis,
quod sint omnibus frustratui. Plautus in Casina

     {%nam ubi domi sola sum, sopor manus calvitur.%}
Pacuvius Medo

     {%sentio pater te vocis calvi similitudine.%}
Et



     {%set quid conspicio? Num me lactans calvitur%}
     {%aetas?%}
     


Accius Eurysace



     {%sed memet calvor: vos istum iussi ocius%}
     {%abstrahite.%}
     


Lucilius Satyrarum lib. XVII

     {%si non it capito inquit eum et si calvitur. Ergo fur
     dominum?%}
Pacuvius Duloreste



     {%Me calvitur suspicio%}
     {%hoc est illud quod fore occulte Oeax praedixit%}
     


Sallustius histor. lib. III contra ille calvi ratus.

14. FRIGERE est, et FRIGVTTIRE et FRITINNIRE, sussilire cum sono
vel erigi et excitari, quod quaecumque friguntur vel frigent
nimio calore vel frigore cum sono sussiliunt. Plautus in Casina

     {%nam quid friguttis? Quid istuc tam cupide cupis?%}
Varro Virgula divina

     {%et pullos peperit fritinnientis.%}
Idem Ὄνος λύϱας saepe totius theatri tibiis, crebro flectendo,
conmutare mentes, frigi animos eorum.

15. DEFLOCCARE est adterere: tractum a vestibus sine flocco.
Plautus Casina

     {%Perii! Flocco habebit iam illic homo lumbos meos.%}
16. DEPEXVM dictum est laceratum. Terentius Heautontimorumeno



     {%egone si vivo adeo%}
     {%exornatum dabo,%}
     {%adeo depexum ut dum vivat meminerit semper mei.%}
     


17. SARTORES dicti non solum a sarciendo, verum etiam a sariendo.
Plautus Captivis

     {%sartor satorque scelerum et messor maxume?%}
Et in subsequentibus aperuit



     {%Non occatorem prius audebas dicere?%}
     {%Nam semper occant priusquam sariunt rustici.%}
     


Varro Vinalibus, περὶ ἀϱοδισίων etenim sic vide: utrum mercedem
accipiis, qui meas venit segetis ut sariat, an ego ab illo? Sic
ego, cum tuus sim sartor, si tu plus laboras quam ego do.

18. NAVTEA est aqua de coriis vel, quod est verius, aqua de
sentina, dicta a nautis. Plautus Curculione

     {%nam omnium unguentum odor prae tuo nautea est.%}
Idem Asinaria



     {%nauteam%}
     {%bibere malim, si necesse sit, quam illam oscularier.%}
     


19. TRICAE sunt inpedimenta et inplicationes. Et INTRICARE
impedire, morari, dictae quasi TRICAE, quod pullos gallinaceos
involvant et inpediant capilli pedibus inplicati. Plautus
Curculione

     {%Quod argentum, quas tu mihi tricas narras?%}
Idem Epidico

     {%aliqua ope exsolvam, extricabor aliqua%}
Id est ex inpedimentis liberabor.

Lucilius in Satyrarum lib. XI

     {%nec mihi amatore hoc opus nec tricone vadato.%}
Turpilius Demiurgo

     {%iudicia litis turbas tricas contiones maxumas.%}
Afranius Epistula

     {%ita intricavit huius hanc rem temeritas.%}
Varro Gerontodidascalo putas eos non citius tricas tellanas quam
id extricaturos. Plautus ***

20. CAPERRARE est rugis frontem contrahere et asperare: tractum a
caprorum frontibus crispis. Plautus Epidico

     {%Quid illud est quod illi caperrat frons severitudine?%}
Varro Eumenidibus

     {%quin mihi caperratam tuam frontem, Strobile, omittis?%}
21. EXAMVSSIM dicitur examinate ad regulam vel coagmentum. Est
enim AMVSSIS regula fabrorum, quam architecti cum opus probant
rubrica inlinunt. Plautus Amphitryone

     {%si vera haec loquitur, examussim est optima.%}
Idem Milite

     {%inest in hoc emussitata sua sibi ingenua indoles;%}
id est examinata. Idem in Men<a>echmis

ut hanc rem vobis examussim disputem.

Varro Τοῦ πατϱὸς τὸ παιδίον, πεϱὶ παιδοποιίας quare, si diligens
est adamussim, per me licet adsumas γενεθλιαϰόν. Idem Quaestionum
Plautinarum lib. II amussis est aequam enlevamentum; id est aput
fabros tabula quaedam, qua utuntur ad saxa coagmentata. Plautus
***

22. MVTVS onomatopoeia est incertae vocis, quasi mugitus; nam
mutus sonus est proprie qui intellectum non habet. N<a>evius
Lycurgo



     {%ducite%}
     {%eo cum argutis linguis mutas quadrupedis.%}
     


Accius Epinausimache

     {%item ad m<a>estitiam mutam infantum quadrupedum.%}
23. DISPENNERE est expandere, tractum a pennis et volatu avium.
Plautus Milite

     {%ubi lubet: dispennite hominem diversum et distendite.%}
24. FOCVLA dicta sunt nutrimenta, unde et FOCVLARE dicitur, ut
fovere. Plautus Persa

     {%ad aedes: nam iam intus ventris fumant focula.%}
25. BARDVM est vi propria et ingenio tardum; nam Gr<a>eci βαϱδεῖς
tardos dicebant. Homerus Iliados XXIII



     {%βάϱδισται μὲν γάϱοἱ ἔσαν ϰαλλίτϱιχες ἵπποι, %}
     {%ἥϰιστος δ’ἦν αὐτὸς ὲλαυνέμεν ἅϱμ’ έν ἀγῶνι. %}
     


Plautus Persa



     {%nimis tandem me quidem pro barda et pro rustica%}
     {%reor habitam esse abs te.%}
     


26. INLEX et EXLEX est qui sine lege vivat. Plautus Persa

     {%inpure, inhoneste, iniure, inlex, labes populi.%}
Lucilius Satyrarum lib. II



     {%non dico. Vincat licet et vagus exulet erret%}
     {%exlex.%}
     


Varro Sciamachia, πεϱὶ τύφου



     {%postremo quaero parebis legibus an non?%}
     {%Anne exlex solus vivis?%}
     


Lucilius lib. XXX

     {%accipiunt leges populus quibus legibus exlex.%}
Caecilius Harpazomene



     {%quid narras barbare cum indomitis moribus%}
     {%inlitterate? inlex es.%}
     


Sisenna lib. IIII armis equis conmeatibus nos magis iuverunt
exleges et minus honore dignos putabitis? M. Tullius pro Cluentio
nam quo illi aut exlegem Sullam aut causam pecuniae publicae
contemptam atque abiectam putarent.

27. LVRCONES dicti sunt a lurcando; LVRCARE est cum aviditate
cibum sumere. Lucilius Satyrarum lib. II



     {%nam quid moetino subiectoque huic opus signo?%}
     {%Vt lurcaretur lardum et carnaria fartim%}
     {%conficeret?%}
     


Pomponius Syris

     {%lapatium nullum utebatur lardum lurcabat lubens.%}
Plautus Persa

     {%perenniserve, lurco, edax, furax, fugax.%}
Lucilius Satyrarum lib. V

     {%vivite lurcones comedones vivite ventris.%}
Varro Eumenidibus

     {%contra cum psalte Pisia et cum Flora lurcare ac strepis.%}
28. TORORVM et TORALIVM designator est Varro De vita populi
Romani lib. I quod frontem lecticae struebant ex ea herba torta
TORVM appellatum. Hoc quod inicitur etiam nunc TORAL dicitur
lecticam qui involvebant SEGESTRIA appellabant.

29. CONCENTVRIARE est colligere, dictum a centuriis quae ad
suffragia conveniebant. Plautus Pseudolo

     {%cum concenturio in corde sycophantias est.%}
Terentius Phormione



     {%ego in insidiis ero%}
     {%subcenturiatus si quid deficies.%}
     


30. FINITORES dicebantur, quos nunc AGRIMENSORES dicimus, dicti
quod finis dividerent.

Plautus Poenulo



     {%eius nunc regiones, limites, confínia%}
     {%determinabo: eius rei ego sum factus finitor.%}
     


31. PASSVM est proprie rugosum vel siccum. Plautus Sticho

     {%in portum vento secundo, velo passo pervenit.%}
Id est, laxo et rugoso unde et VVA PASSA dicta est, quod sit
rugis inplicata. Plautus Poenulo

     {%siquide<m> es tu mecum futurus pro uva passa pensili.%}
Lucilius Satyrarum lib. XIX

     {%rugosi passique senes eadem omnia quaerunt.%}
32. EXSPES dicitur sine spe. Accius Eurysace

     {%ille orbus exspes liberum.%}
Idem Medea

     {%exul inter hostis expes expers desertus vagus.%}
33. EXVLES dicuntur extra solum. Vergilius Georgicon lib. III

     {%longeque ignotis exulat oris.%}
Et in consequentibus

     {%et stabula aspectans regnis excessit avitis.%}
34. VESTISPICI appellabantur vestium custodes servi, quod
frequenti diligentia vestis inspiciant. PlautusTrinummo



     {%nox datur: ducitur familia tota%}
     {%vestispici, unctor, auri custos.%}
     


Afranius Vopisco



     {%novi non inscitulam%}
     {%ancillulam vespere et vestispicam.%}
     


Varro Pappo aut indigena nasturcium, indigena, nonne vides ideo
dici quod nasum torqueat ut vestispicam, quod vestem spiciat?

35. SVPPILARE est involare vel rapere, a pilorum raptu, unde et
furtum passi CONPILARI dicuntur. Plautus Truculento



     {%haec quom video%}
     {%fieri suffuror subpilo%}
     {%de praeda praedam capio.%}
     


Caecilius Nauclero

     {%subpilat vestem atque ornamenta omnia.%}
Pomponius Sarcularia

     {%alter amat potat prodigit patrem subpilat semper.%}
36. AVSTRA proprie dicuntur rotarum cadi, ab auriendo, sicuti
Gr<a>ece ἀντλία. Lucretius lib. V

     {%ut fluvios versare rotas atque austra videmus.%}
37. VETERINA animalia dicuntur omnia quae vehere quid possunt.

Lucretius lib. V

     {%et genus omne quod est veterino semine partum.%}
Idem

     {%forte ex homine et veterino semine equorum.%}
38. CREPERA res proprie dicitur dubia: unde et CREPVSCVLVM
dicitur lux dubia et senes DECREPITI dicti, in dubio vitae
constituti; CREPERVM bellum, anceps et dubium. Lucretius lib. V

     {%exaequataque sunt creperi certamina belli.%}
Accius Phoenissis

     {%quae ego cuncta esse fluxa in mea re crepera conperi.%}
Idem Telepho



     {%nunc tu in re crepera tua quid capias consili,%}
     {%vide.%}
     


Lucilius Satyrarum lib. V



     {%† sannunt solus mihi in magno m<a>erore%}
     {%tristitia in summa, crepera <re>, inventus salutis.%}
     


Pacuvius Duloreste

     {%non vetet animum aegritudine in re crepera confici.%}
Plautus in Asinaria



     {%qui quidem cum fílio%}
     {%potet una atque una amicam ductet, decrepitus senex.%}
     


Varro Mysteriis



     {%prisca, horrida%}
     {%silent oracla crepera in nemoribus.%}
     


39. AVERNVS lacus idcirco appellatus est, quia est odor eius
avibus infestissimus. Huius rei manifestator est Lucretius lib.
VI



     {%principio, quod Averna vocantur nomine, id a re%}
     {%inpositum est, quia sunt avibus contraria cunctis.%}
     


Vnde et Vergilius lib. VI



     {%inde ubi venere ad fauces grave olentis Averni,%}
     {%tollunt se celeris.%}
     


Et postea in eo libro



     {%quam super haud ullae poterant inpune volantes%}
     {%tendere iter pinnis, talis sese alitus atris%}
     {%faucibus effundens supera ad convexa ferebat.%}
     


40. VITVLANTES veteres gaudentes dixerunt, dictum a bonae vitae
commodo; sicuti qui nunc est in summa laetitia VIVERE eum
dicimus. N<a>evius Lycurgo



     {%ut in venatu vitulantis ex suis%}
     {%locis nos mittant poenis decoratas feris.%}
     


41. EXTORRIS dicitur extra terram vel extra terminos. Accius
Eurysace

     {%nunc per terras vagus, extorris, regno exturbatus, mari.%}
Turpilius Lemniis



     {%neque durare possunt;%}
     {%ita huius inscientia ac dementia extorrem facit.%}
     


Sallustius in Iugurtino bello sicuti videtis, extorrem patria,
domo, inopem et coopertum miseriis ecfecit. Vergilius Aen. lib.
IIII

     {%finibus extorris, conspectu avulsus Iuli.%}
42. ENODA significat explana; et quae sit proprietas manifestum
est [hoc est, nodis exsolve]. Accius Eurysace

     {%tu autem quod quaero abs te enoda et qui sis explica.%}
Idem Alphesiboea

     {%quid tam obscure dictum est tamve inenodabile?%}
Ennius Telepho



     {%verum quorun liberi leto dati%}
     {%sunt in bello, non lubenter haec enodari audiunt.%}
     


Turpilius Demetrio

     {%ab initio, ut res sit gesta, enoda mihi.%}
Pacuvius Periboea

     {%gnato ordinem omnem, ut dederit, enodat pater.%}
M. Tullius De finibus bonorum et malorum lib.V haec igitur nobis
explicanda sunt; sed si enodatius, vos ignoscetis huius aetati.
Varro De vita populi Romani lib. I neque ita ut in singulis rebus
diutius moremur, ut dixi, atque enodare subtilius velimus.

43. GRVMMVS dicitur agger, a congerie dictus. Accius Oenomao

     {%quemcumque institeram grummum aut praecisum iugum.%}
44. TORRVS dicitur fax, unde et TORRIDARE dicimus conburere.
Accius Melanippo

     {%regina, erit tempus, cum hic torrus, quem amburi vides.%}
Idem Meleagro



     {%eumpsum vitae finem ac fati ínternecionem fore%}
     {%Meleagro, ubi torrus esset ínterfectus flammeus%}
     


45. EXPECTORARE est extra pectus eicere. Accius Phoenissis



     {%incusant ultro a fortuna opibusque omnibus%}
     {%desertum, abiectum, afflictum ex animo expectorant.%}
     


Idem Epigonis

     {%eloquere proprie ac pavorem hunc meum expectora.%}
Cicero De oratore lib. III tum pavor sapientiam omnem mihi
exanimato expectorat.

46. EXTISPICES proprie aruspices dicti sunt, quod exta spiciant.
Accius Medea

     {%principio extispicum ex prodigiis congruens ars te
     arguit.%}
Varro Serrano, πεϱὶ ἀϱχαιϱεσιῶν ait consulem mihi pelum cedere;
subsilio et hostias et extispicis disputanti<s> relinquo.

47. LACTARE est inducere vel mulgere, vellere, decipere. Accius
Medea

     {%nisi ut astu ingenium língua laudem et dictis lactem
     lenibus.%}
Pacuvius Iliona

     {%ne porro te error, qui nunc lactat, maceret.%}
Caecilius Hypobolimaeo Rastraria

     {%quod prolubium, quae voluptas, quae te lactat largitas.%}
Accius Alcimeone

     {%tanta ut frustrando lactans, vanans protrahas.%}
Varro Ὄνος λύϱας



     {%quibus suam delectet ipse amusiam%}
     {%et aviditatem speribus lactet suis.%}
     


Cicero Tusculanarum lib. IIII malivolentia laetans malo alieno,
delectatio, iactatio et similia.

48. SVCCVSSARE est susum frequenter excutere. Accius Philocteta

     {%agite ac vulnus nei succuset gressus caute ingredimini%}
Lucilius Satyrarum lib. III

     {%succusatoris, tardi taetrique caballi.%}
Idem lib. XV

     {%Campanus sonipes succussor nullus sequetur.%}
49. STRENA dicta est a strenuitate. Pomponius Pictoribus

     {%adside, si qua ventura est alia strena strenue.%}
50. ADVLATIO est blandimentum proprie canum, quod et ad homines
tractum consuetudine est. M. Tullius De deorum natura lib. II
<canum vero tam fida custodia tamque amans dominorum adulatio.
Idem> De officiis lib. I cavendum est ne adsentatoribus
patefaciamus auris neve adulari nos sinamus.

Lucretius

     {%gannitu vocis adulat%}
Accius Prometheo



     {%sublime avolans%}
     {%pinnata cauda nostrum adulat sanguinem.%}
     


51. MANDVCONES qui MANDVCI dicti sunt, et MANDONES, edaces.
Pomponius Pictoribus

     {%magnus manducus es, camillus canterius.%}
Lucilius

     {%atque omnes mandonum gulae.%}
Varro Bimarco

     {%magna uti tremescat Roma et magnae mandonum gulae.%}
52. SENICA significat senex. Pomponius Pictoribus

     {%pappus hic in medio habitat, seneca non sescunciae?%}
Idem Praecone posteriore

     {%sed me exercet senica nequam, neque illo quid faciam
     scio.%}
53. GRADARIVS est molli gradu et sine succussatura nitens.
Lucilius Satyrarum lib. XIIII

     {%ipse ecus non formonsus, gradarius, optimus vector.%}
Varro Modio



     {%an qui gradu tolutili%}
     {%temerius quam tu et molliter vectus, cito%}
     {%relinquat?%}
     


54. EXDORSVARE, dorso nudare. Plautus Aulularia



     {%Tu Mach<a>erio,%}
     {%congrum, murenam exdorsua, quantum potest.%}
     


55. DELIRARE est de recto decedere; LIRA est autem fossa recta,
quae contra agros tuendos ducitur | et in quam uligo terrae
decurrat. Pomponius Prostibulo



     {%Iamne abierunt? Iam non tundunt? Iamne ego in tut satis?%}
     {%Numquis hic restitit qui nondum labeas lirarit mihi?%}
     


Id est confoderit. Lucilius XXVI

     {%quapropter deliro et cupide offícium fungor uberum.%}
Plautus Amphitryone

     {%Delirat uxor.%}
56. CENTVRIATIM dictum est abundanter et copiose, a centuriis,
quae suffragium in comitiis ferebant. Pomponius Prostibulo

     {%continuo ad te centuriatim current qui panem petent.%}
57. RVMEN dicitur locus in ventre quo cibus sumitur et unde
redditur, unde et RVMINARE dicitur. Pomponius Prostibulo

     {%ego rumorem parvi facio, dum sit, rumen qui inpleam.%}
58. RVDVS, stercus, quod raditur. Lucilius Satyrarum lib. XI



     {%viai%}
     {%sternendae iaciendum huc agerem et id genus rudus.%}
     


59. RVTRVM dictum est a radendo. Pomponius Pannuceatis

     {%sarculum hinc illo profectus illim rediisti rutrum%}
Lucilius Satyrarum lib. VIIII

     {%Frumentarius est: modium hic secum atque rutellum una
     adfert.%}
Varro Marcopoli, πεϱὶ ἀϱχῆς cui celer δι’ ἑνὸς λήμματος λόγος
Antipatri Stoici filius rutro caput displanat.

60. NEBVLONES et TENEBRIONES dicti sunt, qui mendaciis et
astutiis suis nebulam quandam et tenebras obiciant aut quibus ad
fugam [fugitivis] et furta haec erant accommodata et utilia.
Pomponins Pannuceatis

     {%quid dedi nebuloni, quem pertaesumst pauperem?%}
Lucilius Satyrarum lib. XIIII



     {%Publius Pavus mihi Tuditanus quaestor Hibera%}
     {%in terra fuit, lucifugus, nebulo, id genus sane.%}
     


Idem lib. XX

     {%nugator cum idem ac nebulo sit maximus multo.%}
Afranius Epistula

     {%huc venit fugiens tenebrionem Tirrium.%}
Varro Papia Papae περὶ ἐγϰωμίων si et accusator et reus erunt
tenebriones, uterque utrumque vituperato. Quod Homerus confirmat
Iliados III



     {%εὖτ᾽ ὄϱεος ϰοϱυφῇσι vότος ϰατέχευεν ὀμίχλην%}
     {%ποιμέσιν οὔτι φίλην ϰλέπτῃ δέ τε νυϰτὸς ἄμεινον%}
     


Varro Gerontodidascalo Manius Curius consul Capitolio cum
dilectum haberet nec citatus in tribu civis respondisset,
vendidit tenebrionem.

61. TRVAM veteres a terendo, quam nos diminutive TRVLLAM dicimus,
appellari voluerunt. Pomponius Pannuceatis

     {%mulier ubi aspexit tam mirifice tutulatam truam.%}
Titinius Setina



     {%sapientia <gubernator navem torquet, non valentia>%}
     {%cocus magnum aenum, quando fervit, paula confutat trua.%}
     


62. EVANNETVR dictum est ventiletur vel moveatur: a vannu, in qua
legumina ventilantur. Pomponius Pannuceatis



     {%dixi ego illud futurum in prima valva est: vix haeret
     misera%}
     {%evannetur et mea ocius opera ut fiat fecero.%}
     


Lucilius Satyrarum lib. VII

     {%hunc molere, illam autem ut frumentum vannere lumbis.%}
Idem lib. IX

     {%crisavit ut si frumentum clunibus vannat.%}
Varro De re rustica ut quod levissimum est in eo atque appellatur
acus ac palea evannatur foras extra aream.

63. VAFRVM est callidum et quasi valde Afrum et urbanum Pomponius
Praecone posteriore

     {%tergum varium, linguam vafram.%}
M. Tullius De republica lib. III non sunt in disputando vafri,
non veteratores, | non malitiosi.

Afranius Divortio



     {%qui conere noctu clanculum%}
     {%rus ire, dotem ne repromittas vafer%}
     {%honeste ut latites et nos ludas diutius.%}
     


64. PARTICVLONES dicti sunt coheredes, quod partes patrimonii
sumant. Pomponius Praecone posteriore

     {%age modo, <i>stic garri particulones producam tibi.%}
65. CLEPERE est furari, tractum a ϰλοπῇ verbo Graeco. Accius
Epigonis

     {%eaque [ut] hoc causa, ut ne quis nostra auribus verba
     cleperet.%}
Plautus Pseudolo



     {%Rape, clepe,%}
     {%<h>arpaga.%}
     


M. Tullius De republica lib. IIII non modo ut Spartae rapere ubi
pueri et clepere discunt. Pacuvius Hermiona

     {%sermonem hic nostrum ex occulto clepsit, quantum
     intellego.%}
Varro Octogesi

     {%seque opificio non probiter clepere%}
66. CORPORARE est interficere et quasi corpus solum sine anima
relinquere. Ennius Andromeda

     {%corpus contemplatur unde corporaret vulnere.%}
Accius Stasiastis vel Trop<a>eo Liberi

     {%corporare abs tergo es ausus.%}
67. CIRCVS dicitur ornnis ambitus vel goerus, cuius dimminutivum
est CIRCVLVS. Accius Andromeda

     {%quod luna circulos annuo in cursu institit.%}
68. MEDICINAM dicimus et venenum, tractum a Graecis, qui venenum
φάϱμαϰον appellant. Accius Phinidis

     {%se venenis sterilem esse illius opera et medicina
     autumans.%}
69. CERNVVS dicitur proprie inclinatus, quasi quod | terram
cernat. Lucilius Satyrarum lib. III

     {%Cernuus extemplo plantas convestit honestas.%}
Vergilius X lib.

     {%eiectoque incumbit cernuus armo.%}
Lucilius Satyrarum lib. XXVII

     {%modo sursum, modo deorsum, tamquam colus cernui.%}
Varro De vita populi Romani lib. I etiam pellis bubulas oleo
perfusas percurrebant ibique cernuabant a quo ille versus vetus
est in carminibus «ibi pastores ludos faciunt coriis Consualia.»

70. STRICTVRAE dicuntur proprie scintillae quae de ferro ferventi
eunt quod aut stricte emittantur, id est celeriter, aut quod
oculos sui fulgore perstringant. Vergilius lib.VIII

     {%stricturae Chalybum, et fornacibus ignis anhelat.%}
Lucilins Satyrarum lib. III



     {%crebrae ut scintillae in stricturis, quod genus%}
     {%olim ferventi ferro.%}
     


71. QVIRITARE est clamare, tractum ab iis qui Quirites invocant.
Lucilius Satyrarum lib. VI



     {%haec, inqnam, rudet e rostris atque heiulitabit,%}
     {%concursans veluti angarius clareque quiritans.%}
     


Nigidius Commentariis grammaticis clamat quiritatur

72. CARIES est vetustas vel putrilago, unde CARICEVM veteres
dixerunt. Lucilius Satyrarum lib. VII

     {%ne auriculam obsidat caries ne vermiculique.%}
Turpilius Leucadia

     {%ei peri<i>! Viden ut osculatur cariem? Num illum illaec
     pudet?%}
Afranius Privigno

     {%nemo illa vivit carie curiosior.%}
73. VIROSAE mulieres dicuntur virorum adpetentes vel luxuriosae.

Lucilius Satyrarum lib. VII



     {%Dixi. Ad principium venio; vetulam atque virosam%}
     {%uxorem caedam potius quam castrem egomet me.%}
     


Afranius Divortio



     {%vigilans ac sollers, sicca, sana, sobria:%}
     {%virosa non sum, et si sum, non desunt mihi%}
     {%qui ultro dent: aetas integra est, formae satis.%}
     


74. CAPRONAE dicuntur comae quae ante frontem sunt, quasiacapite
pronae. Lucilius Satyrarum lib. VII



     {%<i>actari caput atque comas, fluitare capronas%}
     {%altas, frontibus inmissas, ut mos fuit illis.%}
     


75. CEREBROSI dicuntur ad insaniam faciles, quibus frequenter
cerebrum moveatur. Lucilius Satyrarum lib. XV

     {%te primum cum istis, insanum hominem et cerebrosum.%}
76. GLISCIT est congelascit et colligitur, vel crescit. vel
ignescit. Turpilius Philopatro

     {%cum te salvum video, ut volui, gliscor gaudio.%}
Accius Aeneadis



     {%disumma tibi perduellum est. Quorum aut quibus se a
     partibus%}
     {%gliscunt?%}
     


Pacuvius Periboea

     {%sed nescio quid, nam est animi: horrescit et gliscit
     gaudium.%}
Sallustius Histor. lib. III neque iam sustineri poterat inmensum
aucto mari et vento gliscente.

Vergilius lib. XII

     {%haud secus accenso gliscit violentia Turno.%}
M. Tullius in Hortensio ad iuvenilem lubidinem copia voluptatum,
gliscit illa ut ignis oleo.

Plautus Asinaria

     {%tempus est subducere hinc me; pulcre hoc gliscit
     proelium.%}
77. POSTOMIS dicitur ferrum quod ad cohibendam equorum tenaciam
naribus vel morsui inponitur, Graece, ἀπὸ τοῦ στόματος. Lucilius
Satyrarum lib. XV

     {%truleus postomide huic ingens de naribus pendet.%}
78. TRICONES, morosi et ad reddendum duri. Lucilius Satyrarum
lib. XI



     {%Lucius Cotta senex, crassi pater huius Paceni,%}
     {%magnus fuit trico nummarius, solvere nulli%}
     {%lentus.%}
     


Id est, facilis.

79. SAGAE mulieres dicuntur feminae ad lubidinem | virorum
indagatrices; unde et SAGACES canes dicuntur, ferarum vel
animalium quaesitores. Lucilius Satyrarum lib. VII

     {%aetatem et faciem ut saga et bona conciliatrix.%}
Turpilius Boethuntibus

     {%non ago hoc per sagam pretio conductam, ut vulgo solent.%}
80. LAPIT significat obdurefacit et lapidem facit. Pacuvius
Periboea

     {%lapit cor cura, aerumna corpus conficit.%}
81. MOENES aput veteres dicebantur non a largitia, <quae> ignota
erat, sed consentientes ad id quod amici velint. Pacuvius
Duloreste

     {%animum quae * * * .%}
<Sallustius Iugurtae bello nam etiam> tum largitio multis ignota
erat: munificus nemo putabatur nisi pariter volens. Lucilius lib.
XXVI

     {%munifici comesque amicis nostris videamur viri.%}
82. PETVLANTIA dicta est a petendo. M. Tullius De republica lib.
IIII itaque a petendo petulantia; a procando, id est poscendo,
procacitas nominata est.

83. PROCACITAS a procando vel poscendo: unde et PROCI dicti sunt
matrimoniorum petitores. M. Tullius De republica lib. IIII a
procando, id est poscendo, procacitas nominata est. Terentius
Hecyra

     {%maligna multo et magis procax facta ilico est.%}
Livius Aegistho



     {%Quin, quod parere vos maiestas mea%}
     {%procat, toleratis temploque hanc deducitis?%}
     


84. CALENDARVM vocabulum proprium Varro conplexus est De vita
populi Romani lib. I itaque calendis calabantur, id est
vocabantur: et ab eo calendae appellatae, quod est tractum a
Graecis, qui ϰαλεῖν vocare dixerunt.

85. CONSVLVM et PRAETORVM proprietas, quod consulant et |
praeeant populis, auctoritate Varronis ostenditur, De vita populi
Romani lib. II quod idem dicebantur consules et praetores quod
praeirent populo, PRAETORES; quod consulerent senatui CONSVLES.

86. IGNOMINIA est nominis nota. M. Tullius De republica lib. IIII
censoris indicium nihil ferre damnato [obferent] nisi ruborem.
Itaque, ut omnis ea iudicatio versatur tantummodo in nomine,
animadversio illa ignominia dicta est. Lucilius lib. XXIX



     {%Apollost numen, qui te antiquis non sinet%}
     {%deliciis maculam atque ignominiam inponere.%}
     


87. FIDEI proprietatem exemplo manifestavit M. Tullius De
republica lib. IIII fides enim nomen ipsum mihi videtur habere,
cum fit quod dicitur.

88. PORTITORES dicuntur telonearii, qui portum obsidentes omnia
sciscitantur, ut ex eo vectigal accipiant. M. Tullius De
republica lib. IIII nolo enim eundem populum imperatorem et
portitorem esse terrarum. optimum autem | et in privatis familiis
et in republica vectigal duco esse parsimoniam.

Plautus Men<a>echmis



     {%portitorem domum duxi, ita mihi%}
     {%necesse est eloquii, quicquid egi atque ago.%}
     


M. Tullius De officiis primum inprobantur ii qu<a>estus, qui in
odia hominum incurrunt, ut portitorum, ut feneratorum. Terentius
Phormione



     {%sed epistulam ab eo adlatam esse audivi modo%}
     {%et ad portitores esse delatam.%}
     


Plautus Asinaria

     {%ego pol istum portitorem privabo portorio.%}
Vergilius lib. VI

     {%portitor ille Charon.%}
Varro Mysteriis aes defraudasse | coponem, bovam luto oblevisse,
cum portitore serram duxe.

89. SEDITIONIS proprietas a M. Tullio manifestata est in lib. De
republica VI eaque dissensio civium, quod seorsum eunt alii ad
alios, seditio dicitur.

90. HAMIOTAS, piscatores, ab hamis Varro Bimarco voluit appellari

     {%chortis cocorum atque hamiotarum aucupumque.%}
91. VALGVM est proprie intortum. Novius Militibus Pometinensibus

     {%valgus, veternosus, genibus magnis, talis turgidis.%}
92. VATAX ET VARICOSVS, pedibus vitiosis. Lucilius lib. XXVIII



     {%ut si progeniem antiquam, qua est Maximus Quintus,%}
     {%qua varicosus vatax.%}
     


93. CATAX dicitur quem nunc coxonem vocant. Lucilius Satyrarum
lib. II



     {%hostilius contra%}
     {%pestem permitiemque, catax quam et Manlius nobis%}
     


94. SILONES superciliis prominentibus dicti, significatione
manifesta. Varro Γνῶθι σεαυτόν nonne [non] unum scribunt esse,
grandibus supercilis, silonem, quadratum? Quod Silenus hirsutis
superciliis fingeretur.

95. BRONCI sunt producto ore et dentibus prominentibus. Lucilius
Satyrarum lib. III



     {%broncus Bovillanus dente adverso eminulo hic est,%}
     {%rinoceros.%}
     


96. COMPERNES dicuntur longis pedibus. Lucilius Satyrarum lib.
XVII



     {%num censes ϰαλλιπλόϰαμον ϰαλλίσφυϱον illam%}
     {%non licitum esse uterum atque etiam inguina tangere
     mammis?%}
     {%Conpernem aut varam fuisse Amphitryonis ἄϰοιτιν%}
     {%Alcmenam atque alias, Ledam ipsam denique nolo%}
     {%dicere: tute vide atque disyllabon elige quodvis.%}
     {%Τυϱὼ eupatereiam aliquam rem insignem habuisse,%}
     {%verrucam, naevum dictum, dentem eminulum unum.%}
     


97. VARI dicuntur obtortis plantis. Lucilius Satyrarum lib. XVII

     {%conpernem aut varam fuisse Amphitryonis ἄϰοιτιν%}
Nam et VARICES inde dicuntur venae in suris inflexae vel
obtortae. Varro epistula ad Varronem nam si tuam redam non
habuissem, haberem varices.

98. LINGVLACAE dicuntur verbosi. Varro Papia papae, πεϱὶ ἐγϰωμίων
quare residit lingulacae, optrectatores tui, iam nunc
murmurantes dicunt: μωμήσεταί τις μᾶλλον ἢ μειμήσεται.

99. RABVLAE, litigiosi: a rabie dicti. Varro Papia papae, πεϱὶ
ἐγϰωμίων ille ales gallus, qui suscitabat aetherearum Musarum
scriptores? An hic qui gregem rabularum?

100. EBVLLIRE est ecfervescere: a bullis dictum. Cicero
Tusculanarum lib. III qui si virtutis ebullire volent et
sapientias, nihil aliud dicent nisi eam vim qua fiant vestrae
voluptates, quas supra dixi.

101. RAPONES a rapiendo dicti. Varro Papia papae, πεϱὶ ἐγϰωμίων
praetor vester eripuit mihi pecuniam. De ea questum ad annum
veniam ad novum magistratum, cum hic rapo umbram quoque spei
devorasset.

102. STRABONES sunt strambi quos nunc dicimus. Varro Flaxtabulis,
πεϱὶ ἐπαϱχιῶν multi enim qui limina intrarunt integris oculis,
strabones sunt facti; habet quiddam enim ἑλϰυστιϰὸν provincialis
formonsula uxor. Lucilius lib. XXVII



     {%nulli me invidere, non strabonem fieri s<a>epius%}
     {%deliciis me istorum.%}
     


103. EXTERMINATVM est praeter terminos missum. Lucilius lib.
XXVIIII

     {%ni rediret ad se atque illam exterminaret miseriam.%}
M. Tullius De officiis lib. III atque hoc omne genus pestiferum
atque inpium ex hominum communitate exterminandum est.

104. EXODIVM est finis, a Graeco tractum, quasi ἔξω τῆς ὁδοῦ, id
est extra viam. Varro Ἑξατόμβῃ, πεϱὶ θυσιῶν Socrates cum in
vinculis publicis esset et iam bibisset ϰώνειον in exodio vitae.
Idem Ἕως πότε, πεϱὶ ὡϱῶν vitae cursum ut cognoscere possem et
quae servitutis et libertatis ab origine ad exodium adductae.
Idem Ταφῇ Μενίππου quod coeperas modo in via narrare, ut ad
exodium ducas.

105. PVTVS est dictus a putando. Plautus Pseudolo

     {%purus putus est ipsus.%}
Varro Εϰατόμβῃ, πεϱὶ θυσιῶν

     {%mea igitur hecatombe pura ac puta.%}
Idem Prometheo Chrysosandalos locat sibi amiculam de lacte et
cera Tarentina, quam apes Milesiae coegerint ex omnibus floribus
libantes, sine osse et nervis, sine pelle, sine pilis, puram
putam, proceram, candidam, teneram, formosam. Nam et rationes ea
causa PVTARI dictae sunt quotiens ex his fraudis aut falsi aut
mendacii aut iniqui aliquid separatur. Et ipsum namque,
dubitantes cum dicimus PVTO, significamus nos in rebus incertis
et | obscuris falsis opinionibus nos fieri ambiguosos.

106. COMPEDES non a pedibus dictae, sed ab inpedimento. Varro
Prometheo libero



     {%ego infelix non queam%}
     {%vim propulsare atque inimicum Orco inmittere?%}
     {%Nequeiquam saepe aeratas manuis conpedes%}
     {%conor revellere.%}
     


Idem Flaxtabulis πεϱὶ ἐπαϱχιῶν

     {%domo exeo, intro, et pedes corrigiis conpedio.%}
Idem Parmenone



     {%lepusculi timentis, hoc quadrangulum%}
     {%dedit Diana rete nexile, arcyas,%}
     {%viscum fugai, lineamque compedam.%}
     


Idem Sesqueulixe quocumque ire vellemus, obvius flare. Vbi
corpori aerinas conpedes inpositas video.

107. FVLGORA dicuntur coruscationes, a fulgore. Varro πεϱὶ
ϰεϱαυνου cognitio enim trium, fulgetrae, tonitrum, fulguris, a
fulmine orta.

108. COAGVLVM a coagendo, quod est colligendo. Varro Est modus
matulae, πεϱὶ μέθης



     {%vino nihil iucundius quisquam bibit;%}
     {%hoc aegritudinem ad medendam invenerunt,%}
     {%hoc hilaritatis dulce seminarium,%}
     {%hoc continet coagulum convivia.%}
     


109. MVLIEROSI dicti mulierum adpetentes. Afranius Vopisco

     {%homo mulierosus confert me ilico alio.%}
110. FLAGRIONES dicti servi, quod flagris subiecti sint, ut
VERBERONES a verberibus. Afranius Vopisco

     {%tu flagrionibus * * *%}
111. <EDVLIA. Afranius> Privigno



     {%iucunditatis plus inest in te mihi%}
     {%quam conmercatis conquisitae edulibus.%}
     


112. MERENDA dicitur cibus post meridiem qui datur. Afranius
Fratriis

interim merendam occurro | ad cenam, cum veni, iuvat.

113. PEDETEMTIM et PEDEPRESSIM dictum est caute, quasi lenta et
tarda itione. M. Tullius De officiis lib. I sin minus, sensim
erit pedetemtimque faciendum. Lucilius lib. XXVII



     {%ille contra omnia inter plures, sensim et pedetemtim
     foris,%}
     {%nequem laedat.%}
     


Quadrigarius Annalibus exercitu instructo pedetemtim milites
ducere coepit. Caelius Annali VI ipse cum cetera copia pedetemtim
sequitur.

114. CALCES a calcando, quod est nitendo, dictae sunt, non a
calcitrando; nam et de omnibus pedibus et de hominum et
universorum animantium dici potest; nam sunt calces extrema pars
pedum, terrae proxima. Vergilius lib. V

     {%ecce volat calcemque terit iam calce Diores.%}
Idem sexto libro



     {%tollit se arrectum quadrupes et calcibus auras%}
     {%verberat.%}
     


115. SVBLIGACLVM est quo pudendae partes corporis teguntur dictum
quod subtus ligetur. M. Tullius De officiis lib. I scenicorum
quidem mos tantam habet vetere disciplina verecundiam, ut in
scenam sine subligaclo prodeat nemo.

116. MEDIOCRITAS medium est. Sic dici voluit M. Tullius De
officiis lib. I eadem ratio est habenda vestitus, in quo, sicut
in plerisque rebus, mediocritas optima est. | Lucilius lib. XXVII

     {%paulo hoc melius quam mediocre, hoc minus malum quam ut
     pessumum.%}
Terentius Andria

     {%et tamen omnia haec mediocriter.%}
Cicero Tusculanarum lib. III at hae mihi adferentur
mediocritates, quae si naturales sunt, quid opus est
consolatione?

117. MODESTIAM a modo dictam M. Tullius auctor est De officiis
lib. I non hanc quam interpretamur modestiam quo in verbo modus
inest.

118. ANTES sunt quadraturae, unde et ANTAE dictae sunt quadrae
columnae. Vergilius Georgicorum lib. II

     {%iam canit effectos extremus vinitor antes.%}
119. CAMERVM, obtortum, unde et CAMERAE, tecta in curvitatem
formata. Vergilius Georgicorum lib. III

     {%et cameris hirtae sub cornibus aures.%}
120. INMVNE dicitur sine officio, sine munere. Vergilius
Georgicorum lib. IIII

     {%inmunisque sedens aliena ad pabula fucus.%}
M. Tullius Philippicarum lib. I num immunitates datae?

121. DIRVM est triste, infestum et quasi deorum ira missum. |
Vergilius Georgicorum lib. III



     {%priusquam%}
     {%dira per incautum serpant contagia vulgus.%}
     


Et Aeneidos lib. IIII

     {%ultricesque sedent in limine Dirae.%}
M. Tullius De senectute intellegi potest ex his fratribus, qui in
Adelphis sunt. Quanta in altero diritas, in altero comitas!

122. EXORDIVM est initium, unde et vestis ORDIRI dicitur, cum
instituitur detexenda. Vergilius Aeneidos lib. IIII



     {%quonam reginam ambire furentem%}
     {%audeat adfatu? Quae prima exordia sumat?%}
     


M. Tullius in Hortensio perge, quaeso; nec enim imperite exorsus
es. Lucilius lib. XXVIIII

     {%verum tristis contorto aliquo ex Pacuviano exordio.%}
Cicero Timaeo difficillimum autem est in omni conquisitione
rationis exordium. Varro Ὄνος λύϱας

     {%qui fabularum conlocant exordia.%}
123. INOPS dicitur sine ope et auxilio. Vergilius lib.VIII

     {%res inopis Evandrus habebat.%}
Et Georgicorum | lib. I

     {%atque inopi metuens formica senectae.%}
Terentius Adelphis



     {%ferte misero atque innocenti auxilium;%}
     {%subvenite inopi.%}
     


M. Tullius De officiis lib. II nimirum enim inops ille et, si
bonus est vir, etiam si referre gratiam non potest, habere certe
potest.

124. DEFRVDARE significat fructum minuere vel per fraudem aliquid
exquirere. Terentius in Phormione

     {%suum defraudans genium conpersit miser.%}
Plautus in Asinaria



     {%ten ego defraudem, cui ipsi nihil est in manu,%}
     {%nisi quid tu porro uxorem defraudaveris?%}
     


125. SVDVM dictum est quasi semiudum, ut est aer post pluvias
serenus et liquidus. Vergilius lib. VIII



     {%arma inter nubes caeli regione serena%}
     {%per sudum rutilare vident.%}
     


Plautus Milite

     {%cum solis radii esse olim, cura sudumst, solent.%}
Lucilius lib. XXVIIII



     {%nec ventorum flamina%}
     {%flando suda secundent.%}
     


126. INRITARE dictum est proprie provocare, tractum a canibus,
qui cum provocantur INRIVNT. Lucilius Satyrarum lib. I

     {%inritata cane quam homo quam planius dicit.%}
Terentius Phormione

     {%inrito.%}
Vergilius lib. X

     {%irritatque virum telis et voce lacessit.%}
Sallustius Historiae lib. I tunc vero Etrusci cum ceteris eiusdem
causae, ducem se nactos rati, maximo gaudio bellum inritare.
Lucilius lib. XXVIII

     {%Lucili, si in amore inritarit suo.%}
Plautus Amphitryone

     {%irritabis crabrones.%}
Varro Sesqueulixe

     {%omnes irritans ventos omnesque procellas.%}
127. ABLEGARE est proprie alio mittere: dictum | a legatis, qui
cum legationibus mittuntur. Terentius



     {%aliquo mihi est%}
     {%ablegandus, dum parit Philumena.%}
     


128. ARCANVM dicitur secretum vel absconditum, quod quae in arcis
sunt celata sunt et abscondita. Vergilius Aeneidos lib. IIII



     {%solam nam perfidus ille%}
     {%te colere, arcanos etiam tibi credere sensus.%}
     


Et Aeneidos lib. I

     {%longius et volvens fatorum arcana movebo.%}
129. TORMINES, genus morbi, dicti quod dolore torqueat. Cicero
Tusculanarum lib. II quamvis idem forti | culum se in torminibus
et in stranguria sua praebeat. Et quarto itaque decimus
gravidinosos quosdam, torminosos.

130. MONVMENTI proprietatem a monendo M. Tullius exprimendam
putavit Ad C<a>esarem epistula II sed ego, quae monumenti ratio
sit, nomine ipso admoneor ad memoriam magis spectare debet
posteritatis quam ad praesentis temporis gratiam.

Vergilius lib. V



     {%quem candida Dido%}
     {%esse sui dederat monumentum et pignus amoris.%}
     


131. RIVALES dicti sunt quasi in unum amorem derivantes.
Terentius in Eunucho



     {%miles Thraso,%}
     {%Phaedriae rivalis.%}
     


132. GESTIRE significat laetum esse, dictum a gesticulis
facilioribus. Terentius in Eunucho

     {%Ch<a>erea, quid est quod sia gestis? Aut quid hic sibi
     vestitus quaerit?%}
Vergilius Georgicorum lib. I

     {%et studio incassum videas gestire lavandi.%}
133. INVOLARE est inruere, insilire, aut a VOLATV aut a VOLA, id
est media manu, dictum. Terentius Eunucho

     {%ut ego unguibus facile illi in oculos involem%}
Lucilius lib. XXX



     {%inde canino ricto oculisque%}
     {%involem.%}
     


134. PROPINARE a Graeco tractum est, post potum tradere.
Terentius Eunucho

     {%hunc vobis comedendum [et bibendum] et deridendum
     propino.%}
Ennius Satyrarum lib. III



     {%Enni poeta, salve, qui mortalibus%}
     {%versus propinas flammeos medullitus.%}
     


135. PEDETEMTIM dicitur caute. Cicero in Verrinis actione I quae
tamen a me pedetemtim cauteque dicentur.

136. INSVLSVM, proprie fatuum, quasi sine sale. M. Tullius Ad
Caesarem iuniorem epistula secunda sed ita locutus insulse est,
ut mirum senatus convicium exceperit. Et De oratore lib. II ut
nihil aliud eorum quam ipsa insulsitas rideatur.

137. IGNAVVM est segne, torpidum, feriatum et sine igni.
Vergilius Georgicorum lib. IIII

     {%ignavum fucos pecus a praesepibus arcent.%}
Et Georgicorum lib. III



     {%En age, segnis%}
     {%rumpe moras.%}
     


M. Tullius Ad Caesarem iuniorem II lib. in quo tua me provocavit
oratio, mea consecuta est segnis. Et De senectute quae vitia sunt
non senectutis, sed incertae, ignavae, somniculosae senectutis.

138. CALAMITOSVM dicitur malis et calamitatibus praegravatum. M.
Tullius in Verrinarum divinatione et honoris amplissimi puto esse
et accusare inprobos et miseros calamitososque defendere.

139. SERIVM, triste et quasi sine risu. [M.] Afranius Privigno

     {%non ego te novi tristem servum, serium?%}
Plautus Amphitryone

     {%Nunc quidem praeter nos | nemo est. Dic mihi verum
     serio.%}
140. INTERPOLARE est inmittere et interponere et novam formam e
vetere fingere. M. Tullius in Verrem actione II aliquid demendo,
mutando, interpolando. Et est tractum ab arte fullonia, qui
poliendo diligenter vetera quaeque quasi in novam speciem mutant.

Plautus Amphitryone

     {%Illic homo me interpolabit meumque os finget denuo.%}
141. EVERRICVLVM genus est retis piscatorii, a verrendo dictum,
vel quod trahatur vel quod, siquid fuerit piscium nactum,
everrat. Ad hoc M. Tullius Verrinarum lib. V de signis quod
umquam, iudex, huiuscemodi everriculum ulla in provincia fuit?

142. DIVARICARI dictum est distendi, [dictum] ab his qui vitio
naturae ita sunt pedibus discretis, ut eos in diversum habeant
separatos. M. Tullius De signis | Sopatrum, hominem summum, domi
nobilem, summo magistratu praeditum, divaricari ac deligari
iubet.

143. VACCILLARE est trepidare vel cum lassitudine niti, a
senibus, qui sint aevo defessi atque ad sustinendam lassitudinem
baculo tarditatem levent. M. Tullius Philippicarum lib. III in
Galliam mutilatum ducit exercitum, cum una legione et ea
vaccillante.

144. PRAESTRINGERE dictum est non valde stringere et claudere.
Plautus in Milite glorioso

     {%praestringat oculorum aciem in acie hostibus.%}
Lucilius lib. XXX

     {%praestringat oculorum aciem splendore micanti.%}
M. Tullius De senectute voluptas rationi | inimica est, mentis,
ut ita dicam, praestringit oculos nec habet ullum cum virtute
commercium. Varro Andabatis non mirum si caecutis; aurum enim non
minus praestringit oculos quam ὁ πολὺς ἄϰϱατος. Cicero De fato
*** et De finibus bonorum et malorum lib. II<II> aciem animorum
nostrorum virtutis splendore praestringitis.

145. ANGINA, genus morbi, eo quod angat et Graece συνάγχη
appellatur. Lucilius lib. XXX

     {%insperato abiit quem una angina sustulit hora.%}
146. ARQVATVS morbus dictus, qui regius dicitur, quod arcus sit
concolor, de virore vel quod ita stringat corpora ut in arcum
ducat. quod <nos * * * Lucilius lib.XXX >

     {%nos esse arquatos; surgamus, eamus, agamus!%}
Varro Eumenidibus nam ut arquatis et lutea quae non sunt et quae
sunt lutea videntur, sic insanis sani et furiosi videntur esse
insani.

147. PRIVVM est proprium uniuscuiusque, unde et res PRIVATA.
Lucilius lib. XXX



     {%culcitulae accedunt privae centonibus binis.%}
     {%Idem%}
     {%abdomina tunni%}
     {%priva dabo.%}
     


148. NVGATOR, nugis turbator. Lucilius lib. XXX

     {%quam me hoc tempore, nugator, cognoscere non vis.%}
149. FORAMINA quasi dimminutive a foribus dicta. Cicero
Tusculanarum lib. I nam nunc quidem, quamquam foramina illa, quae
patent ad animos a corpore, callidissimo artificio natura
fabricatur.

150. DISCERNICVLVM, acus quae capillos mulierum ante frontem
dividit, dicta a discernendo. Lucilius lib. XXX

     {%euplocamo digitis discerniculumque capillo.%}
151. FRATRVM proprietatem Nigidius acutissime | dixit «frater
est», inquit, «dictus quasi fere alter».

152. SVBPLANTARE dictum est pedem subponere. Lucilius lib.
XXVIIII

     {%subplantare aiunt Graeci.%}
M. Tullius De officiis lib. III contendere debet, quam maxume
possit, ut vincat; subplantare eum quicum certet aut manu pellere
nullo modo debet.

153. CONIVGARE, copulare, dictum est a iugo. Lucilius lib.
XXVIIII



     {%quam mihi quantum est inter humanum genus%}
     {%rerumque inter se coniugat, communicat.%}
     


154. FENESTRAE a Graeco vocabulo conversum est in Latinum, ἀπὸ
τοῦ φαίνειν. Cicero Tusculanarum lib. I non eas partis, quae
quasi fenestrae sunt animi.

155. EMVNGI ex manifesta significatione manat. Lucilius lib.
XXVIIII

     {%in me illis spem esse omnem, quovis posse me emungi
     bolo.%}
Terentius

     {%emunxi argento senem.%}
156. ADGLOMERARE, inplicare, coniungere, dictum a glomere.
Vergilius Aeneidos lib. II

     {%et lateri adglomerant nostro.%}
157. COLLARE est vinculi genus, quo collum adstringitur. |
Lucilius lib. XXVIIII



     {%cum manicis catulo collarique ut fugitivum%}
     {%deportem.%}
     


158. DEPILATI dictum rarefacti. Lucilius lib. XXVIIII

     {%Gnatho, quid actum est? Depilati omnes sumus.%}
159. EXCVRIARI, curia excludi. Varro Hippocyne Apollonium ideo
excuriant, quia nihil habebat.

160. PENSVM significat exaequatum, quod sine inclinatione sunt
quae penduntur. Lucilius lib. XXVIII

     {%nihil parvi ac pensi, uti littera<s> doceas lutum.%}
161. AQVA INTERCVS, hydropum morbus, quasi aqua inter cutem.
Lucilius lib. XXVIII

     {%aquam te in animo habere intercutem.%}
M. Tullius De officiis lib. III si quis medicamentum cuipiam
dederit ad aquam intercutem.

162. MALTAS veteres molles appellari voluerunt, a Gr<a>eco, quasi
μαλαϰούς. Lucilius lib. XXVII

     {%insanum vocant quem maltam ac feminam dici videt. %}
163. MONOGRAMMI dicti sunt homines macie pertenues ac decolores:
tractum a pictura, quae priusquam coloribus corporatur, umbra
fingitur. Lucilius lib. II

     {%vix vivo homini ac monogrammo.%}
Et XXVII

     {%Quae pietas? Monogrammi quinque adducti pietatem vocant!
     %}
164. PORTORIVM dicitur merces quae portitoribus datur. | Lucilius
lib. XXVII



     {%facit idem quod illi qui inscriptum e portu exportant
     clanculum,%}
     {%ne portorium dent.%}
     


165. INPERTIRE est participare et partem dare. Lucilius lib.
XXVII

     {%quibus potest, inpertit.%}
Novius Decuma

     {%si ignotis inpertibis, fient facilius.%}
M. Tullius De republica lib. V quod molestiis senectutis suae
vestras familias inpertire posset. Et Ad Hirtium lib. V et
quoniam, ut hoc tempus est, nihil habeo, patriae quod inpertiam.

166. SEDVLVM significat sine dolo. Lucilius lib. XXVII



     {%salutem fictis versibus Lucilius,%}
     {%quibus potest, inpertit, totumque hoc studiose et
     sedulo.%}
     


M. Tullius De finibus bonorum et malorum sedulo, inquam, faciam;
sed «fortuna fortis»: quare conare, quaeso.

167. SCRIPTVRARIOS veteres, quos nunc tabularios | dicimus, dici
volunt, quod scripturis et commentariis omnia vel urbium vel
provinciarum conplecterentur. Lucilius lib. XXVI

     {%Publicanus vero ut Asiae fiam, ut scripturarius. %}
168. VERSIPELLES dicti sunt quolibet genere se conmutantes. |
Lucilius lib. XXVI



     {%At libertinus, tricorius, Syrus ipse ac mastigias,%}
     {%quicum versipellis fio et quicum conmuto omnia.%}
     


Plautus Amphitryone

     {%versipellem se facit, quando lubet. %}
169. CONBIBONES, conpotores, a bibendo dicti. Lucilius lib. XXVI

     {%quandoquidem repperi magnis conbibonum ex copiis.%}
170. CAPITAL dictum est capitis periculum. Plautus Men<a>echmis

     {%numquam hercle effugiet, tametsi capital fecerit.%}
Lucilius lib. XXVI

     {%facile deridemur; scimus capital esse irascier.%}
171. CLANDESTINO est abscondite. Lucilius lib. XXVI



     {%At enim dicis: clandestino tibi quod conmissum foret,%}
     {%neu mutires quidquam, neu mysteria ecferres foras.%}
     


172. IDIOTAS a Graeco tractum, inutilis, quasi sibi tantum, non
plurimis utiles. Lucilius lib. XXVI

     {%Quidni et tu idem inlitteratum me atque idiotam diceres?%}
173. EXPIRARE dictum est vel ab spiritu effuso vel ab
spiraminibus. Lucilius lib. III

     {%exspirans animam pulmonibus aeger agebat.%}
Idem XXVI



     {%ut, si eluviem facere per ventrem velis,%}
     {%cura ne omnibus distento corpore expiret viis.%}
     


174. ELIMINARE extra limen eicere. Pacuvius Duloreste

     {%Vbi illic est? Me miseram! Quonam clanculum se eliminat?%}
Pomponius Concha

     {%vos | istic manete: eliminabo extra aedis coniugem.%}
Ennius Medea Exule



     {%antiqua erilis fida custos corporis,%}
     {%quid sic te extra aedis exanimata eliminas?%}
     


Accius Meleagro



     {%timide eliminor,%}
     {%clamore simul atque nota vox ad aures accidit.%}
     


175. INCOXARE, in coxam sidere. Pomponius Pannuceatis

     {%neque interim cacandi causa umquam incoxavi nate.%}
176. CONDEPSERE, conmiscere, a Gr<a>eco tractum. Homerus Odyssia

     {%ϰεϱὸν δεψήσας μελιηδέα.%}
Pomponius Nuptiis

     {%partem insipui, conclusi, condepsui.%}
177. VITVPERARE dictum est vitio dare, tamquam culpae vel
displicentiae. Terentius in Andria

     {%nunc quam rem vitio dent, quaeso, animo adtendite.%}
Et in sequentibus

     {%id isti vituperant factum.%}
Lectum est autem et VITIVM DARE, hoc est unicuique rei culpam
adplicare; sed hoc in incertae auctoritatis scriptoribus
invenitur.

178. ORDIRE est ponere, incipere. Accius Amphitryone

     {%non parvam rem ordibor. Ne retice, obsecro.%}
Afranius Suspecta

     {%tamen animo ordire oportet me paula paululum.%}
179. PILARE dictum est, ut PVLMARE, pilis vestiri. Afranius
Conpitalibus

     {%praeterea nunc corpus meum pilare primum coepit.%}
Novius Exodio

     {%pati dum poterunt, antequam pugae pilant.%}
180. POPVLARE significat populi amorem conciliare: unde POPVLARES
dicti de uno populo amici. Pacuvius Chryse

     {%atque, ut promeruit, pater mihi patriam populavit meam.%}
Terentius Phormione

     {%amicus summus meus et popularis Geta.%}
181. RABERE dictum est a rabie. Varro, Idem Atti quod Tetti

     {%Quid est? Quid latras? Quid rabis? Quid vis tibi?%}
Caecilius Hypobolimaeo Rastraria

     {%rabere se ait.%}
182. SVPERSEDERE, manere, perseverare, quasi in voluntate et
consilio sedere. Turpilius Paedio

     {%ut ille hac sese abstineret, ego supersederem nuptiis.%}
Plautus Epidico

     {%Supersede istis rebus iam. Tu ipse, ubi lubet, finem
     face.%}
Sisenna Hist. lib. IIII de virtute eorum accusanda proloqui
supersederunt.

183. TINTINNIRE dicitur sonare, unde et TITNINNACVLA sunt
appellata. Afranius Vopisco

     {%tintinnire ianitoris inpedimenta audio.%}
Nigidius lib. XVIII itaque ex re in Saliaribus adtanus
«tintinat», id est «sonat».

184. VERMINARI positum torqueri, a vermibus, quod facile se
torqueant. Pomponius Hirnea Pappi



     {%decimus mensis est cum factum est. Ita fit, ita semper
     solet:%}
     {%decumo mense demum turgens verminatur, parturit.%}
     


185. CANATIM, SVATIM, BOVATIM, canum et suum et boum genere.
Nigidius Conmentariis Grammaticis sunt | etiam adsimulanter dicta
haec: CANATIM, SVATIM, BOVATIM; quae ab animalibus sumuntur.

186. COSSIM dictum quasi coxim. Pomponius Porcaria

     {%hoc sciunt omnes, quantum est qui cossim cacant.%}
187. INFABRE, foede, ut est ADFABRE, pulchre. Pacuvius Niptra



     {%barbaricam pestem subinis nostris optulit,%}
     {%nova figura factam, conmissam infabre.%}
     


188. SAEPIVNT significat tenent, inpediunt, dictum a saepibus,
quae obiectae iter cludunt; unde et CIRCVMS<A>EPTVM dicitur.
Afranius Materteris

     {%perii! Lacrimae linguam saepiunt.%}
189. STIGMATIAS veteres punctos in notis dici voluerunt. M.
Tullius De officiis lib. II o miserum, qui fideliorem et barbarum
et stigmatiam putare.

190. RESERARE, aperire, a sera dictum, qua remota valvae
patefiunt. M. Tullius De officiis lib. II nec ita claudenda est
res familiaris, ut eam benignitas aperire non possit, nec ita
reseranda ut pateat omnibus. Vergilius lib. VIII



     {%non secus ac siqua penitus vi terra dehiscens%}
     {%infernas reserat sedes.%}
     


191. ABVNDARE, supra modum aliquid esse. Vergilius Georgicorum
lib. IIII



     {%Ergo apibus fetis idem atque examine multo%}
     {%primus abundare.%}
     


Tractum ex amnibus qui, quotiens augentur imbribus maioribus, et
crebris undis eriguntur. Vergilius primo libro Georgicorum



     {%praesertim incertis si mensibus amnis abundans%}
     {%exit.%}
     


192. TERGIVERSARI, fallere et dicta mutare et est quasi tergum
vertere; ut ait Plautus Amphitryone

     {%versipellem se facit, quando lubet.%}
M. Tullius De officiis lib. III tribus generibus, quo modo
possunt, non incallide tergiversantur. <idem Tusculanarum lib. >
V itaque illam tergiversari non sinent secumque rapient.

193. PRVDENTIAM a providendo dictam dilucide ostendit M. Tullius
in Hortensio id enim est sapientis, providere; ex quo sapientia
est appellata prudentia. Et De senectute Quid multa? Sic mihi
persuasi, | sic sentio, cum tanta celeritas animorum sit, tanta
memoria praeteritorum futurorumque prudentia. Et De republica
lib. VI Totam, igitur, expectas prudentiam huius rectoris, quae
ipsum nomen hoc nacta est ex providendo.

194. ADPENDIX dicitur quod alii est adiunctum, quasi ex alio
pendeat. M. Tullius in Hortensio vidit enim quod videndum fuit,
adpendicem animi esse corpus nihilque esse in eo magnum.

195. CONVIVII proprietatem M. Tullius De senectute demonstrat
bene enim maiores accubitionem epularem amicorum, quae vitae
coniunctionem haberet, convivium nominaverunt.

196. OCCATIONEM ab obcaecatis seminibus, qua id efficitur, dici
M. Tullius voluit De senectute sparsum semen excepit, primum id
obc<a>ecatum cohibet: ex quo occatio, quae hoc efficit, nominata
est.

197. COAGMENTA dicta sunt coniunctiones artae et conpares: a
coagendo, id est stringendo; unde et COAGVLVM dicitur. M. Tullius
De senectute vivendi est finis optimus, cum, integra mente
certisque sensibus, opus ipsa suum eadem, quae coagmentavit,
natura dissolvit.

198. VERNILITER pro adulatorie, a vernis, quibus haec vivendi ars
est. Caecilius Venatore

     {%credo. Nimis tandem hoc fit verniliter.%}
199. PECVNIOSORVM et LOCVPLETIVM proprietatem aperuit M. Tullius
De republica lib. II, a pecore PECVNIOSOS et a possessionibus
locorum LOCVPLETES appellatos adserens multaeque dictione ovium
et boum, quod tunc erat res in pecore et | locorum
possessionibus; ex quo pecuniosi et locupletes vocabantur.

200. VIRITIM dictum est separatim et per singulos viros. M.
Tullius De republica lib. II ac primus agros, quos bello Romulus
ceperat, divisit viritim civibus. Plautus in Aulularia aliter,
sub hac tamen significantia

     {%dividere argenti dixit nummos in viros.%}
Varro De vita populi Romani lib. I et extra urbem in regiones
XXVI agros viritim liberis adtribuit.

201. VERNAS veteres appellabant qui vere sacro fuerant nati, et
habebatur nomen hoc pro vitabili maledicto. Plautus Amphitryone

     {%hic, qui verna natus est, quaeritur.%}
Lucilius

     {%vernam ac cercupithecon.%}
Plautus, qui supra

     {%cum cruciatu tuo istaec hodie, verna, verba funditas.%}
202. CONCINNARE est facere, ut Plautus Amphitryone

     {%lacrimantem ex abitu concinnas tu tuam uxorem.%}
Sed proprietas verbi haec est, quod apud veteres CINNVS potionis
genus ex multis liquoribus confectum dici solet. Recte autem
CONCINNARE et consentire intellegi potest, quasi concinere, ut
multis diverse canentibus unus efficitur modus. Plautus Asinaria

     {%auceps quando concinnavit aream, obfundit cibum.%}
M. Tullius De finibus bonorum et malorum lib. IIII cum iis, cum
quibus re concinebat, verbis dis | crepare. Idem in Academicis,
lib. I quae, cum similitudine verbi concinere maxime sibi
videretur.

203. PAVPERTAS dicta est a pecunia parva. Varro De vita populi
Romani lib. I pecunia quae erat parva: ab eo paupertas dicta.
Cuius paupertatis magnum | testimonium est.

204. PANDERE Varro existimat ea causa dici, quod qui ope
indigerent et ad asylum Cereris confugissent panis daretur:
pandere ergo quasi panem dare, et quod numquam fanum talibus
clauderetur. De vita populi Romani lib. I hanc deam Aelius putat
esse Cererem; sed quod in asylum qui confugisset panis daretur,
esse nomen fictum a pane dando, pandere, quod est aperire.

205. BLATIS et BLATERAS, confingis aut incondite et inaniter
loqueris, ut a balatu. Plautus in Amphitryone

     {%Qui, malum, intellegere quisquam potis est? Ita nugas
     blatis.%}
Idem in Aulularia

     {%Vbi tu es, quae deblaterasti iam vicinis omnibus?%}
206. PERCONTARI, diligenter inquirere. Plautus Amphitryone

     {%Qui istuc in mente est tibi ex me, mi vir, percontarier?%}
Et est proprietas verbi ab eo tracta, quod vada in fluminibus
contis exquirunt.

207. PRODIGIA dicta sunt porro adigenda. Plautus Amphitryone



     {%sed, mulier, postquam experrecta es, te prodigiali Iovi%}
     {%aut mola salsa hodie aut ture conprecatam oportuit.%}
     


208. CERRITI et LARVATI, male sani et aut Cereris ira aut
larvarum incursatione animo vexati. Plautus Amphitryone

     {%«larvatus». «Edepol hominem miserum! Medicum quaeritat».%}
Idem qui supra in Amphitryone



     {%quaeso advenienti morbo medicari iube:%}
     {%tu certe aut larvatus es aut cerritus.%}
     


209. CALCITRONES, qui infestent calcibus. Plautus in Asinaria

     {%clamat, procul siquem videt | ire ad se calcitronem.%}
Varro Sesqueulixe itaque tunc ecum mordacem, calcitronem,
horridum miles acer non vitabat.

210. VOTITVM veteres religione aliqua prohibitum vel interdictum
dici voluerunt. Plautus in Asinaria

     {%Nolo illam habere causam et votitam dicere.%}
211. VERBERARE non solum a verberibus dictum est, sed et a
verbis. Plautus in Aulularia Nam cur me miseram verberas?

212. CASSVM veteres inane posuerunt et arbitrandum est eius verbi
proprietatem magis ab aranearum cassibus dictam, quod sint leves
ac nullius ponderis, non, ut quibusdam videtur, quasi quassum.
Plautus in Aulularia

     {%Virginem habeo grandem, dote cassam atque inlocabilem.%}
213. Propriam corvorum vocem GROCCHITVM veteres esse voluerunt.
Plautus in Aulularia simul radebat pedibus terram et voce
groccibat sua.

214. SVBLEVIT significat inlusit et pro ridiculo habuit, tractum
a genere ludi, quo dormientibus ora pinguntur. Plautus in
Aulularia



     {%Fidei censebam maximam multo fidem%}
     {%esse, ea sublevit os mihi penissume.%}
     


215. INVESTES dicuntur inpuberes, quibus propter teneram aetatem
nulla pars corporis pilat. Hoc et Aeneidos VIII videtur sensisse
Vergilius

     {%aurea caesaries ollis atque aurea vestis.%}
Sed melius intellegi potest INVESTES appellatos quasi in Vesta,
id est in pudicitia et in castitate.

216. INFERVM ab imo dictum, unde INFERI quibus inferius nihil,
unde quod infertur recte potest dici | quicquid desuper mittitur.
Varro Marcipore



     {%nubes aquali frigido velo leves%}
     {%caeli cavernas aureas obduxerant,%}
     {%aquam vomentes inferam mortalibus.%}
     


217. SYRVS a Gr<a>eco magis tractum est, ἀπὸ τοῦ σύϱειν. Has nos
SCOPAS, rustici eo nomine SYRVS vocant. Varro Marcipore



     {%ventique frigido se ab axe erumpebant,%}
     {%phrenetici septentrionum filii,%}
     {%secum ferentes tegulas, ramos, syrus.%}
     


218. EVIRARE dicitur virilitatem amittere et effeminare. Varro
Marcipore

     {%spatula evirevit omnes Venerivaga pueros.%}
219. LVDIBRIA proprietatem trahunt a levi ac sine pondere et
contemnendo aut, quod magis verum est, ludicro. Vergilius lib. VI



     {%foliis tantum ne carmina manda,%}
     {%ne turbata volent rapidis ludibria ventis.%}
     


220. FEBRIS proprietatem a fervitate morbi vel mali, ut a calendo
CALOREM vel CALDOREM Varro Andabatis aperiendam putat idque
alterum appellamus a calendo calorem, alterum a fervore febrim.

221. VVLPINARI dictum est fraudibus et mendaciis vera pervertere
vel effugere, dictum ab non recto sed intorto vulpium cursu.
Varro Mysteriis

     {%vulpinare modo et concursa qualubet; erras.%}
222. SVFFLATVM dicitur proprie tumidum, erectum et quasi vento
quodam elatius factum. Varro Agathone



     {%neque auro aut genere aut multiplici scientia%}
     {%sufflatus quaerit Socratis vestigia.%}
     


223. VESPERTILIO, animal volucre, biforme, | dictum quod vespero
se ad volatum proferat noctis. Varro Agathone Quid multa? Factus
sum vespertilio; neque in muribus plane neque in volucribus sum.

224. EXPORRECTVM, extentum: PORRECTVM est enim tentum, id est,
porro iactum. Varro Endymionibus quare si in somnum reccideris et
οὐδέποτε eris iterum exporrectus.

225. IVGATVM, coniunctum, a iugo dictum. Cicero Tusculanarum lib.
III hoc quidem est commune virtutum; omnes enim inter se iugatae
sunt.

226. PRODIVS dictum interius, longius: a prodeundo, quasi porro
eundo. Varro Virgula divina primum venit in urbem atque intra
muros; deinde accedit prodius atque introit domum, [id est intra
privatos muros].

227. GRANARIA, loca in horreis, servandis seminum granis. Varro
Gerontodidascalo

     {%vel decem messis ubi una saepiant granaria.%}
228. TORCVLVM, quod uso TORCVLAR dico, quod intortum laticem
vitis vel oleae exprimant. Varro Gerontodidascalo

     {%vineis ubi ampla cella torculum respondeat.%}
229. CINGILLVM, a cingendo, quod INCINGVLVM plerumque dicitur.
Varro Gerontodidascalo novos maritus tacitulus taxim uxoris
solvebat cingillum.

230. TVTILINA dea est, a tuendo dicta. Varro Hercules tuam fidem
non Tutilinam, quam ego ipse invoco, quod meae aures abs te
obsidentur.

231. TVTANVS deus, a tutando. Varro Hercules tuam fidem



     {%noctu Hannibalis cum fugavi<t> exercitum%}
     {%Tutanus, hoc Tutanum Romae nuncupor;%}
     {%hacpropter omnes, qui laborant, invocant.%}
     


232. SILICERNIVM pessime intellegentes ita posuisse Terentium
putant, quod incurvitate silices cernat senex. SILICERNIVM est
proprie convivium funebre, quod senibus exhibetur. Varro
Meleagris funus exequiatis laute ad sepulchrum antiquo more
silicernium confecimus, id est πεϱίδειπνον. Quo pransi
discedentes dicimus alius alii «vale».

233. SVFFVNDATVM dictum est subiectum, dictum a fundamentis.
Varro Ταφῇ Μενίππου antiqui nostri in | domibus latericiis,
paululum modo lapidibus suffundatis, ut umorem ecfugerent,
habitabant.

234. EDONES et PHAGONES ab edacitate: unum Latinum, aliud
Graecum. Varro Ταφῇ Μενίππου εἰ ἀπάγοιντο ἴσως edones Romam, ut
turba intendant annona<m>; sed propter phagones ficetulam pinguem
aut turdum nisi volantem non video.

235. ELIXVM quidquid ex aqua mollitur vel decoquitur; nam LIXAM
aquam veteres esse dixerunt, unde et LIXAE dicti qui militibus
aquam ad castra vel ad tentoria solent ferre. Varro Ταφῇ Μενίππου
«in pavimento non audes facere lacunam»; «at in humu calceos
facis elixos».

236. PAROC<H>OS a Graeco tractum est nomen, quod vehicula
praeeat: ὀχήματα enim Graece, Latine vehicula appellantur. Et est
officii genus quod administrantibus paret. Varro Sesqueulixe hic
enim omnia erat: idem sacerdos, praetor, paroc<h>os, denique
idem senatus, idem populus, caput.

237. TROSSVLI dicti sunt torosuli. Varro Sesqueulixe nunc emunt
trossuli nardo nitidi vulgo Attico talento ecum.

238. PROBOSCIS Gr<a>ecum nomen est, dictum quod ante depascat. Et
est porrecta corporis pars inhaerens naribus, quae, excepto
homine, in aliis animalibus invenitur. Varro Sexagesi invenisse
se, cum dormire coepisset tam glaber quam Socratis calva, esse
factum ericium e pilis albis cum proboscide.

239. CETARI genus est piscatorum quod maiores pisces capit,
dictum ab eo quod CETE in mari maiora sunt piscium genera. Quod
Vergilius

     {%inmania cete.%}
Varro Γνῶθι σεαυτόν non animadvertis cetarios, cum videre volunt
in mari thunnos, escendere in malum alte, ut penitus per aquam
perspiciant pisces?

240. TONIMVS positum sonamus cum modo, a tono.

Varro Eumenidibus



     {%tibi tympanon inanis sonitus matris deum%}
     {%tonimus, tibi nos, [a tibiis modos.]%}
     


[Varro Eumenidibus]



     {%[sonitus Matris deûm]%}
     {%[tonimus tibi nos] tibi nunc semiviri.%}
     


241. DIERECTI dicti crucifixi, quasi ad diem erecti. Varro
Eumenidibus

     {%apage in dierectum a domo nostra istam insanitatem!%}
242. PRAESEPIA non tantum quibus aut cantheri aut iumenta cetera
aut veterina animalia pabulantur; sed et omnia loca clausa et
tuta dicta praesepia. Vergilius Aeneidos lib.I



     {%aut agmine facto%}
     {%ignavum fucos pecus a praesepibus arcent.%}
     


Varro Ὄνος λύϱας



     {%si quis † melodinist † Ὄνος λύϱας%}
     {%praesepibus | se retineat forensibus.%}
     


243. SVBRIGERE significat susum erigere; quo verbo rustici
utuntur, cum tritae fruges ad ventilandum in areis eriguntur.
Vergilius Aeneidos lib. IIII

     {%tot linguae, totidem ora sonant, tot subrigit auris.%}
244. LINGVLACAE, locutuleiae, a procacitate linguae et loquendi
proprietatem trahunt. Plautus in Casina

     {%lingulaca est, nam numquam tacet.%}
245. FVRES significationem habere a furvo, quod Romani veteres
atrum appellaverint et quod per obscuras atque atras noctes
oportuna sit eius mali effectio, eo dictos fures. Varro Rerum
divinarum lib. XIIII furem ex eo dictum quod fur<v>um atrum
appellaverint et fures per obscuras noctes atque atras facilius
furentur. Homerus

     {%ϰλέπτῃ δέ τε νυϰτὸς ἄμείνον.%}
246. VENTORVM proprietates et vocabulorum significationes, in
tractatibus nobilium philosophorum quaesitas, has apertissimas
potuimus invenire. EVRVM dictum, ἀπὸ τῆς ἠοῦς ῥέοντα quod flatus
eius ab oriente sit hiemali. AVSTRVM, qui Graece Νότος dicitur,
ab umore et nebula, quod νότος Graece, umor Latina
interpretatione dicatur ac sit is ventus sudoris effector, ut est
Homeri

     {%ϰατὰ δὲ νότιος ῥέεν ἱδϱώς.%}
CIRCIVM, a turbine ac vertigine. BOREAM, hoc est Aquilonem, ἀπὸ
τῆς βοῆς, quod sonorus sit et procellosus. Homerus

     {%ϰαὶ Βοϱέης αἰθϱηγενέτης, μέγα ϰῦμα ϰυλίνδων%}
In alio loco



     {%οὔτε θαλάσσης ϰῦμα τόσον βοάᾳ ποτὶ χεϱσὸν,%}
     {%ποντόθεν ὀϱνύμενον πνοιῇ Βοϱέω ἀλεγεινῇ%}
     


247. PENI vel PENORIS (sic enim a plurimis declinatum est)
proprietatem docti veteres hanc esse voluerunt, quod, quae in ea
sunt, quasi penitus et in penetralibus recondantur. Hoc et in
antiquis libris et philosophorum tractatibus invenitur.

248. LEVVM significari veteres putant quasi a levando. Vergilium
quoque sub hac ostentatione posuisse voluerunt Georgicorum lib.
IIII



     {%siquem%}
     {%numina leva sinunt auditque vocatus Apollo.%}
     


Ennius Annali lib. III

     {%olim de caelo laevum dedit inclytus signum.%}
249. RVDENTES ea causa sapientissimi dictos volunt, quod funes,
cum vento verberentur, RVDERE existimentur, atque hunc sonum
proprium funium, non asinorum putant.

250. INFESTI proprietatem hanc esse Nigidius voluit, quasi nimium
festinantis ad scelus vel ad fraudem.

251. MATVRARE non, uti consuetudo est, properare dicendum est,
sed cum modo studium adhibere festinum; a maturitate dictum, quae
ratione naturae modificatione quadam nec praecipitatur, ne
praecox quid fiat, neque differtur, ne senio dissolvatur.
Vergilius Georgicorum lib. I



     {%frigidus agricolam siquando continet imber,%}
     {%multa, forent quae mox caelo properanda sereno,%}
     {%maturare datur.%}
     


252. LICTORIS proprietatem a ligando dictam vetustas putat; ita
enim carnificis officium antiquitus fungebatur. M.Tullius pro
Rabirio lictor, inquit, conliga manus.

253. SORORIS appellationem veteres eliganti interpretatione
posuerunt; itaque maxime iuris scriptores exprimendam putaverunt.
Antistius Labeo soror, inquit, appellata est quod quasi seorsum
nascitur separaturque ab ea domo in qua nata est.

254. LVES a rebus solvendis proposita. Licinius Macer Annalibus
lib. II nequaquam sui lavandi reluant arma lue.

255. HVMANITATEM non solum, uti nunc consuetudine persuasum est,
de benivolentia, dexteritate quoque et comitate | veteres
dicendam putaverunt, quam Gr<a>eci φιλανθϱωπίαν vocant, sed
honestorum studiorum et artium adpetitum, quod nulli animantium
generi absque hominibus concessa sit. Varro Rerum humanarum
[lib.] I Praxiteles, qui propter artificium egregium nemini est
paululum modo humanior<i>.

256. ADOR, frumenti genus, quod epulis et inmolationibus sacris
pium putatur, unde et ADORARE, propitiare religiones potest
dictum videri. Varro De re rustica lib. I in loco umidiore far
adoreum potius serunt quam triticum. Vergilius lib. VII



     {%et adorea liba per herbam%}
     {%subiciunt epulis.%}
     


257. FACIEM, totius corporis formam, πϱόσωπον, id est os, posuit
antiquitas prudens, ut ab aspectu species et a fingendo figura,
ita a factura corporis facies. Plautus Poenulo



     {%«Sed earum nutrix qua sit facie mi expedi».%}
     {%«Statura non magna, corpore aquilino». «Ipsa est».%}
     


Pacuvius Niptra



     {%aetate integra,%}
     {%feroci ingenio, facie procera%}
     


Sallustius Historiarum lib. II Sardinia in Africo mari, facie
vestigii humani, in occidentem quam in orientem latior.

258. VESTIBVLA quidam putant sub ea proprietate distincta, quod
in primis ingressibus et in spatiis domorum Vestae, hoc est arae
ac foci, soleant haberi. Sed sive sic intellegi debent <sive>
non, abhorret a vocabuli proprio. Invenitur etiam aput veteres
doctos VESTIBVLA ob eam significantiam dicta, quod in his locis,
ad salutandos dominos domorum quicumque venissent, stare
solerent, dum introeundi daretur copia, atque ob hanc
consistionem et quasi stabulationem primos ingressus domorum
vestibula nominatos. Cicero in Oratore vestibula nimirum honesta
aditusque ad causam faciet.

259. BIDENTES qui aestimant ob eam causam oves a Vergilio dictas,
quod duos dentes habeant, pessime ac vitiose intellegunt. Nam
nec duos dentes habent, et hoc quidem et genus monstri est. Et
melius intellegi potest, si biennis dixerit auctoritatem
Pomponius in Atellana



     {%Mars, tibi voveo facturum, si umquam redierit,%}
     {%bidenti verre.%}
     


Laberius in Paupertate



     {%visus hac nocte bidentis propter viam%}
     {%facere.%}
     


Et Nigidius Figulus dicit BIDENTAL vocari, quod bimae pecudes
inmolentur.

260. IVGERI proprietatem Varro designat, De re rustica I in agro
Romano ac Latino iugeris. IVGVM vocant quod iuncti boves uno die
exarare possint.

261. FAENVS ab eo dictum est, quod pecuniam pariat | increscentem
tempore, quasi FETVS aut FETVRA, nam et Graece τόϰος dicitur ἀπὸ
τοῦ τίϰτειν, quod est parere. Varro lib. III De Latino sermone
fenus autem dictum a fetu et quasi fetura quadam pecuniae. Nam et
Catonem et ceteros antiquiores sine a littera faenus
pronuntiasse contendit, ut FETVS et FECVNDITAS.

262. RECEPTICIVM servum quidam ab ea proprietate dictum volunt,
ut, si nequam et nihil<i> sit qui venundatus ob aliquod vitium
aut malefactum a distractore recipiatur, sed vera haec est eius
nominis interpretatio: quem in data dote aut donatione quis
exceperit, quod est proprie RECEPERIT. Plautus Trinummo

     {%posticulum hoc recepit, cum <a>edis vendidit.%}
Cato mulier et magnam dotem et magnam pecuniam retinet. Ex ea
igitur re familiari, ex qua sibi dote data retinuit, pecuniam a
viro forte irata repetere instituit. Adponit ei flagitatorem
RECEPTICIVM. Hoc est proprium, suum, quem cum reliqua pecunia
receperat nec dederat doti, set exceperat. Cicero De oratore in
lib. II sed dicis te cum aedis venderes ne in rutis quidem et
caesis sol<i>um tibi paternum recepisse.

263. SITICINES ut LITICINES a lituo, ut TVBICINES a tuba, ita
SITICINES, qui aput funeratos vel vita functos et sepultos, hoc
est iam sitos, canere soliti erant honoris causa cantus
lamentabilis. Hoc in libris Coniectaneis Atei Capitonis invenitur
et Cato id vocabulum indubitanter adposuit.

264. IVMENTVM a iungendo veteres dictum putant, g littera in eo
nomine adtrita. Nam et VECTABVLVM | dicunt, quod nunc vehiculum
dicitur.

265. ARCERA plaustrum est rusticum tectum undique quasi arca. Hoc
vocabulum et aput Varronem et aput M. Tullium invenitur. Hoc
autem vehiculi genere senes et aegroti vectari solent. Varro
Gerontodidascalo vehebatur cum uxore vehiculo semel aut bis anno,
cum arcera<m>, si non vellet, non sterneret.

266. TROPEI significantiam propriam Varro Bimarco ostendit ideo
fuga hostium Graece vocatur τϱοπή, hinc spolia capta, fixa in
stipitibus, appellantur TROPEA.

267. LVXVM id est evulsum et loco motum, quod nunc LVXARI ignari
latine dicimus. Inde LVXVRIA, quia a recta vivendi via sit
exclusa et eiecta.

268. COLINAM veteres coquinam dixerunt, non ut nunc vulgus putat.
Varro Modio et hoc interest inter Epi | curum et ganeones
nostros, quibus modulus est vitae culina. Plautus Mostellaria



     {%Exi e culina, sis, foras, mastigia,%}
     {%qui mihi inter patinas exhibes argutias.%}
     


Varro De vita populi Romani lib. I qua fini sit antica et
postica. In postica parte erat culina, dicta ab eo quod ibi
colebant ignem. Locupletiorum domus quam fuerint angustiis
paupertinis coactae, ipsa nomina, declarant.

269. MODESTVM, a modico, hoc est a moderato, positum. Varro Modio
non eos optume vixisse qui diutissime vixent, sed qui
modestissime. [Id est modice].

270. INFANS a non fando dictus est. Cicero in Oratore | nam et
infantes actionis saepe fructum tulerunt. Et est quod aut dici
non debeat aut fari non possit; nam et INFANTES usque eo
appellandi sunt, donec coeperint fari. Lucilius lib. XVIIII

     {%ut pueri infantes faciunt, mulierculam honestam.%}
Et XV



     {%ut pueri infantes credunt signa omnia aena%}
     {%vivere et esse homines.%}
     


Vergilius Aeneidos lib. II

     {%infandum, regina, iubes renovare dolorem.%}
Varro Ὄνος λύϱας voces Amphionem; tragoedum iubeas Amphionis
agere partis; infantior est quam meus est mulio. | Accius
Athamante

     {%prius quam infans facinus oculi vescuntur tui.%}
Varro Eumenidibus



     {%postremo nemo aegrotus quicquam somniat%}
     {%tam infandum, quod non aliquis dicat philosophus.%}
     


Cicero De oratore lib. III modo hoc constet, neque infantiam eius
qui rem noverit, sed eam explicare dicendo non queat, neque
inscitiam illius cui res non subpetat, verba non desint, esse
laudandam.

271. SARCINATRICIS non, ut quidam volunt, sarcitricis, quasi a
sarciendo, sed magis a sarcinis, quod plurimum vestium sumant.
Varro Ὄνος λύρας homines rusticos in vindemia incondita cantare,
sarcinatricis in machinis.

272. PETAVRISTAE a veteribus dicebantur qui saltibus vel schemis
levioribus moverentur et haec proprietas a Graeca nominatione
descendit, ἀπὸ τοῦ πετᾶσθαι. Varro Epistula ad Caesarem convocat
Ptolomaeum cinaedologon, Nicona petauristen, Diona aulopoion.
Idem De vita populi Romani lib. II nec minus alio in genere sunt
ludi vellites Galli, Germani petauristae.

273. CVRIAM a cura dictam Varro designat De vita populi Romani
lib. II itaque propter curam locus quoque, quo suam quisque domo
senator confert, curia appellatur.

274. LEGIONVM proprietatem a dilectu militum Varro De vita populi
Romani lib. III dictam interpretatur: tum appellatus est
dilectus et ab electione legio. Ab hac supervacaneorum
consuetudine adscribuntur.

275. ASSAS nutrices difficilis multi existimant intellectus, at
vero acri intentione potuimus indagare ob eam proprietatem
officii eo nomine nuncupari, quod assint his quos nutriant nec
vel exiguo divellantur, unde ASSECVLAS, ab eo quod assint et
omnibus iussis dominorum praesto sint, esse vocitatos.

276. ENIXAE dicuntur feminae nitendi, hoc est conandi et dolendi,
labore perfunctae, a Nixis, quae religionum genera parientibus
praesunt. Sed elegantior intellectus, ut ex hoc dictae esse
credantur, quod vinculis quibusdam periculi, quibus
inplicarentur, fuerint exsolutae: NEXVM enim dicimus aptum et
conligatum. Plautus in Amphitryone id probat dicens

     {%uno ut labore exsolveret <a>erumnas duas.%}
277. REMVLCARE dictum quasi molli et leni tractu ad progressum
mulcere. Sisenna Histor. lib. I si quae celeriter solvi poterat,
in altum remulco retrahit.

278. CONGENV<C>LARE est genu replicato cadere. Sisenna
Historiarum lib. III multi, plagis adversis icti | et
congenu<c>lati, Romanis praecipitatis, ipsi supra voluti in
caput.

279. AGILEM, celerem, ab agendo. Sisenna Historiarum lib. III
agilem dari facilemque victoriam neque fossas aut bellum
remoratum.

280. EXPEDITI et INPEDITI ex una proprietate habent vocabuli
causam, aut exolutis pedibus aut inligatis. Sisenna Histor. lib.
IIII inermos armat<i>, inpeditos expediti sine ullo suorum
vulnere cunctos interficiunt.

281. TESTVDINES sunt loca in aedificiis camerata, ad
similitudinem aquatilium testudinum, quae duris tergoribus sunt
et incurvis. Vergilius Aeneidos lib. I

     {%in foribus divae, media testudine templi.%}
Sisenna Historiarum lib. IIII Gaius Titinius quidam, cui minus
proprietas mentis ab natura tradita videretur, primo ante
testudinem constitit; deinde aput consulem causam atque
excusationem praeferre coepit.

282. INSINVARE est inmitti, quasi sinu accipi. Sisenna
Historiarum lib. IIII agmen perturbatum pedites insinuant ac loco
conmovent.

283. ADOLERE verbum est proprie sacra reddentium, quod significat
votis vel supplicationibus numen auctius facere; ut est in
isdem: MACTE ESTO. Et intellegi debet ab eo quod est adolevit, id
est crevit, et ADVLTVM, quod est | auctum et aucta aetate aut,
aliqua causa maius solito factum, ducere proprietatem. Vergilius
Aeneidos lib. I

     {%cura penum struere et flammis adolere penates.%}
Idem in septimo

     {%adolet cum altaria taedis.%}
Et in Bucolicis



     {%verbenasque adole pinguis et mascula tura;%}
     {%quod est, adde, cumula.%}
     


Et Georgicorum lib. IIII

     {%Panch<a>eis adolescunt ignibus arae.%}
284. ACCENSI genus militiae est administrantibus | proximum.
Varro Rerum humanarum lib. XX ut consules ac praetores qui
secuntur in castra ACCENSI dicti, quod ad necessarias res saepius
acciantur, velut accensiti. Quos nunc dicimus, DEPVTATI.

285. NEFARII proprietatem in lib. I De vita populi Romani Varro
patefecit a farre quod adoreum est, id quo scelerati uti non
debeant, non triticum sed far. Hoc quoque idem adsignificat, quod
qui indigni sunt qui vivant NEFARI vocantur.

286. ADOREVM quoque ab eo dictum putat quod cibi ora, id est
principium, sit far.

287. PROPITIVM dicitur prorsus pium aut proprie pium, ut apud
Terentium in Adelphis

     {%quam ea quae parentis propitii.%}
Aut certe porro pium, quod est vehementer et valde, ut aput
eundem Terentium in prologo Andriae



     {%dehinc ut quiescant porro moneo et desinant%}
     {%male dicere, malefecta ne noscant sua.%}
     


288. INPANCRARE est invadere, verbum a Gr<a>eco tractum, quasi
πᾶν ϰρέας consumere. Varro ecclesiam in regiam arcam
inpancrarunt.

289. MANSVETVM dictum est quasi manu adsuetum, quod omnia, quae
sunt natura fera, manuum permulsione mitescant. Vnde Vergilius
Georgicorum lib. III

     {%et plausae sonitum cervicis amare.%}
Et Aen. lib. VII

     {%ille manu patiens;%}
quoniam supra dixerat

     {%pectebatque ferum puroque in fonte lavabat.%}
290. CINNVS est conmixtio plurimorum, unde et CONCINNARE dicitur.
Cicero in Oratore est autem quidam interiectus inter hos medius
et quasi temperatus, nec acumine posteriorum nec flumine | utens
superiorum, ut cinnus amborum, neutro excellens, utriusque
particeps vel utriusque, si verum quaerimus, potius expers.

291. ENVCLEATE dicitur purgate, exquisite et sine asperitate aut
duritia, ab eo quod nucibus separatis, id est testis, nuculeorum
utilis usus habeatur. Cicero in Oratore modo id eleganter
enucleateque faciat, eum solum Attice dicere. Idem Tusculanarum
lib. IIII habes ea quae de perturbationibus enucleate disputant.

292. RVTVNDVM a rota dictum est vel rota a rutundo. Et est
RVTVNDVM collectum et per omnem circuitum sine offensione asperi
aut anguli leve. Quam significantiam Cicero in Oratore etiam ad
humani ingenii transtulit formam Theodectes autem praefractior
nec satis, ut ita dicam, rutundus, primus instituit dilatare
verbis.

293. RABVLA a rabie dictus est, quem nunc advocatum vel causarum
patronum dicimus. Cicero in Oratore non enim declamatorem aliquem
de ludo aut rabulam de foro, sed doctissimum et perfectissimum
quaerimus. Inde et Sallustius canina, ut ait Appius, facundia
exercebatur.

294. MERIDIES manifeste medius dies. Cicero in Oratore iam
videtur nescire dulcius. Ipsum meridiem cur non medidiem?

295. INEPTI proprietatem Cicero De oratore lib. II patefecit quem
enim nos ineptum vocamus, is mihi videtur ab hoc nomen habere
dictuun quod non sit aptus.

296. DEVORSORIA dicta sunt hospitia, a deversando. Cicero De
oratore lib. II quiescam in Caesaris | sermone quasi in aliquo
opportuno devorsorio.

297. SANNIONES dicuntur a SANNIS qui sunt in dictis fatui et in
motibus et in schemis quos MOROS vocant Graeci. Terentius in
Eunucho

     {%solus Sannio servat domi.%}
Cicero De oratore lib. II quid enim potest tam ridiculum quam
sannio est? Qui ore, vultu, imitandis moribus, voce, denique
corpore ridetur ipso.

298. HEREDIOLI proprietatem indicat Varro De re rustica lib. I
bina iugera, quod a Romulo primum divisa viritim, quae heredem
seque<re>ntur.

299. LEGVMINA Varro De re rustica lib. I dicta existimat quod non
secentur, sed [quod] legantur cetera quae velluntur <e terra,
non subsecantur; quae quod ita leguntur>, legumina dicta.

300. PORCAE agri, quam dicimus, significantiam Varro designat De
re rustica lib. I qua aratrum vomere lacunam, striam facit,
sulcus vocatur, quod est inter duos sulcos elata terra, dicitur
PORCA, quod ea seges frumentum porricit. Accius Parergorum lib. I



     {%bene proscissas cossigerare ordine%}
     {%porcas bidenti ferro rectas dereuere.%}
     


Porcae sunt signa sulcorum, quae ultra se iaci semina prohibeant;
PORCERE enim prohibere saepius legimus.

301. OCCATIONIS proprietas his indiciis aperitur. Varro De re
rustica lib. I et postea occare, id est conminuere, ne sit gleba:
quod ita occidunt, occare dictum.

Serenus

     {%occatio occ<a>ecatio est.%}
302. POMORVM a Varrone proprietas explanata est De re rustica I
aquam addi cotidie vesperi; | a quo, quod indigent potui, poma
dicta esse possunt.

303. FRACCESCERE, tamquam friari et putrefieri vetustate. Varro
De re rustica lib. I haec, de qua fit oleum, congeri solet
acervatim dies singulos in tabulata ut ibi mediocriter
fraccescat.

304. LIXARVM proprietas haec est, quod officium sustineant
militibus aquae vehendae, LIXAM namque aquam veteres vocaverunt,
unde ELIXVM dicimus aqua coctum. LIXA etiam cinis dicitur vel
umor cineri mixtus; nam etiamnunc id genus LEXIVVM vocatur. Varro
De vita populi Romani lib. I proinde ut elixum panem ex farre et
aqua frigida fingebant.

305. CALONVM quoque proprietas haec habetur, quod ligna militibus
subministrent: ϰᾶλα enim Graeci ligna dicunt. Vt Homerus

     {%ἐπὶ δὲ ξύλα ϰόλλ’ ὑπέθεντο. %}
306. CONFLVGES, loca in quae rivi diversi confluant. Livius
Andromeda

     {%confluges ubi conventu campum totum inumigant.%}
307. CONSEDO, a consedendo, ut ADSEDO vel ADSEDOR. Cassius Hemina
Annalium lib. IIII nemo vicinus consedo.

308. CONTICINIVM noctis primum tempus, quo omnia quiescendi
gratia conticescunt. Auctores multi sunt mihi, sed auctoritate
deficiunt.

309. DELIBRATVM, decorticatum; ut DEARTVATVM, per artus
discissum. Vergilius Georgicorum lib. II

     {%udoque docent inolescere libro.%}
310. EXTEREBRARE est vi aliquid extorquere et scrutari aut
curiosius quaerere. Plautus in | Astraba, cum in curiosum
iocaretur

     {%terebratum quidem pertundis.%}
311. GRVMAE sunt loca media, in quae directae quattuor
congregantur et conveniunt viae. Est autem GRVMA mensura quaedam,
qua fixa viae ad lineam deriguntur, ut est agrimensorum et
talium. Ennius lib. XVIII <DE>GRVMA<RE > derigere dixit

     {%degrumari ferro.%}
Lucilius lib. III



     {%viamque%}
     {%degrumabis, ut castris mensor facit olim.%}
     


312. LVCVLENTVM, pulchrum et bonum et perspicuum, dictum a luce.
Licinius Macer Annali lib. I auspicia | pulchra et luculenta
conmemorat. Plautus Cornicula

     {%pulchrum et luculentum hoc nobis hodie evenit proelium.%}
313. LOGI, a Graeco sermone, dicta ridicula et contemnenda.
Cicero pro Gallio ego te certo scio omnes logos, qui ludis dicti
sunt, animadvertisse. Turpilius Canephoro

     {%testamentum ergo celabis? Logi.%}
314. FVLGORATORES ut EXTISPICES et ARVSPICES, ita hi fulgurum
inspectores, Cato De moribus Claudi Neronis haruspicem,
fulguratorem si quis adducat.

315. MOLETRINA, a molendo, quod pistrinum dicimus, ut FVRATRINA
aut FETVTINA. Cato in Thermum nervo, carcere, moletrina.

316. PANIS proprietatem a pascendo putant veteres aestimandam.
Varro De vita populi Romani lib. I pastillos et panes, haec
vocabula pastus, quod esse pascere dicebant.

317. MVSTVLENTVM, ut VINVLEMTVM et FAECVLENTVM. Plautus
Cistellaria

     {%nam ita mustulentus | aestus nares adtigit;%}
ut sit odor musti aut musto oblitus ac madens.

318. CONVICIVM dictum est quasi e vitiis iocum, qui<a> secundum
ignobilitatem loci maledictis et dictis turpibus cavilletur.

319. <PROLVBIVM est ***>

     {%Prolubium est petere amicitiam et fidem.%}
Accius Andromeda

     {%muliebre ingenium, prolubium, occasio.%}
N<a>evius Colace



     {%et volo%}
     {%et vereor et facere in prolubio est.%}
     


Laberius Conpitalibus



     {%quo quidem%}
     {%me a matronali pudore prolubium meretricis%}
     {%progredi coegit.%}
     


Varro De lingua Latina lib. IIII prolubium et prolubidinem dici
ab eo quod lubeat, unde etiam lucus Veneris Lubentinae dicatur.

320. PEDATO positum pro repetitu vel accessu, quasi per pedem,
sicuti nunc vulgo dicitur, tertio pedato. Cato Originum lib. I
igitur tertio pedato bellum nobis facere. Idem in Dissuassione de
feneratione tertio autem pedato item ex fenore discordia
excrescebat.

321. PRAECLAVIVM, pars vestis quae ante clavum texitur. Afranius
Omine

     {%tertium diem praeclavium unum texere.%}
Idem Fratriis



     {%mea nutrix, surge, si vis; profer purpuram.%}
     {%praeclavium contextumst.%}
     


322. PROPAGES est series et adfixio continuo vel longe ducta.
PAGES enim conpactio, unde CONPAGES et PROPAGARE genus, iuge,
longe mittere. Pacuvius Antiopa

     {%salvete, gemimi, mea propages sanguinis.%}
Ennius

     {%nobis unde forent fructus vitaeque propagmen.%}
323. PRAEGRADAT, antevenit, dictum a gradu. | Pacuvius Atalanta



     {%extremum intra camterem ipsum praegradat%}
     {%Parthenopaeum.%}
     


324. PROMICARE, extendere et porro iacere; unde EMICARE.
N<a>evius Agrypnuntibus



     {%si quidem loqui vis,%}
     {%non perdocere multa longe promicando, oratiost.%}
     


325. PRAEVIVS dictus est antecedens. Cicero Alcyonibus:



     {%hunc genuit claris delapsus ab astris%}
     {%praevius Aurorae, solis noctisque satelles.%}
     


326. DIGLADIARI dictum est dissentire et dissidere, dictum a
gladiis. Cicero Academicorun lib. I Quid autem stomachatur
Mnesarchus? Quid Antipater digladietur cum Carneade tot
voluminibus? Idem tertio digladiari autem semper, depugnare in
facinorosis et audacibus, quis non cum miserrimum, tum etiam
stultissimum dixerit?

327. AEQVOR, ab aequo et plano Cicero Academicorum lib. II
vocabulum accepisse confirmat quid tam planum videtur quam mare;
e quo etiam aequor illud poetae vocant.

328. M<A>ENIANA ab inventore eorum Maenio dicta sunt, unde et
columna Maenia. Cicero Academicorum lib. IIII interim ille, cum
aestuaret, veterum, ut Maenianorum, sic Academicorum viam secutus
est.

329. NATRICES dicuntur angues natantes. Cicero Academicorum lib.
IIII (sic enim vultis) tantam vim natricum viperarumque fecerit?
Lucilius Satyrarum lib. II

     {%si natibus natricem inpressit crassam et capitatam.%}
330. EXVLTARE dictum est exilire. Cicero Academicorum lib. III et
ut nos nunc sedemus ad Lucrinum | pisciculosque exultantes
videmus. Vergilius Aeneidos lib. III

     {%exultantque vada atque aestu miscentur harenae.%}
331. EXCORDES, CONCORDES, VE<CORDES> ex corde significantiam
ducunt. Cicero Tusculanarum lib. I aut | unde, magna dissensio
est. Aliis cor ipsum animus videtur: e quo excordes, vecordes,
concordes dicuntur.

332. MANVM dicitur clarum, unde etiam mane post tenebras noctis
diei pars prima; inde MATVTA, quae graece Λευϰοθέα. Nam inde
volunt etiam deos MANES appellari, id est bonos ac prosperos,
quod melior mors sapientioribus quam vita probetur. Cicero
Tusculanarum lib. I Quid? Ino, Cadmi filia, nonne Λευϰοθέα
nominata a Graecis, Matuta habetur a nostris? Inde INMANENS, non
boni, ut saepe.

333. FODICARE est fodere, a fodiendo dictum. Cicero Tusculanarum
lib.III non est enim in nostra potestate, fodicantibus eis rebus
quas malas opinamur, dissimulatio vel oblivio.

334. POLITIONES, agrorum cultus diligentes; ut POLITA omnia
dicimus exculta et ad nitorem deducta. Ennius Satyrarum lib. III



     {%testes sunt%}
     {%lati campi, quos gerit Africa terra politos.%}
     


Idem Annali lib. VIIII



     {%rastros dentefabres capsit causa poliendi%}
     {%agri.%}
     


Varro Quid mirum? Ex agri depolitionibus eiciuntur, hic in
cenaculo polito recipiuntur.

335. PRAEFICAE dicebantur aput veteres quae adhiberi solent
funeri, mercede conductae, ut et flerent et fortia facta
laudarent. Plautus in Frivolaria

     {%superaboque omnis argutando praeficas.%}
Idem Truculento



     {%praefica,%}
     {%quae alios conlaudare, eapse sese vero non potest.%}
     


Lucilius lib. XXII



     {%mercede quae conductae flent alieno in funere,%}
     {%praeficae multo et capillos scindunt et clamant magis.%}
     


Varro De vita populi Romani lib. IIII dein neniam cantari solitam
ad tibias et fides eorumque ludistricas cursicassent haec mulier
vocitata olim praefica usque ad Poenicum bellum.

336. PAREVCTATOI qui de pueritia veniunt ad pubertatem, a Graeco
vocabulum sumptum. Lucilius lib. VIIII

     {%unde pareutactoe, clamides ac barbula prima.%}
Idem XX

     {%tuum ephebum quendam, quem vocant pareutacton.%}
Varro De compositione saturarum

     {%pareutactae adsunt, mulier quae mulier, Venus, caput%}
337. PROLETARI dicti sunt plebei, qui nihil rei publicae
exhibeant, sed tantum prolem sufficiant. Cato De tribunis militum
expedito pauperem, plebeium atque proletarium. Cassius Hemina
Annali lib. II | tunc Marcius pro consule primum proletarios
armavit. Varro De vita populi Romani lib. I quibus erant pecuniae
satis, locupletis, adsiduos; contrarios PROLETARIOS adsiduo
neminem vindicem voluerunt [locupleti].

338. PROSAPIA est generis longitudo, dicta a prosupando aut
proserendo. Cato Originum lib. I veteres prosapia. Et multa alia
aput multos.

339. OPTIONES in cohortibus qui sint honesti gradus, ut OPTATOS,
quod est electos, et ADOPTADOS, | quod adscitos, Varro De vita
populi Romani lib. III existimat appellatos referentibus
centurionibus et decurionibus adoptati in cohortes subibant, ut
semper plenae essent legiones, a quo optiones in turmis
decurionum et in cohortibus centurionum appellati.

 II. INCIPIT DE HONESTIS ET NOVE VETERVM DICTIS PER LITTERAS  

 ID EST PER A LITTERAM  

1. APVD, iuxta. Sisenna historiographus lib. IIII dum pristinum
vinum apud ignem per sudorem corpore exhauserunt. M. Tullius De
officiis cuius focum mirari solitus Cato; apud quem ille sedens
Samnitum, quondam hostium, iam clientium suorum, munera
repudiaverat. Et De oratore lib. II cum etiam tum in lecto
Crassus esset et apud eum Sulpicius sederet.

2. APISCI, invenire. Sisenna historiographus lib. IIII itaque
postero die legatos Iguvium redeuntis apiscitur.

3. ABSTEMIVS. <Varro abstemius> est, immo scit quo rete leporem
teneat lupum non teneri. Apuleius in libro Ludicrorum

     {%sed fuisti quondam Athenis parcus atque abstemius.%}
Lucilius Satyrarum lib. VI



     {%† thaunomeno, inquit balba, sororem%}
     {%lanificam dici, siccam atque abstemiam ubi audit.%}
     


Varro De vita populi Romani lib. I quantopere abstemias mulieres
voluerint esse, vel ex uno exemplo | potest videri.

4. ADIPATVM veteres honeste pro pingui et suculento et opimo
posuerunt. Cicero in Oratore adsciverunt suis artibus opimum
quoddam et tamquam adipatae dictionis genus.

5. ADAMARE. Cicero Academicorum lib. II qui enim serius honores
adamaverunt, vix admittuntur ad eos, nec satis commendati
multitudini possunt esse.

6. ADSTIPVLARI positum est adsentiri. Cicero in Academicis libro
IIII falsum esse Stoici dicunt et eorum adstipulator Antiochus.

7. ADDICTVM est quasi devotum vel obnoxium. Cicero Tusculanarum
lib. II qui certis quibusdam destinatisque sententiis quasi
addicti et consecrati sunt.

8. AQVILEX. Varro Quinquatribus | an hoc praestat Herophilus
Diogeni, quod ille e ventre aquam mittit? At hoc te iactas? At
hoc pacto utilior te Tuscus aquilex.

9. EQVIMENTVM positum est non aequamentum, quasi parem vicem, sed
merces pro eo quod dicitur admissum. Varro Sexagesi an, si equam
emisses quadripedem, ut meo asino Reatino admitteres, quantum
poposcissem, dedisses equimenti?

10. AERIFICVM dictum quod fit ex aere. Varro Γνῶθι σεαυτόν



     {%nihil sunt Musae Polyclis%}
     {%vestrae quas aerifice duxti.%}
     


11. APLVDAS frumenti furfures dicunt rustici veteres. Hoc in
antiquis invenitur, quorum in dubio est auctoritas, quamquam et
Plautus in Astraba | fabula ita dixerit. Cuius incertum est an
sit ea comoedia; atque ideo versus eosdem ponere supersedimus.

12. ADVLTERIONEM pro adultero Laberius Cophino quem si quis
legere voluerit, ibi inveniet et fidem nostram sua diligentia
adiuvabit.

13. ANTICIPARE posuerunt veteres praevenire, hoc est ante capere.
Varro Bimarco



     {%† ipse fistis † dicite labdae et vivos contemnite vivi;%}
     {%anticipate atque addite calcar, stultos contemnite
     docti.%}
     


14. AVRIGATVR honeste positum pro moderatur ac regit. Varro Modio
asse vinum, asse pulmentarium, secundas, quo natura aurigatur,
non necessitudo.

15. ARCHITECTARI. Cicero De finibus bonorum et malorum lib. II an
quod ita callidast, ut optime possit architectari voluptates?

16. AIAT quod est dicat. Cicero De finibus bonorum et malorum
quasi ego id curem, quod ille aiat aut neget.

17. ANELLVS. M. Tullius De finibus bonorum et malorum lib. V nec
tamen Epicuru<m> licet oblivisci, si cupiam; cuius imaginem non
modo in tabulis nostri familiares, sed etiam in poculis et in
anellis habebant.

18. AMATIO. Plautus Rudente

     {%nimis p<a>ene inepta atque odiosa eius amatio est.%}
19. ADESVM consumptum. Sisenna Historiarum lib. III isdem
temporibus Aesernini, duplici fossa valloque | circumdati,
frumento adeso quod ex areis in oppidum portatum est.

20. ADTENDERE pro intendere, cogitare. Cicero De oratore nihilne
vobis in mentem venit quid praeterea | a Crasso requiratis? «Id
me Hercules ipsum, inquit, adtendo».

21. ADCOMMODAT, adiungit, adplicat. Cicero De oratore lib. II
Africano illi superiori, coronam sibi in convivio ad caput
adcommodanti. Vergilius Aen. lib. II

     {%laterique Argivum adcommodat ensem.%}
22. AVTVMNITAS pro autumno. Varro Serrano, πεϱὶ ἀϱχαιϱεσιῶν
retinet viatorem meridie praetereuntem fontem, quod autumnitas in
anni tetrachordo μέσην praeterierat. Idem Quinquatrubus



     {%cape hanc caducam Liberi mollem dapem%}
     {%de fronde Bromi<a> autumnitatis uvidam.%}
     


Neutro Varro Ephemeride navali



     {%Etesiae diutius et uberius flarant et%}
     {%autumnum ventosum fuerat.%}
     


23. ARITVDINEM pro ariditate. Varro Prometheo libero



     {%humanae quandam gentem stirpis concoquit, frigus%}
     {%calore atque umore aritudinem%}
     {%miscet.%}
     


24. ABORIATVR pro abortet. Varro [pro] Gallo vel Fundanio, de
admirandis rebus vinum, quod ibi natum sit in quodam loco, si
praegnans biberit, fieri ut aboriatur.

25. ADVLESCENTIARIS. Varro Τὸ ἑπὶ τῇ φαϰῇ μύϱον εὐϰαιϱίας tu
quidem ut facias censeo, quoniam tu quoque adhuc adulescentiaris.

26. ANCILLANTVR pro serviunt. Titinius | Proelia

     {%verum enim dotibus deleniti ultro etiam uxoribus
     ancillantur.%}
Accius Meleagro

     {%quam invita ancillans dicto oboedieris viri.%}
27. ABSONVM sine sono. Cicero De oratore sed sunt quidam aut ita
lingua haesitantes aut ita voce absoni.

28. ALGV pro algore. Accius Andromeda

     {%misera obvalla saxo, senio, p<a>edore alguque et fame.%}
Varro Ἔχω σε, [aut] πεϱὶ τύχης teges ruinam ne iacentem
subdealbet algu danti frigore.

Lucilius

     {%nantam algu atque nigrore maius%}
Lucretius lib. III

     {%morbis alguque fameque.%}
29. AETATEM positum pro saepe aut diu. Plautus Asinaria

     {%adeo ut aetatem ambo ambobus sint obnoxii.%}
Idem eadem

     {%aetatem velim servire, Libanum ut conveniam modo.%}
30. ALTILE non solum pingue, ab alendo, verum etiam opulentum.
Plautus Cistellaria

     {%prohibet divit<i>is maximis, dote altili atque opima.%}
31. ASSVLATIM, ut minutatim. Plautus Captivis

     {%priusquam pulsando assulatim foribus exitium dabo.%}
Sueius Pullis



     {%escam hic iure inops pullo da asscit illae simul%}
     {%assulatim vis aias sumit cibum%}
     


Plautus Men<a>echmis

     {%nisi dedolabo assulatim viscera.%}
32. ANXITVDO. Attius Eurysace

     {%persuasit maeror, anxitudo, error, dolor.%}
Idem Armorum iudicio



     {%ubi cura est, ibi anxitudo acerba, ibi cuncta%}
     {%consiliorum, ratio et fortuna est.%}
     


Sic | M. Tullius De republica lib. II quartaque anxitudo, prona
ad luctum et maerens semperque ipsa se sollicitans. Pacuvius
Hermiona

     {%tristitia atque animi intoleranda | anxitudine.%}
33. ALBITVDINEM pro albore. Plautus Trinummo

     {%ubi habitet, item alterum ad ipsam capitis albitudinem.%}
34. ADHAESVM ab adhaerendo dixit Lucretius lib. III

     {%nam neque pulveris interdum sentimus adhaesum.%}
Idem lib. IIII

     {%tenve locis quia non potis est adfigere adhaesum.%}
35. AMOLIMINI est recedite vel tollite. Terentius in Andria

     {%proinde hinc vos amolimini; nam mi inpedimento estis.%}
Pacuvius Hermiona

     {%non tu te e conspectu hinc amolire?%}
Idem Antiopa

     {%nonne hinc vos propere stabulis amolimini?%}
Sisenna Histor. lib. IIII inpedimentum omne de cunctis itineribus
amoliuntur.

36. ACRIMONIA est animi vivacitas. N<a>evius Lycurgo

     {%ne ille mei feri ingeni atque animi acrem acrimoniam.%}
Accius Neoptolemo

     {%vim, ferociam, animum, atrocitatem, iram, acrimoniam.%}
37. ABIVGAT separat, alienat. Pacuvius Medo

     {%«quae res te ab stabulis abiugat?» «certum est loqui».%}
38. ANGVSTITATEM. Accius Oenomao



     {%saxum id facit angustitatem et sub eo saxo exuberans%}
     {%scatebra fluviae radit rupem.%}
     


ANGVSTIATEM dictum pro angustia. Accius Alphesiboea

     {%sed angustitatem inclusam ac saxis squalidam.%}
39. ADSESTRIX femininum est, ab eo quod est assessor. Afranius
Fratriis

     {%dimittit adsestricem, me ad sese vocat.%}
40. ATRI dies dicuntur quos nunc nefastos vel posteros vocant.
Afranius Fratriis

     {%Septembris heri calendae, hodie ater dies.%}
41. ADIVTAMINI pro adiutate. Pacuvius Chryse

     {%adiutamini et defendite!%}
42. AERA numeri nota. Lucilius lib. XXVIIII

     {%hoc est ratio? Perversa, aera summa e<s>t subducta
     inprobe.%}
43. APPETONES ab adpetendo dicti. Laberius in Virgine



     {%alienum appetonibus%}
     {%viae perditae, deverticula s<unt>.%}
     


44. ADVOCASSE pro vocasse. Lucilius lib. XXVIIII



     {%amicos hodie cum inprobo illo audivimus%}
     {%Lucilio advocasse.%}
     


45. ARMILLVM. Lucilius lib. XXVIII



     {%hinc, ad me, hinc licet%}
     {%anus russum ad armillum%}
     


46. ADVLESCENTVRIRE. Laberius

     {%incipio adulescenturire et nescioquid nugarum facere.%}
47. AVXILIATVM ut subpetiatum. Lucretius lib. V



     {%<ali>tu<u>m porro genus omne videmus%}
     {%fidere et a pinnis tremulum petere auxiliatum.%}
     


48. ARDVM pro aridum. Lucilius lib. XXVII

     {%ardum, miserinum atque infelix lignum sabucum vocat.%}
49. AVERRVNCARE, avertere. Lucilius lib. XXVI

     {%Di monerint meliora! Amentiam averruncassint tuam!%}
Pacuvius Medo

     {%possum ego istam capite cladem averruncassere.%}
M. Tullius De finibus bonorum et malorum di monerint meliora
atque amentiam averruncassint meam!

50. APISCI, adipisci. Lucilius lib. XXVI

     {%ut ego effugiam, quod te in primis cupere apisci
     intellego.%}
51. ACCEPSO, accipio. Pacuvius Teucro

     {%haud sinam quidquam profari, prius quam accepso quod peto.
     %}
52. ADAVCTAVIT, auxit. Accius Aeneadis

     {%quibus rem summam et patriam nostram quondam adauctavit
     pater.%}
53. ADAXINT adigant. Plautus Aulularia

     {%utinam me divi adaxint ad suspendium!%}
54. ADFECTARE, afficere. Plautus Bacchidibus



     {%tua flagitia aut damna aut dispoliabula,%}
     {%quibus patrem et me teque amicosque omnis affectas tuos.%}
     


55. ADIVGARE, adiungere. Pacuvius Chryse

     {%mater est terra: ea parit corpus animam aether adiugat.%}
Idem Iliona



     {%blandam hortatricem adiugat%}
     {%voluptatem.%}
     


56. AEDITVOR, id est aedem tueor. PomponiusAedituo



     {%qui postquam tibi adpareo atque aedituor in templo
     <tuo>,%}
     {%nec mortalis nec mortalium ullum in terra miseriust.%}
     


57. AETERNARE. Varro Rerum humanarum lib. II litterisque ac
laudibus aeternare.

58. ALBICATVR, candidatur, exalbescit. Varro Cave canem



     {%ubi rivus praecipitatur in nemore deorsum%}
     {%rapitur atque offensus aliquo a scopulo lapidoso
     albicatur.%}
     


59. ABSCONDIT, pro abscondidit. Caecilius Exule

     {%nam hic in tenebris intus sese abscondit.%}
Pomponius Maccis geminis

     {%perii! Non puellula est. Nunc, quid abscondisti inter
     nates?%}
60. ATTIGAT, contingat. Turpilius Leucadia



     {%«ne me attigat atque aufer%}
     {%manum!» «Heia, quam ferocula est!»%}
     


Accius Epigonis

     {%age age amolire, amitte, cave vestem attigas!%}
Plautus Bacchidibus

     {%ne attigas puerum ista causa, quando fecit strenue.%}
61. AVGIFICAT, auget. Ennius Andromacha

     {%quid fit? Seditio tabetne? An numeros augificat suos?%}
62. ATROX, crudum. Naevius Belli Poenici lib. III

     {%simul atrocia porricerent extra ministratores.%}
63. ADQVO pro in quantum. Afranius Promo

     {%ut scire possis adquo te expediat loqui.%}
Idem Privigno



     {%ni tantum amarem talem tam merito patrem,%}
     {%iratus essem, adquo, liceret.%}
     


64. ALTERNATIM per vices. Quadrigarius Annalibus lib. IIII item
gaudium atque aegritudinem alternatim sequi.

65. APRICARI in aprico esse. Varro Mysteriis licet videre multos
cotidie hieme in sole apricari.

66. ABSENTE NOBIS et PRAESENTE NOBIS pro praesentibus et
absentibus nobis. Plautus Amphitryone

     {%nec nobis praesente aliquis quisquam nisi servus.%}
Afranius Auctione

     {%adest, si hac absente nobis venierit puer.%}
67. ANTIQVARI obsolefieri, et memoria tolli. M. Tullius De
officiis lib. II perniciose enim Philippus in tribunatu, cum
legem agrariam ferret, quam tamen antiquari facile passus est
<et> in eo vehementer se moderatum praebuit.

68. ADLECTAT, inlicit, delectat. M. Tullius De senectute ad quem
fruendum non modo retardat, verum etiam invitat atque adlectat
senectus.

69. ABVSA utendo vel in usum consumta. Plautus Asinaria



     {%«ubi illa quae dedi ante?» «Abusa. Nam si ea durarent
     mihi,%}
     {%mulier mitteretur ad te nec te quicquam poscerem».%}
     


70. ASSA voce, sola vice linguae tantummodo | aut vocis humanae
non admixtis aliis musicis esse voluerunt. Varro De vita Populi
Romani lib. II in conviviis pueri modesti | ut cantarent carmina
antiqua, in quibus laudes erant maiorum, et assa voce et cum
tibicine. Idem Cato vel de liberis educandis melos alterum in
cantibus est bipertitum unum quod est in assa voce, alterum quod
vocant organicon. ASSVM autem aestimandum est, ut in obsoniis,
sine pigmento saporis alieni; quemadmodum merum dicitur solum.

71. ARCI. Varro De vita populi Romani lib. IIII eoque pecuniam
magnam consumsisset, quod arci, quos summo opere fecerat, fessi
pondere, diffracti celeriter corruissent.

72. ADMINICVLAVI positun pro adiuvi. Varro Cato vel de liberis
educandis quod petisti, ut eius educationis fierem tibi socius,
quoad potui, adminiculavi tuam voluntatem scribendo.

 INCIPIT PER B LITTERAM  

1. BAETERE, id est ire, Varro Τοῦ πατϱὸς τὸ παιδίον, πεϱὶ
παιδοποιίας annos multos quod parere ea non poterat, mulierem
foras baetere iussit.

Pacuvius Niptra

     {%vos hinc defensum patriam in pugnam bitite.%}
Idem Medo

     {%si resto, pergitur viam: si ire conor, prohibet baetere.%}
2. BELLIORES est meliores. Varro Testamento, πεϱὶ διαθηϰῶν venio
nunc ad alterum genus testamenti quod dicitur φυσίϰον, in quo
Graeci belliores quam Romani nostri.

3. BRVTVM dicitur hebes et obtusum. Lucretius lib. III

     {%an contracta suis e partibus obbrutiscat.%}
Pacuvius Hermiona

     {%et obnxium esse | aut brutum aut elinguem putes.%}
4. BVLGA est folliculus omnis, quam et CRVMINAM veteres
appellarunt. Et est sacculus ad bracchium pendens. Lucilius
Satyrarum lib. VI



     {%cui neque iumentum est nec servus nec comes ullus:%}
     {%bulgam et quidquid habet nummorum secum habet ipse;%}
     {%cum bulga cenat, dormit, lavit; omnis in una%}
     {%sunt homini bulga; bulga haec devincta lacerto est.%}
     


Varro Octogesi, πεϱὶ νομισμάτων in quo nobilius est Philippeum
quod accipimus quam quod bibimus, cum alterum addamus in bulgam,
alterum in vesicam.

Lucilius lib. XXVI

     {%ita ut<i> quisque nostrum e bulga est matris in lucem
     editus.%}
5. BACILLVM. M. Tullius De suppliciis denique proximus lictor
Sextius, de quo saepe iam dixi, converso bacillo oculos misero
tundere vehementissime coepit.

Afranius Omine



     {%bacillum delicatum%}
     {%corneolum poscit.%}
     


Cicero De finibus bonorum et maloram lib. II ut bacillum aliut
est inflexum et incurvatum, aliud ita natum.

5. BACCHARI veteres non solum Bacchi numine furere dici
voluerunt; verum et loca, in quibus sit debacchatum, BACCHATA
dixerunt. Vergilius in Georgicorum lib. II



     {%o ubi campi%}
     {%Sperchiusque et virginibus bacchata Lacaenis%}
     {%Taygeta!%}
     


Nam et quidquid vehementius conmovetur, BACCHARI voluerunt.
Santra Nuntiis Bacchi<i>s



     {%ita obpletum sono%}
     {%furenter ab omni parte bacchatur nemus.%}
     


7. BLATERARE, confingere per mendacia. Afranius Augure

     {%Quid est istuc? Te blaterare atque obloqui?%}
Idem Incendio



     {%illud memento, | nequid in primis%}
     {%blateres.%}
     


8. <BLANDITIES>. Caecilius <H>ymnide



     {%sine blanditiae nihil agit%}
     {%in amore inermus.%}
     


9. BOVNT dictum a boum mugitibus. Pacuvius Medo

     {%clamore et sonitu colles resonantes bount.%}
Vergilius Georgicorum lib. III

     {%reboant silvaeque et magnus Olympus.%}
Varro Parmenone

     {%exeunt citi, strepunt, exeunt, bount.%}
10. BAIVLARE ferre. Plautus Asinaria

     {%ego baiulabo, tu, ut decet dominum, ante me ito inanis.%}
11. BIPENNIS manifestum est id dici quod ex utraque parte sit
acutum; nam nonnulli gubernaculorum partes tenuiores ad hanc
similitudinem PINNARIA vocant eleganter. [Et] Varro Marcipore

     {%dehinc bipinnis ut levis passerculus.%}
Idem eodem



     {%at nos caduci, naufragi, ut ciconiae,%}
     {%quarum bipinnis fulminis plumas vapor%}
     {%perussit, alte m<a>esti in terram cecidimus.%}
     


Idem Parmenone



     {%ferens%}
     {%ferream umero bipinnem securem.%}
     


12. BIVIRAS, quas usus viduas appellat. Varro Lege Maenia ad
biviram venio cum vellem ostendere quid vellem, Metamelos,
Inconstantiae filius, me reprehendit.

13. BOVINATORES quos nunc malitiosos et tergiversatores dicimus.
Lucilius lib. XI

     {%hic si tricosus, bovinatorque ore inprobus duro.%}
14. BVBVLCITARE. Varro Manio Autumedo meus quod aput Plotium
rhetorem bubulcitaret, erili dolori non defuit. Plautus
Mostellaria

     {%decet me amare et te bubulcitarier.%}
15. BASIS. Varro Ὄνος λύϱας primum eam esse φυσιϰήν, quod siet
ἔμφυτος, ut ipsa vox, basis eius.

16. BADIVS. Varro Ὄνος λύϱας



     {%equi colore dispares item nati:%}
     {%hic badius, iste gilvus, ille murinus.%}
     


17. BINVM MILIVM NVMERO, pro binis milibus. Sisenna Historiarum
lib. III ad binum milium numero sauciis utrimque factis.

18. BALBE, obscure. Varro Rerum humanarum lib. XX praeterquam
duobus in primis est scriptum spectare velit potius quam
voluntatem balbe mandatam dicere magistratus.

19. BAIOLVM. Cicero De oratore lib. II remigem aliquem aut
baiolum nobis oratorem descripseras.

20. BALBVTTIRE est cum quadam linguae haesitatione et confusione
trepidare. Cicero Academicorum lib. IIII plane, ut supra dixi,
Stoicus perpauca balbutiens. Et Tusculanarum lib. V me quidem
auctore etiam | Peripatetici veteresque Academici balbuttire
aliquando desinant.

21. BVRA dicitur pars aratri posterior decurvata. Vergilius
Georgicorum lib. I



     {%continuo in silvis magna vi flexa domatur%}
     {%in burim.%}
     


Varro De re rustica lib. I et saepe fracta bura relinquunt
vomerem in arvo. [Hanc Vergilius in burim vocavit].

22. BLITEA, inutilis, a blito, herba nullius usus. Plautus
Truculento

     {%blitea et lutea est meretrix.%}
Laberius in Tusca

     {%bipedem bliteam beluam.%}
23. BVCERIAS boum greges. Lucretius lib. II



     {%lanigerae pecudes et equorum duellica proles%}
     {%buceriaeque greges.%}
     


24. BAVBARI, latrare, a canum voce. Lucretius lib.V

     {%et cum deserti baubantur in aedibus.%}
25. BELLOSVM bellicosum. Caelius tantum bellum suscitare conari
adversarios contra bellosum genus.

26. BVAS potionem positum parvulorum. Varro Cato vel de liberis
educandis cum cibum ac potionem | buas ac pappas vocent et matrem
mammam, patrem tatam. Lucilius lib. VIII cum vinulentas diceret,
vinibuas designavit.

 INCIPIT PER C LITTERAM  

1. COMEST pro comedit. Varro Marcopoli, πεϱὶ ἀϱχῆς



     {%natura humanis omnia sunt paria:%}
     {%qui pote plus, urget, piscis ut saepe minutos%}
     {%magnus comest, ut avis enicat accipiter.%}
     


Titinius Gemina



     {%libram aiebant satis esse%}
     {%ambobus farris. Intritae plus comest sola, uxor.%}
     


Idem Fullonibus



     {%ego me mandatam meo viro male arbitror,%}
     {%qui rem disperdit et meam dotem comest.%}
     


Afranius Aequalibus

     {%iste, ut tu rem narras, bona comest hic quotidie.%}
Plautus Mostellaria

     {%sine modo venire salvum, quem absentem comes.%}
Idem Trinummo

     {%quod ecbibit, quod comest, quod facit sumti.%}
Pomponius Pistore

     {%decipit vicinos: quod molendum conduxit, comest.%}
Novius Fullonibus feriatis

     {%vortit se in omnis bestias, comest quidquid tetigit
     tantum.%}
Idem Agricola

     {%edepol, paternam qui comest pecuniam.%}
Lucilius Satyrarum lib. IIII

     {%conmanducatur totum conplexa comestque.%}
Et XXX

     {%conficit ipse comestque.%}
M. Tullius in Hortensio se ad extremum pollicetur prolaturum,
quae se ipsa comest, quod efficit dialecticorum ratio.

2. CVIA pro cuius. Lucilius lib. XXX

     {%cuia opera Troginus calix per castra cluebat.%}
3. CONTOLLERE, contra tollere. Plautus Aulularia

     {%contollam gradum.%}
4. CLARITVDO pro claritas. Sallustius in Iugurta cum praesertim
tam multae variaeque sint artes animi, quibus summa claritudo
paratur. Sisenna Histor. lib. III quod fortasse an ex voluntate
sua summa cum claritudine celeriter confecisset.

5. CONLVVIO, labes ex inmunditia. M. Tullius De senectute cumque
ex hac turba et conluvione discedam!

6. CONMALAXARE est exercere ac maturefacere. Varro Flaxtabulis,
πεϱὶ ἐπαϱχιῶν nec dolere ἀδιάφοϱον | esse, quod philosophia
conmalaxarem ea πάθη neque irato mihi <h>abenas dedi umquam neque
cupiditati non inposui frenos.

7. CETRAM. Varro Devictis, πεϱὶ φιλονιϰίας

     {%quis rutundam facere cetram nequeat?%}
8. CORACEM nove positum pro corvo. Cicero De oratore III quare
Coracem istum vestrum patiamur nos quidem pullos suos excludere.

9. CANITVDINEM pro canitie. Varro Aboriginibus, πεϱὶ ἀνθϱώπων
φύσεως sed neque vetulus canterius quam novellus melior nec
canitudini comes virtus.

10. CONDOCEFACERE. Cicero Tusculanarum lib. V nemo est enim quin
eorum bonorum animum putet esse iudicem eumque condocefaciat ut
ea, quae bona malave videantur, possit contemnere.

11. CONSCRIBILLAVI pro conscripsi. Varro Columna Herculis, πεϱὶ
δόξης itaque eas inceravi <et conscribillavi> Herculis athlis.
Idem Marcipore astrologi | non sunt, qui conscribillarunt
pingentes caelum?

12. CONMICTILIS. Pomponius Praecone posteriore

     {%si sciam quid velis, quasi servi comici, conmictilis.%}
13. CONTENTE, parce et continenter. Plautus Asinaria

     {%quamquam illum mater arte contenteque habet.%}
14. CARIES est vetustas. Varro Cosmotoryne, πεϱὶ φθοϱᾶς ϰόσμου
singulos lectos stratos ubi habuimus, amisimus propter cariem et
tineam. Lucilius lib. XXX clauda una est pedibus cariosis mensula
vino.

15. CHORTES sunt villarum intra maceriam spatia. Varro Papia
papae, πεϱὶ ἐγϰωμίων dum vixi, promisca res <me> mei<s> in
cortibus pavit. Idem De re rustica lib. I nec minus, et a pabulo
cum redierunt anseres, sues, porci, in chorte exteriore. Idem De
vita populi Romani lib. I ad focum hieme ac frigoribus
cenitabant; aestivo tempore in loco propatulo; rure in chorte; in
urbe in tabulino, quod maenianum possumus intellegere tabulis
fabricatum.

16. CVPAS. Varro Est modus matulae, πεϱὶ μέθης cupas vinarias
sirpare noli, adde cyathum vini in uxorculae pocillum. Idem
Sesqueulixe alteram viam deformasse Carneadem virtutis e cupis
acris aceti.

17. COMEDIM pro comedam. Plautus Bacchidibus



     {%quod dem scortis, quodque in lustris comedim,%}
     {%congraecer, pater.%}
     


Cicero ad Varronem epistola Paeti set cura, si me amas, ut
valeas, ne ego te iacente bona tua comedim; statui enim tibi ne
aegroto quidem parcere.

Pomponius | Prostibulo



     {%Ego quaero quod edim, heis quaerunt quod cacent:%}
     {%contrariumst.%}
     


18. <CONMEMORAMENTVM.> C<a>ecilius Plocio

     {%Pudebat, credo, conmemoramentum stupri.%}
19. CONSPICILLVM, unde conspicere possis. Plautus Medico



     {%in conspicillo%}
     {%adservabam, pallium observabam.%}
     


20. [COLVMNAM] COLVSTRA, lac concretum in mammis.

Lucilius lib. VIII

     {%Hiberam insulam fomento omnicolore colustra.%}
Laberius in Virgine

     {%siquidem mea colustra fretus.%}
21. <CRETERRA. Naevius Lycurgo>

     {%creterris ludere fecisset sumere aquam ex fonte%}
22. CONQVINISCERE et OQVINISCERE inclinari significat. Plautus
Cistellaria

     {%faciundum est puerile officium conquiniscam ad cistulam.%}
Idem Pseudolo

     {%si conquiniscet istic, caveto simul.%}
23. COPI pro copioso. Plautus Pseudolo

     {%atque ego nunc me ut gloriosum faciam et copi pectore.%}
Turpilius Epiclero

     {%Te quidem omnium, iam, pater, copem causarum facit.%}
Pacuvius Periboea

     {%O multimodis varie dubium et prosperum copem diem!%}
24. CONLVTVLET significat dedecoret. Plautus Trinummo



     {%haec famigeratio%}
     {%te honestet, me conlutulet, si sine dote duxeris.%}
     


25. CONGENERAT est adiungit, adsociat. Accius Phinidis



     {%quaeve ut Graio%}
     {%tibi congenerat gentium aut generum adfinitas?%}
     


26. CETTE significat dicite vel date, ab eo quod cedo. Naevius
Lycurgo



     {%proinde huc Dryante regem prognatum patre,%}
     {%Lycurgum cette!%}
     


Ennius in | Medea



     {%salvete, optima corpora.%}
     {%Cette manus vestras measque accipite.%}
     


Accius Melanippo



     {%Oeneum aliquis cette in conspectum, aut nos, ubi est,
     ducite.%}
     {%ad eum.%}
     


Pacuvius Atalanta



     {%is vestrorum uter sit, cui signum datum est,%}
     {%cette.%}
     


27. CVPPEDIA, cupiditas. Cicero Tusculanarum lib. IIII ambitio,
mulierositas, pervicacia, ligurritio, vinulentia, cuppedia.

28. CASTITVDINEM, pro castitate. Accius Phoenissis

     {%ibi fas, ibi cunctam antiquam castitudinem.%}
29. COMITASSET pro concubuisset. Accius Erigona

     {%Tum autem <A>egisthus si me eodem lecto comitasset
     patri!%}
30. CITVMA sunt proxima caelo milia. M. Tullius De republica lib.
VI ex quibus erat ea minima, quae ultima a caelo, cituma terris
luce lucebat aliena. Et in lib. I quare, si placet, deduc
orationem tuam de eo loco ad haec citeriora.

31. CLARET, clara est vel clareat. Turpilius Paedio

     {%cuius adventu insula hodie claret Cypros.%}
Ennius Telamone



     {%nam ita mihi Telamonis patris atque Aeaci et proavi
     Iovis%}
     {%gratia ea est atque hoc lumen candidum claret mihi.%}
     


32. CASTERIA, locus ubi, cum navigatio conquiescit, remi et
gubernacula conquiescunt. Plautus Asinaria



     {%quin pol, si reposivi remum, sola ego in casteria%}
     {%ubi quiesco, omnis familiae causa consistit tibi.%}
     


33. COQVINATVM, ad coquendum. Plautus Aulularia

     {%neque ego umquam, nisi hodie, ad Bacchas veni in baccanal
     coquinatum.%}
34. CVRIO, curiosus. Plautus Aulularia

     {%volo scire ego ex te, qui sit agnus curio.%}
35. CVLCITA. Varro Quinquatribus quam in testudineo lecto culcita
plumea in die dormire. Idem De | vita populi Romani lib. I qui
primus uxorem ducebat, duabus culcitis ac duabus, tribus plagulis
cum strasset.

36. CYTRVS. Varro Gerontodidascalo

     {%in quibus Libyssa citrus fasce<i>s cingit fores.%}
37. C<A>ECVTTIVNT. Varro Gerontodidascalo utrum oculi mei
caecuttiunt? An ego vidi servos in armis contra dominos?

38. CABALLVS. Lucilius lib. III

     {%succussatoris, taetri tardique caballi.%}
Varro Parmenone



     {%alius caballum arbori%}
     {%ramo in humili adligatum relinquit.%}
     


Idem Sesqueulixe in castris permansi; inde caballum reduxi ad
censorem.

39. CODA. Varro Ταφῇ Μενίππου sed ut canis sine coda.

40. CASNARES, edules. Varro Sexagesi vix ecfatus erat, cum more
maiorum ultro casnares arripiunt, de ponte in Tiberim deturbant.

41. CRASSVM positum pro hebeti et stulto. Varro Sexagesi sensibus
crassis Romuli non videmus quid fiat.

42. CANVM, vetus, anticum. Vergilius lib. I

     {%cana Fides et Vesta.%}
Varro Eumenidibus



     {%et ecce de inproviso ad nos accedit cana Veritas%}
     {%Attices philosophiae alumna.%}
     


43. CISIVM, vehiculi biroti genus. M. Tullius Philipp. libro II
delituit in quadam caupona atque ibi se occultans perpotum cisio
domum venit.

44. CELERATIM, celeriter. Sisenna Historiarum lib.VI quo magis
celeratim poterant, <in> insidiis suos disponit.

45. COPIANTVR, a copia, honeste positum, ut LIGNANTVR et
PABVLANTVR et AQVANTVR. Caelius lib. I armis et magno commeatu et
praeda ingenti copiantur. Vergilius Georgicorum lib. IV

     {%sub moenibus urbis aquantur.%}
46. CONFVTARE est confundere vel conmiscere. Varro Manio



     {%harum aedium%}
     {%symmetria confutabat architectones.%}
     


Titinius Setina

     {%Cocus magnum ahenum, quando fervit, paula confutat trua.%}
47. CONPLVRIES, frequenter. Cato Suasione in legem Popili Quod
conpluries usu venit, omni tempore anteventum esse rem publicam
reddimus. Idem Originum lib. IIII conpluries eorum milites
mercennarii inter se multi alteri alteros in castris occidere.
Plautus in Persa

     {%«Quid?» «Metuis? Metuo hercle vero sensi ego
     conpluries».%}
48. COGNOMEN est eiusdem nominis. Afranius Divortio



     {%letium genus,%}
     {%cognationis morborum cognominis.%}
     


49. CLIPEAT. Pacuvius Hermiona

     {%currum liquit, clamide contorta astu clipeat braccium.%}
Ita et GALEARE. Cinna in Epigrammatis

     {%miseras audet galeare puellas.%}
50. CONVASARE dicitur furto omnia colligere. Terentius Phormione

     {%aliquid convasassem atque hinc me co<n>icerem protinus in
     pedes.%}
51. CLVET, nominatur. Lucilius lib. XXX

     {%cuia opera Troginus calix per castra cluebat.%}
Ennius | Ambracia

     {%per gentes Asiae cluebat omnium miserrimus.%}
Pacuvius Iliona

     {%istaec cluentur hospitum infidelissimae.%}
Varro Ὄνος λύϱας



     {%Pacui discipulus dicor; porro is fuit <Enni>,%}
     {%Ennius Musarum. Pompilius clueor.%}
     


52. CIBICIDAS. Lucilius lib. XXVII

     {%viginti domi an triginta vel centum cibicidas alas.%}
53. CONTENTVRVM. Lucilius lib. XXVII



     {%tu Lucilium%}
     {%credis contenturum, cum me ruperint, summa omnia%}
     {%fecerim?%}
     


54. <CIBARIVM>. Varro Cato vel de liberis educandis vel maxime
illic didici et sitienti teriacam mulsum <et> esurienti panem
cibarium siligineum et exercitato somnum suavem.

55. CANICAS veteres furfures esse voluerunt. Lucilius lib. XXVII

     {%quanti vellet quam canicas apud te et Magonis manu.%}
56. CONCORDITAS pro concordia. Pacuvius Hermiona



     {%concorditatem hospitio adiunctam perpetem%}
     {%probitate conservetis.%}
     


57. CONMENTVM pro conmonitum. Plautus Amphitryone



     {%fac iam Amphitryonem advenientem ab aedibus%}
     {%ut abeat; quovis pacto fac conmentus sies.%}
     


58. CRIBRVM. Lucilius lib. XXVI

     {%cribrum in cerniculum, lucernam in laterem, in telam
     licium.%}
59. CONTEMNIFICVM. Lucilius lib. XXVI

     {%ego enim contemnificus fieri et fastidire Agamemnonis.%}
60. CORDI EST honeste dictum, animo sedet. Lucilius lib. XXVI

     {%et quod tibi magno opere cordi est, mihi vehementer
     displicet.%}
Idemque



     {%si%}
     {%tibi | porro istaec res idcirco est cordi, quod re
     utilest.%}
     


61. CONGENVCLARE. Caelius Annali lib. VII ipse regis eminus equo
ferit pectus advorsum, congenuclat percussus, deiecit dominum.

62. CAVSARI causam dicere vel defendere. Accius Medea

     {%qui potis est refelli quisquam, ubi nullus est causandi
     locus?%}
Afranius Emancipato

     {%videt ut facunde contra causaris patrem%}
Pacuvius Armorum iudicio



     {%qui sese adfines esse ad causandum volunt,%}
     {%de virtute is ego cernundi do potestatem%}
     {%omnibus.%}
     


63. CELEBRESCAT. Accius Diomede

     {%et qualis fuerit, fama celebrescat tua.%}
64. COEPERE, incipere. Caecilius Hypobolimaeo rastraria

     {%«ere, obsecro hercle, desine!» «Mane, coepiam».%}
Plautus Men<a>echmis

     {%neque ego insanio neque pugnas neque litis coepio.%}
Idem Truculento

     {%dum habeat quod amet; ubi nihil habeat, alium quaestum
     coepiat.%}
65. CERTISCANT certa fiant. Pacuvius Chryse

     {%a<t>que eccos, unde certiscent.%}
66. CELEBRE non solum frequens, sed etiam velox. Accius Aegistho

     {%celebri gradu gressum adcelerasse docet.%}
67. CALLISCERVNT prout calluerunt. Cato De bello Carthaginiensi
aures nobis calliscerunt ad iniurias.

68. COMMETARE, conmeare. Novius Bubulco cerdone

     {%cum ad lupam nostram tam multi crebro conmetant lupi.%}
Afranius Virgine

     {%«Quo tu conmetas?» «Vbi confixus desides?»%}
69. CONCALLVIT. M. Tullius Ad Atticum lib. IIII locus ille animi
nostri, stomachus ubi habitat, olim concalluit. Et De deorum
natura lib. III quorum, tamquam manus opere, sic animus usu
concalluit.

70. CONCIERE, cum perturbatione conmovere. Accius Medea

     {%nisi quas terrestris pontus strages conciet.%}
Afranius Deposito



     {%di sunt irati tibi,%}
     {%qui conciere cogites tantum mali.%}
     


Ennius *** <Pacuvius> Duloreste



     {%extemplo <A>egist<>hi fidem%}
     {%nuncupantes conciebunt populum.%}
     


71. CONGLOMERARE, involvere, superaddere. Ennius Thyeste

     {%heu, mea fortuna, ut omnia in me conglomeras mala!%}
72. CONGERMANESCERE, coalescere, coniungi vel consociari.
Quadrigarius Annal. facite exempla eorum, ut vos cum illis
congermanescere sciatur. Varro Rerum humanarum lib. III postea
cum his una rem publicam coniuncti ac congermanati tenuere.

73. CONLABELLA. Laberius Anna Peranna

     {%Conlabella osculum.%}
74. CYMBALISSARE. Cassius Hemina lib. III mulier cantabat tibiis
Phrygiis et altera cymbalissabat.

75. CONCINNARE, conficere vel colligere.

N<a>evius Belli Poenici lib. IIII



     {%transit Melitam Romanus [exercitus], insulam integram%}
     {%urit, populatur, vastat, rem hostium concinnat.%}
     


76. CATVLIRE, surire vel libidinari. Laberius in Lacu Averno

     {%scinde una exoleto inpatienti catulientem lupam.%}
77. CADVCITER, praecipitanter. Varro Aethrione



     {%aut frigidos nimbos aqua<i> caduciter ruentis%}
     {%pertimuerunt aquatiles querquetulae natantes.%}
     


78. CVPIENTER, cupidissime. Accius Philocteta



     {%cui potestas <si> detur, tua%}
     {%cupienter malis membra discerpat suis.%}
     


Ennius Phoenice

     {%Stultus qui cupida cupiens cupienter cupit.%}
79. CONMEMORARE, conmonefacere, in memoriam redducere. M. Tullius
De senectute Pythagoreorumque more exercendae memoriae gratia
quid quoque die dixerim, audierim, egerim conmemoro vesperi. Idem
De finibus bonorum et malorum lib. V sed a te oportune facta
mentio est. Studet enim meus audire Cicero, quaenam sit istius
veteris quam conmemoras Academiae de finibus bonorum
Peripateticorumque sententiam.

80. CONIECT<VR>ARIVM, efficax, perfectum. M. Tullius De finibus
bonorum et malorum lib. IIII illud vero mihi me coniecturarium,
sed in primis hebes illorum.

81. CONCVBIA nocte, primi somni. Sisenna Historiarum lib. IIII
ipsi legati, concubia nocte oppido digressi, iam supra hostium
munitionem succedunt.

82. CISTAS. Sisenna Histor. lib. IIII cistasque, quae erant legum
ferendarum gratia paratae, deiecerant.

83. CENTONES et CILICIA. Sisenna Historiarum lib. IIII puppes
aceto madefactis centonibus integuntur, quos supra perpetua
classi suspensa cilicia obtenduntur.

84. CREBRITVDINEM, pro crebritatem, Sisenna Histor. lib. IIII nam
clandestina crebritudine transigi, aput notos cogitata dici
decet, non explanari.

85. CAEMENTA, lapides non magni modi, quibus aedificia
consurgunt. Sisenna Histor. lib. IIII formidine oppressus, quod
humilem caementis instructum oppidi murum sciebat. Varro Bimarco
non te pudet, Mani, cum domi tuae vides conmilitonum tuorum
cohortis servis tuis ministrare caementa?

86. CIS positum pro citra. Sallustius cis Rhenum atque inter mare
nostrum et Oceanum, nisi qua paludibus invia fuit, perdomita.
Varro Rhetoticorum *** <Rerum Humanarum> lib. XX eo die cis
Tiberim redeundum est, quod de caelo auspicari ius nemini sit
praeter magistratum.

87. QVADRIFARIAM. Varro Rhetoticorum *** <Rerum Humanarum> lib.
XX et ea quae ad mortalis pertinent quadrifariam dispertierim: in
homines, in loca, in tempora, in res.

88. CONCALFACERE, exercitare vel incendere vel hortari. Cicero De
deorum natura *** <De oratore> lib. II et ait idem, cum brachium
concalfecerit, tum se solere pugnare. Idem Ad Pansam lib. III
nos Ventidianis rumoribus calfacimur.

89. CAVILLANTVR, ut iocantur. Cicero De oratore lib. III
cavillantur aut aliquid de oratoris arte paucis praecipiunt
libellis.

90. CATVS pro sapiente. Cicero Tusculanarum lib.II sed homo catus
numquam terminat nec magnitudinis nec diuturnitatis modum.

91. CONTRAHI dictum est honeste quadam tristitia laborare et
sollicitudine aut maerore. Cicero Tusculanarum lib. III hoc
detracto, quod totum est voluntarium, aegritudo erit sublata illa
maerens; morsus tamen et contractiunculae quaedam animi
relinquentur. | Et lib. IIII itaque haec prima definitio est, ut
aegritudo sit animi adversante ratione contractio.

92. CICVRES. Cicero Tusculanarum lib. V partim solivagas, partim
congregates; inmanes alias, quasdam autem cicures, nonnullas
abditas terraque tectas.

93. CVIAS, unde. Cicero Tusculanarum lib. V Socrates quidem cum
rogaretur, cuiatem se esse diceret, mundanum, inquit.

94. CIBARIVM, quod nunc aut de pane sordido aut de alio indigno
dicatur. Varro Mod<i>o in cubiculo dormire mallem scilicet potus
vinum meum cibarium, quam ego dominus cubarem. Idem Ὄνος λύϱας
tuus autem ipse frater cibarius fuit Aristoxenus. Cicero
Tusculanarum lib. V cui cum peregrinanti Aegypto, comitibus non
secutis, cibarius in casa panis datus esset, nihil visum illo
pane iucundius.

95. COMEDONES, ab edendo. Varro Modio putat fore hoc, quod nunc
comedonibus venit usu, quibus nota voluptate cum edunt dumtaxat
gula gaudet.

96. CAVLEM, vitis robur. Varro De re rustica lib. I [quem dicimus
caulem, ut Vergilius lib. XII puberibus caulem foliis] e
sarmento caules qui nati sunt, de iis, qui plurimum valent,
primum ac secundum, nonnumquam etiam tertium, relinquere,
reliquos decerpere.

97. CONTINVARI, convenire, concurrere. Sisenna Historianun lib.
VI Marius ostio Liris evehitur adque Aenariam suos continuatur.

98. CINEFACTVM, in cinerem dissolutum figuratio, | ut TEPEFACTVM
et LABEFACTVM. Lucretius lib. III

     {%at nos horrifico cinefactum te prope busto.%}
99. COXENDICES, coxas. Lucilius



     {%caput collo%}
     {%sustentatur, truncus sustinetur a coxendicibus.%}
     


Varro De re rustica lib. I lata fronte, naribus simis, lato
pectore, crassis coxendicibus.

100. CONDITANEVM, quod condi vel condiri potest, recte dici Varro
De re rustica lib. I in agro crasso et calido oleam conditaneam,
radium maiorem, Sallentinam, orcitem, puseam, Sergianam,
albicerem, Colmineam.

101. CENATVS, ut PRANSVS, ut POTVS, ut LOTVS, id est confecta
cena. Varro De vita populi Romani lib. III ut eius convivium, qui
triumpharet in Capitolio, videretur esse proprium, ut ipse
potius domum redduceretur cenatus aconvivio.

102. CIRROS. Varro Cato vel de liberis educandis itaque Ambraciae
primum capillum puerilem demtum, item cirros, ad Apollinem
ponere solent.

103. CATELLOS. Varro Cato vel de liberis educandis quare
meliusculae consuetudinis puerilis illorum, qui suis catellis
ministrant quod edint.

 INCIPIT PER D LITTERAM  

1. DEXTIMA pro dextra. Varro Πεϱὶ αἰϱέσεων porro inde ab
unoquoque compito ternae viae oriuntur, e quibus singulae extumae
exitum ac τέλος habent proprium. A primo compito dextimam viam
munit Epicurus.

2. DESVEVI illum, pro desuefeci illum, id est consuetudinem ei
abstuli. Titinius Gemina



     {%Parasitos amovi, lenonem aedibus absterrui,%}
     {%desuevi, ne quo ad cenam iret extra consilium meum.%}
     


3. DAPALIS cena est amplis dapibus plena. Titinius Varo



     {%toto fit in foco%}
     {%de lignis mi dapalis cena.%}
     


4. DIVITANT pro divitis faciunt. Accius Astyanacte



     {%nihil credo auguribus, qui auris verbis divitant%}
     {%alienas, suas ut auro locupletent domos.%}
     


Turpilius Thrasyleone

     {%di me divitant.%}
5. DESQVAMAT, squamis expoliat. Plautus Aulularia



     {%Dromo, desquama piscis. Tu, Machaerio,%}
     {%gongrum, murenam exdorsua, quantum potes.%}
     


Lucilius Satyrarum lib. VII



     {%Rador, subvellor, desquamor, pumicor, ornor,%}
     {%expilor, pingor.%}
     


6. DEARTVARE est quasi per artus concidere. Plautus Captivis

     {%tum igitur ego deruncinatus, deartuatus sum miser.%}
Idem in eadem



     {%deartuasti dilaceravisti atque opes.%}
     {%confecisti.%}
     


7. DEMOLIRI, deruere. Sallustius Historiarum lib. IIII Pluteos
rescindit ac munitiones demolitur locoque summo potitur.

8. DIVIDOS, id est separatos. Accius Andromeda

     {%nosque ut seorsum dividos leto offeres.%}
9. DISPVLVERARE est dissolvere. N<a>evius Gymnastico

     {%Saxa, silvas, lapides, montes dissicis, dispulveras.%}
10. DIFFERITAS pro differentia. Lucretius lib. IIII

     {%tantaque in his rebus distantia differitasque.%}
11. DEBILO, debilis. Ennius lib. VIIII

     {%debilo homo.%}
12. DOMV<I>TIONEM. Pacuvius Hermiona

     {%nam solus Danais hic domu<i>tionem dedit.%}
Lucilius lib. XXVI

     {%Domu<i>tionis cupidi imperium regis paene inminuimus.%}
13. DISSIGNARE, cum nota et ignominia aliquid facere. Terentius
Adelphis



     {%illa quae ante facta sunt%}
     {%omitto: modo quid dissignavit?%}
     


14. DEBLATERARE, obloqui, confingere. Lucilius lib. XXX

     {%Deblaterant, blennus bonus rusticus concinit una.%}
15. DELETILE, non quod deleatur, sed quod deleat. Varro Modio



     {%si displicebit tam tibi latum mare%}
     {%† partis quantum † spungeam deletilem.%}
     


16. DATATIM, id est invicem dando. Plautus Curculione

     {%tum isti, qui ludunt servi scurrarum datatim in via.%}
Afranius Omine

     {%datatim uxorem ut ludas.%}
Pomponius Adelphis

     {%quod ille dicit, cum datatim in lecto tecum lusi.%}
Novius Exodio



     {%in molis%}
     {%non ludunt raptim pila datatim morso.%}
     


17. DIVIDIA est taedium. Accius Armorum iudicio

     {%huius me dividia cogit plus quam est par loqui.%}
Turpilius Epiclero



     {%sperabam consilia nostra dividiae tibi,%}
     {%cum aetas accesset, non fore.%}
     


18. DVLCITAS, DVLCITVDO, pro dulcedo. Accius Tereo



     {%O suavem linguae sonitum! O dulcitas%}
     {%conspirantum animae!%}
     


Caecilius Syracusiis

     {%tanta hinc invasit in cor Davi dulcitas.%}
Cicero De [deorum natura] <Oratore> lib. III quin etiam gustatus,
qui est sensus ex omnibus maxime voluptarius quique dulcitudine
praeter ceteros sensus conmovetur.

19. DISCORDITAS pro discordia. Pacuvius | Hermiona

     {%quantamque ex discorditate cladem inportem familiae.%}
20. DELETIO. Lucilius lib. XXVIIII

     {%deletionem nostri ad unum exercitus. %}
21. DEPECVLASSERE ac DEARGENTASSERE et DECALAVTICARE. | Lucilius
lib. XXVI



     {%depeculassere aliqua sperans me ac deargentassere,%}
     {%decalauticare, eburno speculo despeculassere.%}
     


22. DIFFLARE est flatu disturbare. Plautus

     {%cuius tu legiones difflavisti spiritu.%}
Lucilius lib. XXVI

     {%pars difflatur vento, pars autem obrigescit frigore.%}
23. DANVNT, dant. Pacuvius Iliona



     {%di me etsi perdunt, tamen esse adiutam expetunt,%}
     {%quom, priusquam intereo, spatium ulciscendi danunt.%}
     


Plautus Pseudolo

     {%cui servitutem di danunt lenoniam.%}
Naevius Belli Poenici lib. IIII

     {%eam carnem victoribus danunt.%}
Caecilius Plocio

     {%Patiere quod dant, quando optata non danunt.%}
24. DEAMARE, vehementius amare. Afranius Vopisco



     {%voluptatem capio maximam, cruciari tua te culpa.%}
     {%qui de te et de illa pessime, quam deamas, promerere.%}
     


25. DECOLLARE, ex collo deponere. Caecilius Notho Nicasioni

     {%habes, vide, tibi tradidi, in tuo collo est: decolles
     cave.%}
26. DEGVLASSE est gulae dedisse. Afranius Brundisinis

     {%immo iam dudum occubuisse, degulasse oportuit.%}
27. DELECTARE, inlicere, adtrahere. Ennius Thyeste

     {%set me Apollo ipse delectat, ductat Delphicus.%}
Quadrigarius Annalium lib. III Fabius | de nocte coepit hostibus
castra simulare obpugnare, eum hostem delectare, dum collega id
caperet quod captabat.

28. DELICA, explana, indica. Accius Achille

     {%qua re alia ex crimine inimicorum effugere possis,
     delica.%}
Caecilius Obolostate

     {%immo vero haec ante solitus sum: res delicat.%}
Titinius [libro] Quinto

     {%Quid istuc est? Aut <quid> istic sibi vult sermo? Mater,
     delica.%}
29. DEVORARE, absumere, eripere. Accius Aeneadis

     {%patrio exemplo et me dicabo atque animam devoro
     hostibus.%}
30. DIGNET, dignos putet. Pacuvius Iliona

     {%quis deos infernos, quibus caelestis, dignet decorare
     hostiis?%}
31. DEBILITER, debilitate. Pacuvius

     {%Miseret me, lacrimis lingua debiliter stupet.%}
32. DEMAGIS, valde magis. Lucilius lib. XVI



     {%rex Cotus ille duo <ho>s ventos, Austrum atque
     Aquilonem,%}
     {%novisse aiebat <se> solos demagis; istos%}
     {%ex nimbo Austellos nec nosse nec esse putare.%}
     


33. DIV pro die, unde et INTERDIV dicitur. Titinius Fullonibus

     {%Nec noctu nec diu licet fullonibus quiescant.%}
Plautus [Mercatore]

     {%noctuque et diu ut viro subdola sis.%}
Idem in Aulularia

     {%nec noctu nec diu quietus umquam eram; nunc dormiam.%}
34. DVBITATIM, dubitanter. Caelius Annalis lib. III imperator
conclamat de medio, velitatus a sinistro cornu removeantur,
Gallis non dubitatim inmittantur. Sisenna Historiarum lib. IIII
quod hostem non dubitatirn cum pluteis ac scalis iter | facere
cernebat.

35. DISCEDERE, hiare, dividi, distendi. M. Tullius De officiis
lib. III hinc ille Gyges inducitur a Platone, qui cum terra,
discessisset magnis quibusdam imbribus. Sisenna Historiarum lib.
IIII armati, dextera ducti, <magis> magisque in latitudinem
discedunt.

36. DELEGARI veteres discedere posuerunt vel dispertiri.

Plautus Amphitryone

     {%cui favitores delegatos viderint.%}
37. DEPSERE a graeco magis significantiam vel originem trahit.
Homerus Odyssia

     {%δεψήσας ϰηϱὸν μελιηδέα%}
Varro Mysteriis sed tibi fortasse alius molit et depsit.

38. DOLITVM, quod dolatum usu dicitur, quod est percaesum vel
abrasum vel effossum. Varro Agathone



     {%numnam caelatus in manu dextra scyphus,%}
     {%c<a>elo dolitus, artem ostentat Mentoris?%}
     


Cicero DOLATVM Academicorum lib. IIII non enim est e saxo
<s>cul<p>tus aut e robore dolatus.

39. DENTHARPAGAS, quas Graeci ὀδοντάγϱας vocant, Latine voluit
appellari Varro Quinquatribus



     {%hic bipensiles%}
     {%forcipes, dentharpagae.%}
     


40. DESCOBINATIS, sauciis et abrasis et desectis. Varro Meleagris
sin autem delectationis causa venamini, quanto satius est salvis
cruribus in circo spectare quam his descobinatis in silva
cursare.

41. DESVBVLARE, perfodere. Varro Sesqueulixe unam enim viam
Zenona moenisse duce virtute; hanc esse nobilem; alteram
Carneadem desubulasse, bona corporis secutum.

42. DORMITIO. Varro Sexagesi



     {%O stulta nostri pectoris dormitio%}
     {%vigilabilis.%}
     


Et alio loco Idem Quid mihi somno, si dormitio tollitur?

43. DISSENTANEVM, discors et dissentiens, ut consentaneum contra.
Nigidius eum locum facit dissentaneum.

44. DECIDVA quae decidant, ut OCCIDVA quae occidant. Laberius

     {%in autumno ubi caput a folis decidua folia pandit.%}
45. DVOVICESIMO, ita ut DVODECIMO. Varro Humanarum rerum lib. XVI
mortuus est anno duovicesimo; rex fuit annos XXI. Cato in IIII
Originum deinde duovicesimo anno post dimissum bellum, quod
quattuor et viginti annos fuit, Carthaginienses sextum de foedere
decessere.

46. DIVRNARE, honestum verbum pro diu vivere, ut aput veterem
prudentem auctoritatis incognitae neque optumum quemquam in suos
solent diurnare.

47. DVRITVDO pro duritia. Cato in Veturium qui illius, inquit,
inpudentiam [qui] norat et duritudinem.

48. DELICIAM numero singulari, quod aut rarum est aut singulare.
Plautus

     {%mea voluptas, mea delicia.%}
49. DIRITAS. M. Tullius De senectute in altero diritas.

50. DERISISSIMVM. Varro Bimarco

     {%scena quem senem Latina vidit derisissimum.%}
51. DIIS, diutinis ac iugibus. Varro Ὄνος λύϱας



     {%quam mobilem divum lyram sol harmoge%}
     {%quadam gubernans motibus diis veget.%}
     


52. DICTERIA. Varro Ὄνος λύϱας



     {%neque ort<h>opsalticum adtulit psalterium,%}
     {%quibus sonant in Graecia dicteria.%}
     


53. DISPALARE est separare. Sisenna Historiarum lib. III
dispalati ab signis, digressi omnes ac dissipati. Idem tanto
plures passim dispalantur.

54. DILORICARE dictum est scindere. Cicero De oratore lib. II qui
in causa peroranda non dubitavit excitarereum consularem et eius
diloricare tunicam et iudicibus cicatricem adversam senis
imperatoris ostendere?

55. DIVITIOR. Cicero De oratore lib. III inde ille licentior et
divitior fluxit dithyrambos.

56. DETVRBARE, deicere, demovere. Sallustius lib. II Moenibus
deturbat. Vergilius lib. V

     {%puppi deturbat ab alta.%}
Et lib. VI



     {%inde alias animas, quae per iuga longa sedebant,%}
     {%deturbat.%}
     


57. DIVIDAE, ut dissensiones. Accius Phoenissis



     {%ne horum dividae et discordiae%}
     {%dissipent et disturbent tantas et tam opimas civium%}
     {%divitias.%}
     


58. DEINTEGRARE, deminuere. DEIVGARE, deiungere, separare,
dissociare. DENASCI, decrescere. Caecilius



     {%nomen verginis,%}
     {%nisi mirum est, deintegravit.%}
     


Pacuvius Chryse



     {%perque nostram egregiam unanimitatem, quam memoria%}
     {%deiugat.%}
     


Cassius Hemina lib. II Annali quae nata sunt, ea omnia denasci
aiunt.

 INCIPIT PER E LITTERAM  

1. ELVRESCAT. Varro Prometheo libero



     {%atque exsanguibus%}
     {%dolore elurescat colos.%}
     


2. EVALLARO dictum excludam et quasi extra vallum mittam.
Titinius Prilia



     {%qua ego hodie extorrem%}
     {%hanc domo faciam, pilatricem palli evallavero pulchre.%}
     


Varro Epitaphionibus, πεϱὶ τάφων

     {%donec foras nos intus evallaverunt.%}
3. EXCANTARE significat excludere. Plautus Bacchidibus



     {%nam, credo, cuivis excantare%}
     {%cor potest.%}
     


Lucilius Satyrarum lib. II



     {%qua ego nunc Aemilio prae%}
     {%canto atque exigo et excanto.%}
     


Varro Eumenidibus ubi vident se cantando ex ara excantare non
posse, deripere incipiunt.

4. EXTVNDERE est extorquere vel invenire. Afranius Epistula



     {%itaque adeo extundo, ex officio: datur mihi%}
     {%custodiendus.%}
     


Vergilius Georgicon lib. I



     {%ut varias usus meditando extunderet artis%}
     {%paulatim.%}
     


5. EXCVLPERE est extorquere. Plautus Cistellaria

     {%in quaestione! Vix exculpsi ut diceret.%}
Lucilius Satyrarum lib. II



     {%nunc <in> nomen iam qu<a>e ex testibus ipse rogando%}
     {%exculpo, haec dicam.%}
     


Idem VII

     {%esuriente leoni ex ore exculpere praedam.%}
6. E REGIONE positum est ex adverso. Cicero Academicorum lib.
IIII nec ego non ita. Vos etiam dicitis esse e regione nobis, in
contraria parte terrae, qui adversis vestigiis stent ad nostra
vestigia?

7. EXORBEBO pro exsorbeam. Plautus Epidico



     {%iam ego me convortam in hirudines atque horum%}
     {%exorbebo sanguinem.%}
     


Turpilius Leucadia

     {%iam ego istam tibi tristitiam exorbebo.%}
8. EGVRGITEM exauriam significat. Plautus Epidico

     {%atque <argentum> egurgitem domo prorsum?%}
9. EXPAPILLATO brachio, quasi usque ad papillam renudato. Plautus
Milite glorioso

     {%id conexum in umero l<a>evo, expapillato brachio.%}
10. EXOS dicitur sine ossa. Lucretius lib. III

     {%exos et exsanguis tumidos perfluctuat artus?%}
11. EXTRARIVM, quasi alienum. Afranius Suspecta

     {%ut me esse in hac re ducat abs te extrarium.%}
12. ERRABVNDVS pro errans. Vergilius



     {%si qua forte ferant oculis sese obvia nostris%}
     {%errabunda bovis vestigia.%}
     


13. EXCANDESCENTIA. Cicero Tusculanarum lib. IIII lubidini ira,
excandescentia, odium, inimicitiae, discordia. Idem in eodem
excandescentia autem est ira nascens et sine modo exsistens.

14. EMVNGERE, sine labore tollere. Terentius Phormione

     {%emunxi argento senem.%}
15. EFFVTIRE, cum mendacio dicere. Terentius Phormione



     {%vos forte inprudentes%}
     {%effutiretis.%}
     


Cicero Tusculanarum lib. V nec haec sic agit ut ex tempore quasi
effutire videatur. Lucretius

     {%multa licet simili ratione effutiatore.%}
16. ELEVIT, maculavit. Lucilius lib. XXVI



     {%si hic vestimenta elevit luto,%}
     {%ab eo risum magnum inprudens ac cachinnum subicit.%}
     


17. ELVVIEM, purgationem. Lucilius lib. XXVI

     {%Vt <si> eluviem facere per ventrem velis.%}
18. EXPONERE pro exempla boni ostentare. Cicero Academicis lib.
II frangere avaritiam, scelera poenire, vitam suam exponere ad
imitandum iuventuti.

19. EXPETVNT pro volunt. Pacuvius Iliona



     {%di me etsi perdunt, tamen esse adiutam expetunt,%}
     {%cum priusquam intereo spatium ulciscendi danunt.%}
     


20. EXPALPARE, elicere. Plautus Poenulo

     {%Quid faciam? Exora, blandire, expalpa.%}
Pomponius Collegio

     {%si quid expalpare possim ab illo.%}
Plautus Vidularia

     {%nunc servus argentum a patre expalpabitur.%}
21. EXPERGO pro expergefacio. Accius Antigona



     {%heus, vigiles, properate, expergite%}
     {%pectora tarda sopore, exsurgite!%}
     


Santra Nuntiis Bacchiis



     {%extemplo excita evadit quie%}
     {%genetrix et omnis vocis expergit sono.%}
     


22. EXTRABVNT pro exibunt. Afranius Auctione

     {%simul limen intrabo, illi extrabunt ilico.%}
23. EFFLICTIM, vehementer. Plautus Poenulo

     {%earum hic adulescens alteram efflictim perit.%}
Pomponius Dotata

     {%Scio pol te illam amare efflictim.%}
Laberius Belonistria



     {%domina nostra privignum suum%}
     {%amat efflictim.%}
     


24. EXPVLSIM, dictum a frequenti pulsu. Varro † Serapi † recte
purgatum scito, quom videbis Romae in foro ante lanienas pueros
pila expulsim ludere. Nigidius Conmentariorum lib. XX cuiusmodi
genus adverbiorum, a verbis motus quae veniunt, ut EXPVLSIM,
CVRSIM.

25. ELVVIO, corruptus et morbiferi operis tractus. | M. Tullius
De officiis lib. II qui collectis ceteris causis eluvionis,
pestilentiae, vastitatis.

26. EXHIBERI, inferri. M. Tullius De officiis lib. III quod cum
audivisset adulescens filius negotium exhiberi patri.

27. ECVLEOS diminutivum ab equis M. Tullius in Hortensio dici
voluit ut igitur domitores equorum non verbera solum adhibent ad
domandum, sed cibum etiam saepe subtrahunt, <ut> fame debilitetur
eculeorum nimis effrenata vis. Varro Eumenidibus | neque
furentem eculeum † damacrianum † insanus equiso ex hibus morbi
fluctibus educat umquam. Pomponius Decuma fullonis

     {%ubi insilui in coleatum eculeum, ibi tolutim tortor.%}
28. EMANCVPATVM, subnixum, deditum. M. Tullius De senectute ita
enim senectus honesta est, si se ipsa defendit, si ius suum
retinet, si nemini emancipata est, si usque ad ultimum spiritum
dominatur.

29. EXIVRARE ut DEIVRARE, id est valde iurare, ut DEAMARA.
Plautus Amphitryone

     {%exiuravisti te mihi dixe per iocum.%}
30. EXORNARE, ornare, ut EXTRVERE, instruere. Plautus in
Aulularia

     {%repudium rebus paratis, exornatis nuptiis?%}
Vergilius Aeneidos lib. IIII



     {%pulcramque uxorius urbem%}
     {%extruis?%}
     


Cicero Tusculanarum lib. II modo est aliqua patientia; si nulla
est, quid exornamur philosophia?

31. EQVISO pro equite. Varro Trihodite tripylio, πεϱὶ ἀϱετῆς
ϰτήσεως | nam ut ecus, qui ad vehendum est natus, tamen hic
traditur magistro, ut equiso doceat tolutim. Idem Marcipore quam
nautici | equisones per viam aquam ducerent loro. Idem
Eumenidibus neque furentem eculeum † damacri<a>num † insanus
equiso ex hibus morbi fluctibus educet umquam.

32. EVNVCHARE. Varro Lege Maenia si qui patriam maiorem parentem,
extinguit, in eo est culpa; quod facit pro sua parte is qui se
eunuchat aut aliqui † liberos producit.

33. EQVILAM. Varro Lege Maenia nemo est tam neglegens, quin summa
diligentia eligat asinum, qui suam saliat equilam.

34. ESVRIGO. Varro Ταφῇ Μενίππον ubi lubet, ire licet accubitum
accedo strenuo sussilimus, quod esurigo findebat costas.

35. ERICIVM. Varro Sexagesi se circumspexe atque invenisse <se>,
cum dormire coepisset tam glaber quam Socratis calva, esse factum
ericium e pilis albis cum proboscide.

36. ELVCIFICARE, dictum a luce. Laberius



     {%sic ego fulgentis splendorem pecuniae%}
     {%volo elucificare exitum aetatis meae.%}
     


37. EXIGOR pro a me exigitur. Caecilius Aeschino

     {%ego illud minus nihilo exigor portorium.%}
38. EDVLCARE pro dulcius facere. Ma[t]tius



     {%quapropter edulcare convenit vitam%}
     {%curasque acerbas sensibus gubernasse.%}
     


39. EQVITEM pro equo. Vergilius Georgicorum lib.III



     {%atque equitem docuere sub armis%}
     {%insultare solo et gressus glomerare superbos.%}
     


Ennius Annali lib. VII

     {%an non quadrupedes equites.%}
EQVITARE quoque Lucilius ecum dicit, cum sit hominis ecum
insidentis



     {%quis hunc | currere ecum nos atque equitare videmus,%}
     {%his equitat curritque oculis.%}
     


40. EXEQVIANTVR, ab exequiis, ut CONVIVANTVR et EPVLANTVR. Varro
Bimarco

     {%ipsum propter vix liberti semiatrati exequiantur.%}
41. EXEDRA. M. Tullius De [officio et De] finibus bonorum et
malorum lib. V sunt in ipsis locis indicia summorum virorum,
tamen ego illa moveor exhedra. Et De oratore lib. III tunc dedita
opera quiescentibus aliis in eam [iam] exhedram venisse, in qua
Crassus posito lectulo recubuisset.

42. ERGO positum pro ea causa. Vergilius Aeneidos lib. VI



     {%Illius ergo%}
     {%venimus et magnos Erebi trasnavimus amnis.%}
     


Sisenna Historiarum lib. IIII milites, ut lex Calpurnia
concesserat, virtutis ergo civitate donari.

43. ENIXIM pro enixe. Sisenna Historiarum lib. IIII ego illos
malos et audaces semper enixim contra fortunas atque honores
huius ordinis omnia fecisse ac dixisse sentio.

44. EXINANITA Sisenna Historiarum lib. IIII denique exinanitis
castris Romani, qui clauso se loco potuerant expedire.

45. EXANCLARE est perpeti vel superare. Cicero Academicorum lib.
IIII credoque Clitomac<h>o ita scribenti, ut Herculi quendam
laborem exanclatum. Et Tusculanarum lib. I quod, cum
exanclavisset omnes labores, tum incideret in mortis malum
sempiternum.

46. EVGIVM media pars inter naturalia muliebria. Lucilius [in
Epodis]



     {%Hymnis, sine eugio,%}
     {%ac destina.%}
     


Laberius in Centonario



     {%quare tam arduum%}
     {%ascendas? An concupiisti eugium scindere?%}
     


47. EXOTICVM, adventicium a Graeco. Plautus Mostellaria

     {%non omnes possunt olere unguenta exotica.%}
48. EBRIVLARE, ebrium facere, et EBRIACVS, ebrius. Laberius in
<He>th<a>era

     {%Ebriulati mentem hilaria arripuit.%}
Idem in Aulularia

     {%Homo ebriacus somno sanari solet.%}
49. EXFVNDARE, a fundo evertere. Coelius Antipater lib. VII Res
publica amisso, exfundato pulcherrimo oppido.

50. EXTERNAVIT ut consternavit, id est dementem fecit. Catullus



     {%a misera adsiduis quam luctibus externavit%}
     {%spinosas Erycina serens in pectore curas.%}
     


51. EXCISATVM, laniatum, vulneratum. Plautus Cistellaria

     {%capillo scisso atque excissatis auribus.%}
52. EDVSAM et POTINAM deas praesides vult haberi puerorum Varro
Cato vel de liberis educandis cum primo cibo et potione
initiarent pueros, sacrificabantur ab edulibus Edusae, a potione
Potinae nutrici.

53. ESCVLENTVM et ESCARIVM, ab escis et ab edendo dictum. Varro
Cato vel de liberis educandis fortuna se illos, non natura
praestare, siquid his datum sit esculentum. Plautus Men<a>echmis

     {%ea enim fere lenta vincla sunt <e>scaria.%}
54. EPHIPPIVM, tegumen equi ad mollem vecturam paratum. Varro
Cato vel de liberis educandis mihi puero modica una fuit tunica,
et toga, sine fasceis calciamenta, ecus sine ephippio, balneum
non cotidianum, alveus rarus.

 INCIPIT PER F LITTERAM  

1. FAMVLANTVR pro serviunt. M. Tullius De republica lib. III est
enim genus iniust<a>e servitutis, cum hi sunt alterius qui sui
possunt esse; cum autem hi famulantur. Et De officiis lib. III
quam miser virtutis famulatus et servientis voluptati!

2. FIRMITVDO pro firmitas. Plautus Asinaria

     {%si istam firmitudinem animi optines, salvi sumus.%}
M. Tullius De republica lib. I habent aequabilitatem quandam, qua
carere diutius vix possunt liberi deinde firmitudinem.

3. FORTVNARE est prosperare et omnibus bonis augere. Plautus
Trinummo

     {%di fortunabunt vostra consilia.%}
M. Tullius Ad Curionem tibi patrimonium di fortunent! Afranius
Emancipato

     {%deos ego omnis, ut fortunassint, precor.%}
4. FALLAM pro fallaciam. Novius Decuma

     {%is me non vocabit; ob eam rem hanc feci fallam%}
5. FICITATEM dictum ut OLIVITATEM, id est fructus fici. Novius
Ficitore

     {%omnes capiunt ficitatem; mers est sine molestia.%}
6. FIMBRIAE sunt omnis extremitas. <Naevius Lycurgo ***>

7. <FLORA>. Naevius Lycurgo

     {%ut videam Vulcani opera haec flammis fieri flora.%}
8. FAMVLITAS est servitus. Accius Andromeda

     {%nam postquam parvos vos oppressit famulitas.%}
Pacuvius Atalanta

     {%quas familitas, vis, egestas, fama, formido, pudor.%}
9. FIDELITATEM, id est fidem. Accius Myrmidonibus



     {%nolo equidem: sed tu huic, quem scis quali in te siet%}
     {%fidelitate, ob fidam naturam | viri%}
     {%ignosce.%}
     


Afranius Vopisco



     {%id est intus actum; peri<i>t opera nimirum meae%}
     {%ex animo fidelitatis.%}
     


10. FALSVM HABVIT pro fefellit. Sallustius in Iugurta neque ea
res me falsum habuit.

11. FAMVL, famulus. Ennius lib. VIIII



     {%mortalem summum Fortuna repente%}
     {%reddidit, † summo regno famul † ut † optimus esset%}
     


12. FLACCET, languet, deficit. Lucilius lib. VII

     {%hic est Macedo, si Agrion longius flaccet.%}
Accius Achille

     {%an sceptra iam flaccent? Ferat.%}
Afranius Divortio

     {%Disperii, perturbata sum, iam flaccet fortitudo.%}
Ennius Thyeste

     {%sin flaccebunt condiciones, repudiato et reddito.%}
13. FVLGORIVIT, fulgorem fecit vel fulmine afflavit. N<a>evius
Danae

     {%suo sonitu claro fulgorivit Iupiter.%}
Lucilius lib. XXVI

     {%lucorum exauctorem Albanum et fulguritarum arborum.%}
14. FRIGET, frigidum est. Vergilius lib. VI

     {%corpusque lavant frigentis et ungunt.%}
Terentius Phorm.

     {%abi, tange: si non totus friget, me enica.%}
15. FAVITOREM. Lucilius lib. XXVIIII

     {%favitorem tibi me, amicum, amatorem putes.%}
16. FOLLICVLVM Lucilius posuit pro corpore lib. XXVI

     {%Ego, si qui sum et quo folliculo nunc sum indutus, non
     queo.%}
17. FLIGI, adfligi. Livius Aegist<h>o

     {%ipsus se in terram saucius fligit cadens.%}
Accius Epinausimache

     {%nec perdolescit fligi socios, morte campos contegi.%}
Idem Aegist<h>o



     {%Heu!%}
     {%Cuiatis stirpem%}
     {%funditus fligi studet!%}
     


18. FRAGESCERE, frangi. Accius Aegist<h>o



     {%neque fera hominum pectora%}
     {%fragescunt, donec vim persenserint imperi.%}
     


Idem Eurysace



     {%numquam erit tam inmanis, cum mea opera extinctum sciat,%}
     {%qui<n> fragescat.%}
     


19. FVAM, sim vel fiam. Pacuvius Duloreste



     {%responsa explanat: mandat ne matri fuat%}
     {%cognoscendi umquam aut contuendi copia.%}
     


Titinius Fullonia



     {%Peri<i> hercle vero: Tiberi, nunc tecum obsecro,%}
     {%ut mihi subvenias, ne ego maialis fuam.%}
     


Livius Hermiona

     {%obsecro te, Anciale, matri ne quid tuae advorsus fuas.%}
Afranius Promo



     {%cave ne pendeas,%}
     {%si fuas in quaestione.%}
     


Ennius Hectoris lytris



     {%at ego, omnipotens%}
     {%te exposco ut hoc consilium Achivis auxilio fuat.%}
     


20. FACVL pro faciliter; huic contrarium est DIFFICVL. Lucilius
lib. VI



     {%peccare inpune rati sunt%}
     {%posse et nobilitate facul propellere iniquos.%}
     


Pacuvius Teucro



     {%nos illum interea praeficiendo propitiaturos facul%}
     {%remur.%}
     


Afranius Auctione

     {%haut facul, ut ait Pacuvius, femina <una> invenietur
     bona.%}
Accius Meleagro

     {%erat virile istuc ferre advorsam fortunam facul.%}
Varro Bimarco

     {%quod utrum sit magnum an parvum, facile an difficul.%}
21. FAMVLANTER pro suppliciter. Accius Tereo

     {%deum Cadmogena natum Semela adfare et famulanter pete.%}
22. FLVCTVATIM, iactanter et solute. Afranius Pompa



     {%Tene tu! In medio nemo est. Magnifice volo%}
     {%fluctuatim ire ad illum. Accipite hoc! Tege tu et
     sustine!%}
     


23. FORTVNATIM, prospere. Ennius Annali lib. | I



     {%quod mihi reque, fidei, regno vobisque, Quirites,%}
     {%se fortunatim, feliciter ac bene vortat!%}
     


24. FRVSTATIM et FRVSTILATIM, per frusta, ut MINVTATIM. Pomponius
Verre aegroto



     {%verum illi valent qui luctantur cum leonibus.%}
     {%ei te obiectes frustatim passerinum prandium?%}
     


<Idem> Satura

     {%non frustilatim nec minutatim dari.%}
25. FASTIDILITER, fastidiose. Varro Cras credo, hodie nihil
quibus instabilis animus ardens mutatiliter havet habere et

     {%non habere fastidiliter inconstanti pectore.%}
26. FVGERE dictum est deterius fieri. M. Tullius De officiis
lib.IIl si qui vinum fugiens vendat sciens.

27. FATIGARE positum pro fatigari. Vergilius lib. VIII

     {%olli remigio noctemque diemque fatigant.%}
28. FRAVSVS pro fraudatus, id est ad fraudis fructum non venerit.
Plautus Asinaria

     {%non placet: metuo in commune ne quam fraudem frausus
     sit.%}
29. FAXS pro face. Varro Gerontodidascalo confluit mulierum tota
Roma; quae noctu fieri initia solita etiam nunc pinea faxs
indicat.

Idem Sexagesi

     {%adest fax involuta incendio.%}
Idem De vita populi Romani lib. II cum a nova nupta ignis in face
adferretur <e> foco eius sumtus, cum fax ex spinu alba esset et
eam puer ingenuus anteferret.

30. FLAVISAS eas dici Varro aestimat, quos Graeci thensauros
vocant, in Epistula quam ad Servium Sulpicium dedit Quintum
Valerium Soranum solitum dicere, quos thensauros Graeco nomine
appellaremus, | priscos Latinos flavissas dixisse, quod in eos
non rude aes argentumque, set flata signataque pecunia
conderetur.

31. FORMIDVLOSVM, et quod ipsum formidet et quod sit formidabile.
Sallustius in Catilina non armatus hostis formidulosus.

32. FRVNISCI pro frui. Lucilius lib. XVIII

     {%aeque fruniscor ego ac tu.%}
Coelius lib. I domus suas quemque ire iubet et sua omnia
frunisci. Novius Parco

     {%quod magno opere quaesiverunt, id frunisci non queunt.%}
33. FELLARE, exsugere, lambere. Varro Manio tam eum quem veniunt
et hospitium lac humanum fellasse.

34. FALLACILOQVENTIAE. M. Tullius De finibus bonorum et malorum
lib. IIII quae diligentissime contra Aristonem dicuntur a
Chrysippo. Ex ea difficultate illae fallaciloquentiae.

35. FABELLAE. M. Tullius De finibus bonorum et malorum lib. V
libenterque se cum his congregant dantque se ad ludendum
fabellarumque auditione ducuntur.

36. FERA VITE positum pro agresti. Sisenna Historiarum lib. IIII
et partim fera vite, partim lauro et arbuto ac multa pinu ac
myrtetis abundant.

37. FORAMEN. Sisenna Historiarum lib. IIII neque porta neque
ullum foramen erat, qua posset eruptio fieri.

38. FLEXANIMA. Cicero De oratore lib. II tantam vim habet illa,
quae recte a bono poeta dicta est flexanima atque omnium regina
rerum oratio. Pacuviuss Hermiona

     {%flexanima atque omnium regina rerum oratio.%}
39. FRONS pro frondis. Vergilius Georgicorum lib. II

     {%praecipue cum frons tenera inprudensque laborum.%}
Varro De re rustica lib. I quod Cato ait, circum fundum ulmos et
populos, unde frons ovibus et bubus sit.

40. FALAE turres sunt ligneae. Ennius lib. XV

     {%malos difindunt, fiunt tabulata falaeque.%}
Haec sunt et in circo, quae aput veteres propter spectatores e
lignis erigebantur.

41. FORIA, stercora liquidiora. Pomponius Macco

     {%conforisti me, Diomedes.%}
Laberius in Panilicis

     {%Foriolus esse videre; in coleos cacas.%}
FORIOLVS, qui foria facile emittat, soluti scilicet ventris.

42. FLOCES faex vini. Caecilius

     {%at pol ego neque florem neque floces volo, mihi vinum
     volo.%}
43. FEBRVARE positum pro purgare et purefacere. Varro De vita
populi romani lib. I in eorum enim sacris, liba cum sunt facta,
incernere solent farris semine; ac dicere se ea februare, id est
pura facere.

 INCIPIT PER G LITTERAM  

1. GRVNNIRE dicuntur porci, quod eorum proprium vocis est. Varro
Aboriginibus, πεϱὶ ἀνθπώπων φύσεως



     {%grundit tepido lacte satur mola mactatus%}
     {%porcus.%}
     


Cicero Tusculanarum lib. V aut grunditum, cum iugulatur, suis.
Laberius in Sedigito grundientem aspexi scrofam.

GRVNDVLIS Lares dicuntur Romae, constituti ob honorem porcae quae
triginta pepererat.

2. GRANDIRE est grandem facere. Varro Rerum divinarum lib. II cum
aut humus semina recipere non possit aut recepta non reddat aut
edita grandire nequeat. Plautus Aulularia

     {%testudineum istum tibi ego grandibo gradum.%}
Lucretius lib. II

     {%quae nunc vix nostro grandescunt aucta labore.%}
Idem lib. I

     {%quidque sua de materia grandescere alique.%}
Accius Meleagro

     {%frugis prohibet pergrandescere.%}
Pacuvius Duloreste

     {%nec grandiri frugum fetum posse nec mitescere.%}
3. GRANDITATEM. Sisenna Historiarum lib. IIII neque aetatis
granditatem neque ea merita neque ordinis honestatem aut
dignitatem sibi esse excusationi.

4. GRAVIDINOSI. Cicero Tusculanarum lib. IIII itaque dicimus
gravidinosos quosdam, <quosdam>, torminosos.

5. GRALATORES sunt colobathrarii. GRALAE enim sunt fustes, qui
mittuntur. Varro Mutuum muli scabunt, [Graece] πεϱὶ χωϱισμοῦ <ut>
glaratores qui gradiuntur perticae sunt ligneae † fynareinol †
et ab homine eo, qui in iis stat, agitantur; sic illi animi
nostri sunt; gralae crura ac pedes nostri, ex se ἀϰείνητοι, sed
ab animo moventur.

6. GRANDILOQVI. Cicero in Oratore nam et grandiloqui, ut ita
dicam, fuerunt cum ampla et sententiarum gravitate et maiestate
verborum. Et Tuscu|lanaram lib. V qui tandem isti grandiloqui
contra haec duo, quae maxime angunt.

7. GVTTATIM. Plautus Mercatore

     {%quod guttatim contabescit, quasi in aqua<m> indideris
     salem.%}
Ennius Hecuba

     {%vide hunc, meae in quem | lacrumae guttatim cadunt.%}
8. GRACILITVDO et GRACILENS pro gracilis et GRACILENTVM pro
gracili et GRACILIVM pro gracilitas. Accius Amphitryone



     {%Tamen et staturae gracilitudo propemodum et luctus
     facit,%}
     {%ne dubitem.%}
     


Ennius lib. VII

     {%deducunt habiles gladios filo gracilento.%}
Laevius Protesilaodamia



     {%gracilentis colorem;%}
     {%dum ex hoc gracilens fit.%}
     


Turpilius Canephoro

     {%nosti quam sit gracili corpore.%}
9. GRAND<A>EVITAS. Accius Alcimaeone



     {%quia nec vos nec ille inpune inrideret meam%}
     {%grand<a>evitatem.%}
     


Idem Bacchis

     {%quia neque mors neque vetustas neque grand<a>evitas.%}
Pacuvius Hermiona



     {%quod tamen ipsa orbitas%}
     {%grand<a>evitasque Pelei per penuriam%}
     {%stirpis subaxit.%}
     


10. GEMINITVDINEM. Pacuvius Atalanta

     {%habeo ego, istam qui distinguam inter vos geminitudinem.%}
11. GNARITAS. Sallustius Histor. lib. III diversa, uti solet
rebus perditis, capessivit, namque alii, fiducia gnaritatis
locorum, occultam fugam sparsi, <pars> globis eruptionem
temptavere.

12. GALLVLARE, pubescere. Novius Exodio



     {%puerum mulieri praestare nemo nescit, quanto%}
     {%melior sit cuius vox gallulascit, cuius iam ramus
     roborascit?%}
     


13. GRATVLARI, gratias agere. Ennius Hecuba

     {%Iuppiter, tibi, summe, tandem male re gesta gratulor.%}
N<a>evius Belli Punici lib. III



     {%isque susum ad caelum sustulit suas res%}
     {%Amulius gratulabatur divis.%}
     


Afranius Cinerario



     {%quod salvus venis%}
     {%meliusque est, gratulor dis.%}
     


14. GARRIRE, quasi inepte strepere. Cicero De oratore lib. II nam
et seclis multis ante gymnasia inventa sunt quam in his
philosophi garrire coeperunt.

15. GARGARIDIARE. Varro Epistula ad Fufium Quintiporis Clodi
Antipho fies, ac poemata eius gargaridians dices

     {%O fortuna! O fors fortuna!%}
16. GALLINAS. Cicero Academicorum lib. III qui gallinas alere
permultas quaestus causa solerent; i, cum ovum inspexerant, quae
gallina peperisset, dicere solebant.

17. GABALVM crucem dici veteres volunt. Varro "Aλλ’ οὐ μένει, σε,
πεϱὶ φιλαϱγυϱίας nos barbari, quod innocentes in gabalum
suffigimus homines; vos non barbari, qui noxios subestis.

18. GENIALIS, hospitalis. Santra De antiquitate verborum lib. III
scis enim geniales homines ab antiquis appellatos qui ad
invitandum et largius adparandum cibum promtiores essent.

19. GANGRENA est cancer. Lucilius Satyrarum lib. I

     {%serpere uti gangrena mala atque herpestica posset.%}
Varro Πεϱὶ ἐξαγωγῆς non vituperamus, cum sciamus digitum praecidi
oportere, si ob eam rem gangrena non sit ad bracchium ventura.
Idem De vita populi Romani lib. III quo facilius animadvertatur
per | omnes articulos populi hanc mali gangrenam sanguinulentam
permeasse.

20. GENIVM, parsimoniam. Terentius in Phormione

     {%suum defraudans genium conpersit miser.%}
Lucilius lib. XXVI



     {%curet aegrotum, sumtum homini praebeat, genium suum%}
     {%defrudet, ali parcat.%}
     


21. GVMIAE, gulosi. Lucilius lib. XXX



     {%illo quid | fiat, Lamia et Pytho oxyodontes%}
     {%quod veniunt, gumiae † illi, evetulae, inprobae,
     ineptae?%}
     


22. GLVMAM Varro folliculum grani frumentarii dici putat, De re
rustica lib. I granum dictum, quod est intimum soldum; gluma, qui
est folliculus eius; arista, quae, ut acus tenuis, longe eminet.

23. GERDIVS. Lucilius lib. XXX



     {%curare, domi sint%}
     {%gerdius, ancillae, pueri, zonarius, textor.%}
     


24. GRAVIDAVIT, implevit. Caecilius Titthe

     {%Per mysteria hic inhoneste, gravidavít probro.%}
25. GERMANITVS, fideliter dictum a germanitate. Pomponius
Praefecto morum



     {%ut, si quis est%}
     {%amicus amici, gaudet si cui quid boni%}
     {%evenit, cui amicus est germanitus.%}
     


26. GENEROSVM, nobile vel forte. M. Tullius De officiis lib. III
cumque de imperio certamen esset cum rege generoso ac potenti.

27. GRATIOSVM, multae gratiae. M. Tullius De officiis lib. III
qui esset, ut argentarius, aput omnes ordines gratiosus.

28. GRATIFICARI, gratum facere. M. Tullius in Hortensio quare
adgredere, quaeso, et gratificare reipublicae.

29. GERRAE, nugae, ineptiae; et sunt GERRAE fascini, qui sic in
Naxo, insula Veneris, ab incolis appellantur. Plautus Asinaria



     {%gerrae!%}
     {%qui sese parere adparent huius legibus profecto.%}
     


Idem

     {%hic aderit, credo, congerro meus.%}
CONGERRO meus, ut conlusor meus, qui easdem exerceat nugas.
Caecilius Portitore

     {%Cur depopulator? Gerrae!%}
30. GALLARE, ut est bacchare. Varro Eumenidibus cum illoc venio,
video gallorum frequentiam in templo, qui, dum e scena coronam
adlatam inponeret aedilis † signosiae † et deam gallantes vario
retinebant studio. Eodem

     {%nam quae venustas hic adest gallantibus! %}
31. GANEONES a ganeis dicti, ut popinones. Et sunt loca
vinulentiae ac libidini apta. Varro Modio et hoc interest inter
Epicurum et ganeones nostros, quibus modulus est vitae culina. M.
Tullius in Catilinam quis ganeo, quis adulter, quae mulier
infamis, quis corruptor iuventutis?

32. GLVBERE. Varro De re rustica duritia est enim ea † quod non
solum stringit bacam, sed etiam ramos glubit ac relinquit ad
gelicidium.

33. GRAMIAE, pituitae oculorum. Caecilius

     {%grammonsis oculis ipsa, atratis dentibus.%}
34. GIGERIA, intestina gallinarum conhisetita cocta. Lucilius
lib. VIII



     {%gizerini sunt%}
     {%sive adeo hepatia.%}
     


35. GLIS, nominativus ab eo quod sunt GLIRES. Laberius in Aquis
Caldis



     {%et iam hic me optimus somnus premit,%}
     {%ut premitur glis.%}
     


Plautus genetivo plurali

     {%glirium examina.%}
36. GENIVS generis. Laberius in Imagine

     {%genius generis nostri parens.%}
 INCIPIT PER H LITTERAM  

1. HABENTIA, ut industria, sapientia, concordia. Claudius lib.
VII animos eorum habentia inflarat. Ab eo quod est HABERE.

2. HORA, iuventutis dea. Ennius Annali lib. I

     {%Quirine pater, veneror, Horamque Quirini.%}
3. HALLEC, genere neutro. Plautus in Aulularia

     {%qui mi olera cruda ponunt, allec duint.%}
Horatius in lib. II Sermonum



     {%ego faecem primus et allec%}
     {%miscui.%}
     


4. HALOPHANTAM aut sycophantam, hominum genus nequam, quod ob
suenda mendacia miserrima mercede conducitur. | Plautus

     {%halophantam aut sycophantam magis esse dicam.%}
Et alius nobilitatis obscurae

     {%halophantam mendacem velit.%}
5. HIPPOCAMPI, equi marini, a flexu caudarum, quae piscosae sunt
et est Graecum. Menander

     {%οὐχ οὖτος ἰπποϰαμπος ἦν αἰ θέϱι%}
Laevius Sirenocirce

     {%delphino cinctis vehiculis hippocampisque asperis.%}
Lucilius transverso ordine posuit

     {%camphippi, elephantocamelos.%}
6. HARA est porcorum stabulum. Varro Prometheo libero in tenebris
ac suili vivunt; nisi non forum hara atque homines, qui nunc,
plerique sues sunt existimandi. Cicero in Pisonem ex hara
producte, non schola.

7. HILARITVDINEM, pro hilaritate, Plautus Milite glorioso

     {%es, bibe, animo obsequere mecum atque onera te
     hilaritudine.%}
8. HISCERE est proprie loqui. Accius Armorum iudicio

     {%hem, vereor plus quam fas est captivum, hiscere.%}
9. HONESTITVDO pro honestas. Accius Oenomao

     {%horrida honestitudo Europae principium primo ex loco.%}
Idem Myrmidonibus

     {%tua | honestitudo Danaos decepit diu.%}
10. HILVM, breve quoddam. Lucilius lib. XXX

     {%quod tua <tu> laudes, culpes, non proficis hilum.%}
Cicero Tusculanarum lib. I tum illud, quod «Sisyphus versat saxum
sudans / nitendo neque proficit hilum».

11. HORNVM ipsius anni. Lucilius lib. XXVIII

     {%utrum anno an horno tete abstuleris a viro?%}
Varro Eumenidibus cum in eo essem occupatus atque in schola
curarer, ut scribit Scantius, «horno per Dionysia».

12. HILARESCO. Varro Epistula Latina lib. I immo, cum amicorum
domus fumat, hilarisco.

13. HOSTIRE est conprimere, c<a>edere, dictum ab hostia. Pacuvius
Teucro



     {%nisi coerceo%}
     {%protervitatem atque hostio ferociam.%}
     {%nisi † citia ferocitate † atque ferocia%}
     


Hostire, offendere, laedere. Laevius Erotopaegnion lib. II



     {%nunc quod meum admissum nocens%}
     {%hostit voluntatem tuam.%}
     


14. HALVCINARI, aberrare et non consistere atque dissolvi et
obstupefieri atque tardari honeste veteres dixerunt, ut est et
adsiduo oscitantem vidit atque illius quidem delicatissimas
mentis et corporis alucinationes.

15. HILARETVR. M. Tullius De finibus bonorum et malorum lib. II
verum hoc loco sumo verbis his eandem certe vim voluptatis
Epicurum nosse quam ceteros omnes enim iucundum motum, quo sensus
hilaretur Graece ἡδονήν, Latine voluptatem vocant.

16. HEBES positum pro obscuro aut obtuso. Cicero Academicorum
lib. II Quid? Lunae quae liniamenta sunt? Potesne dicere [ne]?
Cuius et nascentis et inseniscentis | alias hebetiora, alias
acutiora videntur cornua.

17. HINNOS vel hinnas sub quo sensu accipere debeamus, Varro
designat. Ait, enim, ex equis et hinnulis qui nascantur, hinnos
vocari.

18. HILLAS intestina veteres esse dixerunt, unde Bohillae,
oppidum in Italia, quod eo bos intestina vulnere trahens
advenerit. Laberius

     {%Lavite item hillam! Cocus si lumbum adussit, flagris
     caeditur.%}
Idem Catulario



     {%† «neve aliter hunc pedicabis» :: «quomodo?»%}
     {%«video, adulescenti nostro c<a>edis hillam».%}
     


19. HINNIBVNDAE pro hinnientes, ab eo quod est hinn<i>o. Claudius
Annalibus lib. XVI Equae hinnibundae, inter se spargentes terram
calcibus.

 INCIPIT PER I LITTERAM  

1. INCVRVISCERE. Cicero De oratore lib. III ut «bacarum ubertate
incurviscere». Ita et in Tusculanis, lib. I

2. INFINITATEM. Cicero Academicorum lib. IIII at hoc Anaximandro,
populari et sodali suo, non persuasit; is enim <infinitatem
naturae dixit esse. Idem Tusculanarum lib. V quibus> infinitatem
rerum atque naturae et in hoc mundo ipso caelum, terras, maria
cognoscimus.

3. INSANITAS. Cicero Tusculanarum lib. III insipientia autem,
quasi insanitas, quae est insania eademque dementia. Varro
Eumenidibus

     {%apage in dierectum a domo nostra istam insanitatem.%}
4. INFRACTIONEM. Cicero Tusculanarum lib. III in quem cadat
aegritudo, cadere in eum timorem et infractionem quidem animi.

5. IVGLANDES, agrestes nuces. Cicero Tusculanarum lib.V
instituitque ut candentibus iuglandium putaminibus | barbam sibi
et capillum adureret.

6. INGENERARETVR, ut innasceretur. Cicero Academicorum lib. III
in tanta animantium varietate homini ut soli cupiditas
ingeneraretur cognitionis et scientiae.

7. IVVENILITAS pro iuventus. Varro Tithono, πεϱὶ γήϱως quam
dereliquit multicupida iuvenilitas.

8. ITVM pro incessu<m>. Titinius Setina



     {%itum, gestum, amictum%}
     {%qui videbant eius.%}
     


9. IGNAVIT, id est ignavum facit. Accius Aeneadis aut Decio

     {%Fateor: sed saepe ignavit fortem in spe expectatio.%}
10. INPLICARE positum pro ornare. Afranius Brundisinis

     {%parte inferiore hic inplicabatur caput.%}
11. INANIIS pro inanitate. Plautus Aulularia

     {%ita inan<i>is sunt oppletae atque araneis.%}
12. INCITAS dicitur egestas. Plautus Trinummo



     {%alii exsolatum abierunt, alii emortui,%}
     {% ***hem nunc hic, cuius est,%}
     {%ut ad incitas redactus est!%}
     


Idem Poenulo

     {%profecto ad incitas le<n>onem rediget, si eas abduxerit.%}
Lucilius Satyrarum lib. III

     {%illud ad incita cum redit atque internecionem.%}
Idem lib. XV



     {%vilicum Aristocratem, mediastrinum atque bubulcum%}
     {%conmanducatus conrupit, ad incita adegit.%}
     


13. INCERTAT, incertum facit. Pacuvius Duloreste

     {%set med incertat dictio: quare expedi!%}
Plautus Epidico

     {%longa dies meum incertat animum.%}
14. ICIT significat percutit, ab ictu. Plautus Truculento

     {%frendit, icit femur.%}
Idem Vidularia

     {%ibi | ut piscabar, fuscina ici vidulum.%}
Pacuvius Armorum iudicio



     {%nam canis quando est percussa lapide, non tam illum
     adpetit%}
     {%qui se icit, quam illum eum ipsum lapidem, qui ipsa icta
     est, petit.%}
     


Afranius Simulante

     {%offendit, fregit, rupit, icit poculo.%}
Caecilius Demandatis

     {%Si umquam quisquam vidit quem catapulta aut balista
     icerit.%}
Lucretius lib. III



     {%esse animam cum animo coniunctam; quae cum animi vi%}
     {%perculsa est, exin corpus propellit et icit.%}
     


Turpilius Demetrio



     {%«nam si iceris me posthac, credas mihi velim»,%}
     {%inquit, tum quid censes? «Dolebit scilicet».%}
     


Naevius Danae

     {%quae quondam fulmine icit Iuppiter.%}
15. INVNCARE, quasi unco invadere et arripere. Lucilius lib. XV

     {%at qui nummos tristis inuncat.%}
16. INSOLVM, insolitum. Afranius Crimine



     {%orbitatem senectuti tuae malam%}
     {%metui, quod insolum non venit caeco ac dementi tibi.%}
     


Idem Virgine

     {%ne veniret, quod nunc agitur, insolum.%}
17. INIBI pro sic et mox. Afranius Materteris



     {%postquam se vidit%}
     {%inibi esse, gnatam parvulam sororibus%}
     {%conmendat.%}
     


Caecilius Plocio

     {%«Liberne es?» :: «Non sum liber, verum inibi est quasi».%}
Pacuvius Iliona

     {%profecto aut inibi est aut iam potiuntur Phrugum.%}
18. IGNOTAE, id est insciae. N<a>evius Lycurgo

     {%ignotae iteri<s> sumus: tute scis.%}
19. INIVRIE dictum pro iniuriose. N<a>evius Lycurgo



     {%oderunt dii homines † iniuriose. Egone an ille iniurie%}
     {%facimus?%}
     


20. INCILARE est increpare vel inprobare. Accius Meleagro



     {%quis erit qui non me spernens, | incilans probris,%}
     {%sermone indecorans turpi fama differet?%}
     


Idem Clyt<a>emestra

     {%matrem ob iure factum incilas, genitorem iniustum
     adprobas?%}
Pacuvius Duloreste

     {%si quis hac me oratione incilet, quid respondeam?%}
Lucilius lib. XXX

     {%Nunc, Gai, quoniam incilans nos laedis vicissim.%}
21. INNVBERE positum transire, quod hae, quae nubunt, ad domos
maritorum transeunt. Lucilius Satyrarum lib. VI

     {%suam enim † invadere atque innubere censent.%}
22. INFESTVM MARE HABERET pro mare latrocinando infestaret. M.
Tullius De republica lib. III nam cum quaereretur ex eo, quo
scelere inpulsus mare haberet infestum uno myoparone, «eodem»,
inquit, «quo tu orbem terrae».

23. IMBRICES ac TEGVLAS. Sisenna Historiarum lib. III dissipatis
imbricum fragminibus ac testis tegularum.

24. INPIGRITAS pro inpigritia. M. Tullius De republica lib. III
numquam viri fortissimi fortitudinis, inpigritatis, patientiae.

25. INTOLERABILIS, id est quae tolerare non possit. Afranius
Privigno



     {%quod si fecissem paulo saepius,%}
     {%didicisset ferre et non esse intolerabilis.%}
     


26. INCONSVLTI, quibus consulentibus religio nihil diceret.
Vergilius Aeneidos lib. III

     {%inconsulti abeunt sedemque odore Sibyllae.%}
27. INLVVIES, sordes. Vergilius Aeneidos lib. III

     {%Respicimus. Dira inluvie<s>.%}
Lucilius lib. XXX



     {%inluvies, scabies oculos huic denique petigo%}
     {%conscendere.%}
     


Varro Manio



     {%ac periret%}
     {%«squale scabreque, inluvie et vastitudine».%}
     


Lucilius lib. XXVI



     {%hic | cruciatur fame,%}
     {%frigore, inluvie, inperfundie, inbalnitie, incuria.%}
     


28. INVIDIOSVM, quod sit vitabile ad videndum. Lucilius lib. XXVI



     {%squalitate summa ac scabie summa in <a>erumna obrutam,%}
     {%neque inimicis invidiosam neque amico exoptabilem.%}
     


29. INDVLGITATE pro indulgentia. Sisenna Historiarum lib. III
Bassus adsiduitate, indulgitate victus.

30. IEIENTARE. Afranius Buccone adoptato

     {%ieientare nulla invitat.%}
Plautus Curculione

     {%Quid antepones Veneri ieientaculi?%}
Afranius Crimine

     {%haec ieiuna ieientavit.%}
Varro Marcipore ut eat ac rem publicam administret, quod pulli
ientent.

31. IGNAVIT, ignavum fecit. Accius Aeneadis

     {%Fateor: sed saepe ignavit fortem in spe expectatio.%}
32. INAVDIRE, audire. M. Tullius Ad Pansam lib. I quorum erupit
illa vox, de qua ego ex te primum quiddam inaudieram.

Novius Malivolo



     {%unde hoc tam repente%}
     {%iucundum inaudivi melum?%}
     


Pacuvius Armorum iudicio

     {%quod ego inaudivi accipite et quid sit facto opus
     decernite.%}
Afranius Divortio

     {%nobis dictes, quaeso, ne ille inaudiat.%}
33. INFELICENT. Caecilius Nauclero

     {%Vt te di omnes infelicent cum male monita memoria!%}
Plautus Poenulo

     {%Di illum infelicent omnes.%}
34. INIQVAT. Laberius Nuptiis

     {%Aequum animum indigna iniquat contumelia.%}
35. INTEGRARE, redintegrare. Vergilius Georgicorum lib. IIII



     {%Ereboque sedens miserabile carmen%}
     {%integrat.%}
     


Accius Antenoridis

     {%namque huc id venio, ut mea ope opes Troiae integrem.%}
Pacuvius Chryse

     {%Set cesso inimicitiam integrare.%}
Sisenna Historiarum lib. IIII ultro citroque integrant in oppido
caedem.

36. IRASCERE pro irasci. Pomponius Etarista



     {%noli, quaeso, irascere%}
     {%more fit, moriri suam quisque uxorem ut velit.%}
     


Nigidius Conmentariis Grammaticis, lib. VIIII

     {%ita irascere. Quid nunc irascitur?%}
37. IAMDIV pro olim. Turpilius Hetaera

     {%Rhodiensis est, sed istuc conmigravit iam diu.%}
Ennius Alcmeone

     {%factum est iam diu.%}
Caecilius Pausimacho



     {%libera essem iam diu,%}
     {%si istoc habuissem ingenio amatores mihi.%}
     


Livius Aiace

     {%Mirum videtur, quod sit factum iam diu?%}
38. INCVRSIM pro celeriter. Caecilius Fallacia

     {%nullus sum, nisi meam rem iam omnem propero incursim
     perdere.%}
39. INDISCRIMINATIM, indifferenter. Varro De lingua Latina lib.
XVIII quibus nos in hoc libro, proinde ut nihil intersit, utemur
indiscriminatim, promisce

40. INSANVM pro insane; ut INMANE pro inmaniter. Plautus
Nervo<laria>

     {%insanum valde uterque deamat.%}
Sallustius lib. II inmane quantum animi exarsere. [Nomen positum
pro adverbio].

41. IVXTIM pro iuxta. Sisenna Ab urbe condita iuxtim Numicium
flumen obtruncatur.

Livius Aegistho



     {%in sedes conlocat se regias,%}
     {%Clyt<a>emestra iuxtim, tertias nat<a>e occupant.%}
     


42. INANIMA, sine anima. M. Tullius De officiis | lib. II quae
ergo ad vitam hominum tuendam pertinent, partim sunt inanima, ut
aurum, argentum. Et in Hortensio nam cum omnis sollertia
admiranda est, tum ea, quae efficit ut, inanima quae sint, vivere
et spirare videantur.

43. INDOLENTIAM nove M. Tullius quod sine dolore sit, De officiis
<lib. III> ut i qui rem expetendam vel voluptate vel indolentia
metiuntur.

44. INDICARE, promittere, addicere. M. Tullius De officiis lib.
III Scaevola, Publi filius, cum postulasset, ut sibi fundus,
cuius emptor erat, semel indicaretur.

45. INEPTITVDO pro ineptia. Caecilius <H>arpazomene

     {%qui, homo ineptitudinis cumulatus, cultum oblitus es?%}
46. IGITVR positum pro postea. Plautus Amphitryone



     {%sin aliter sient animati neque dent quae petat,%}
     {%sese igitur summa <vi> virisque eorum oppugnassere
     oppidum.%}
     


47. INVOLARE, inruere, evolare vel insilire vel invadere. Plautus
Amphitryone

     {%cum clamore involant inpetu alacri.%}
Cicero De oratore lib. III ista prudentiae doctrinaeque
possessio, in quam homines, caducam quasi atque vacuam,
abundantes otio nobis occupatis involaverunt.

48. IVDICATVM atque indictum. Plautus Asinaria

     {%male cubandum est: iudicatum me uxor ducit domum.%}
49. INPENDIO pro magis. Plautus Aulularia



     {%atque ille vero minus minusque inpendio%}
     {%curare minusque me inpertire honoribus.%}
     


50. INDIPISCERE, petere, usurpare. Plautus Aulularia



     {%Nec partem tibi%}
     {%adeo cuiust indipisces; neque furem excipies?%}
     


51. INCRVSTATVM. Varro Ταφῇ Μενίππου λιθόστϱωτα pavimenta et
parietes <in>crustatos.

52. INPOTENS, valde potens. Cicero Tusculanarum lib. V qui nihil
metuant, nihil angant, nihil concupiscant, nulla inpotentia
ecferantur.

53. INAVDITVM, quod non audiat, in veteribus prudentibus lectum
est quaedam animalium aliud alio carent; aut <caeca> natura
gignuntur aut inodora aut inaudita.

54. INFESTVM, cui aliud sit infestum. M. Tullius Pro Plancio
dolebam, iudices, et acerbe ferebam, si huius salus ob eam ipsam
causam esset infestior, quod is meam salutem atque vitam sua
benivolentia, praesidio custodiaque texisset.

55. IGNARVM, quod nesciatur aut sit incognitum. Vergilius Aen.

     {%ignarum Laurens habet ora Mimanta.%}
Sallustius Ingurthino bello amore humanae cupidinis ignara
visendi.

56. INLATEBRARE a latebris honestissime dictum. Caelius
Annalibus, lib. I arma plerique abiciunt atque inermis in
latebras se inlatebrant.

57. INIMICITIA numero singulari. Ennius



     {%eo ego ingenio natus sum:%}
     {%amicitiam atque inimicitiam in frontem promtam gero.%}
     


58. INPVNO, quod est inpudens. Lncilius lib. II

     {%homo inpuratus et inpuno est rapister.%}
59. INFINITIO, quasi sine fine et indefinitio. Cicero De finibus
bonorum et malorum lib. I quorum incursione non solum videamus,
sed etiam cogitemus; infinitio ipsa, quam apeirian vocant.

60. IN POPVLVM pro ad populum. Sisenna Historiarum lib. III
servulum eius, praemio libertatis inductum magno cum tumultu
conventum in populum produxit armatum.

61. INMISSVM pro demissum, prominens et longius pendens. Sisenna
Historiarum lib. III cum conplures men | ses barba inmissa et
intonso capillo. Vergilius Aeneidos lib. III

     {%Respicimus. Dira inluvies inmissaque barba.%}
62. IVSSO pro iussu. Sisenna Historiarum lib. IIII tamen
Tudertibus senati consulto et populi iusso dat civitatem.

63. IACTVOSAE positum pro iactantes. Cicero in Oratore tum sunt
luminosae et quasi iactuosae partes duae.

64. INCISIM. Cicero in Oratore haec quidem duo binis pedibus
incisim; deinde membratim «tu dicere solebas».

65. INPORTATVM pro inlatum, quomodo EXPORTATVM ablatum. Cicero De
oratore <lib. I > publicis rebus quae adiumenta per homines
eloquentissimos inportata. Idem lib. II modo enim huc ista sunt
inportata.

66. INFITIATORES sunt falsi criminis obiectores. Cicero De
oratore lib. I non intellegebat, ut, si ille infitiator probasset
iudici, ante petitam esse pecuniam quam esset coepta deberi.

67. INSIGNITE, cum indicio notae. Cicero De oratore lib. II nec
inprobum notari ac vituperari insignite posse.

68. INVITIVS, ab eo quod est invitus. Cicero De oratore lib. II
quem ego paulo sciebam vel pudentius vel invitius, nolo enim
dicere de tam suavi homine fastidiosius.

69. INEXTINGVIBILIS. Varro Cato vel de liberis educandis mala
enim consuetudo, diu inroborata, est inextinguibilis.

70. INNVMERALI pro innumerabili. Lucretius lib. II

     {%non esse unica, sed numero magis innumerali.%}
 INCIPIT PER L LITTERAM  

1. LATER. Varro Ἑϰατόμβῃ, πεϱὶ θυσιῶν



     {%Ludon fluens sub Sardibus flumen tulit%}
     {%aurum, later quod conquadravit regius.%}
     


Idem Sesqueulixe ubi dicuntur barbari innumerabiles lateres
aureos habuisse. Idem Manio

     {%hic ut quadrato latere stipatae strues.%}
2. LVTAVI pro lui. Varro Ἑϰατόμβῃ, πεϱὶ θυσιῶν habes qui et cuius
rei causa fecerim hecatomben. In quo ego, ut puto, quoniam est
luere solvere, lutavi.

3. LVCVNS Varro Periplu lib. II, πεϱὶ φιλοσοφίας



     {%nulla ambrosia ac nectar; non alium et sardae, set%}
     {%panis, pemma, lucuns, cibus qui purissimus multo est.%}
     


Idem Sciamachia, πεϱὶ τύφου



     {%vinum, pemma, lucuns,%}
     {%nihil adiuvat ista ministrat.%}
     


Afranius Fratriis



     {%Pistori nubat? Cur non scribilitario,%}
     {%ut mittat fratris filio lucuentulos?%}
     


4. LONGVRIO, id est longus. Varro Triphallo, πεϱὶ ἀϱϱενότητος ego
nihil Varro, <v>ideo; ita hic <obs>curat, qui ante me est,
nescio qui longurio.

5. LOTIOLENTE dictum veluti lutulente, a lotio. Titinius Varo

     {%lotiolente! Flocci fiet. † cular | cultor!%}
6. LENITVDINE pro lenitate. Turpilius Philopatro



     {%mira lenitudine%}
     {%ac suavitate abundat.%}
     


Cicero Tusculanarum lib. V «lenitudo orationis, mollitudo
corporis». Ea si bona ducemus, quid erit in philosophi gravitate?
Et in Verrem quanta me tua non modo lenitudo.

7. L<A>ETITVDINE pro laetitia. Accius Alcmeone



     {%ut me depositum inmerentem repentino alacrem%}
     {%reddidisti atque excitasti ex luctu in l<a>etitudinem!%}
     


Idem Bacchis

     {%quanta in venando affecta est l<a>etitudine!%}
8. LARGITAS pro largitione. Turpilius Paraterusa



     {%eho dic mihi, an oblita, obsecro, es eius crebras
     mansiones%}
     {%ad amicam, sumpti largitatem?%}
     


M. Tullius De republica lib. III Pyrrhi videlicet largitas † acos
aut Samnitium copia<e> Curio defuerunt.

9. LVMINOSVM, positum pro claro. Cicero in Oratore tum sunt
maxime luminos<a>e et quasi iactuosae partes duae.

10. LAXITAS. Sallustius Historiarum lib. IIII simul eos et
cunctos iam inclinatos laxitate loci plures cohortes atque omnes,
ut in secunda re, pariter acres invadunt. M. Tullius De officiis
lib. I et admittenda hominum cuiusque modi multitudo, adhibenda
cura est laxitatis.

11. LAMENTAS pro lamentationes. Pacuvius Hermiona

     {%lamentas, fletus facere conpendi licet.%}
12. LAETARE et LAETISCERE, laetificare. Livius Aegist<h>o

     {%iamne oculos specie laetavisti optabili?%}
Accius Pelopidis

     {%et te ut triplici laetarem | bono.%}
Sisenna lib. IIII utrumne divi cultu erga se mortalium laetiscant
an superna agentes humana neglegant.

13. LITTEROSVS, litteratus. Cassius Hemina Annalium lib. III Homo
mere litterosus.

14. LATIBVLET et LATIBVLETVR pro lateat. Laevius Erotopaegnion



     {%nocte ut opertus amictu%}
     {%latibuletur.%}
     


Publilius Putatoribus

     {%Progredere et nequis latibuletur, perspice.%}
15. LVPARI, ut scortari vel prostitui. Atta Aquis caldis

     {%cum meretricie nostro ornatu per vias lupantur.%}
Lucilius lib. V



     {%et divos ture precemur,%}
     {%consilium fassi, placeatne inpune luperis.%}
     


16. LVSVS vel LVSIO, qui ab omnibus ludus dicitur. Varro
Marcipore utri magis sunt pueri? Hi pusilli nigri, qui expectant
nundinam, ut magister dimittat lusum. Idem Cato vel de liberis
educandis ab huiuscemodi lusionibus radices crudelitas agere
solet.

17. LABORIOSVM, in quo laboretur. Calvus Poematis

     {%durum rus fugit <et> laboriosum.%}
18. LVTESCIT honeste dictum in poematis, tametsi auctoritatis sit
ignobilis

     {%sanguine diluitur tellus, cava terra lutescit.%}
19. LIBELLIONEM, ut tabellionem. Varro Manio tum ad me fuerunt,
quod libellionem esse sciebant.

20. LIMVM, obtortum. Varro Manio altus alieno <sumptu neque post
respiciens neque ante prospi>ciens, sed limus intra limites
culinae.

21. LACESSERE positum provocare. Cicero in Oratore et Aristotoles
Isocraten lacessivit et Xenophontis | voce Musas quasi locutas
ferunt. Et Tusculanarum lib. V inpulsi sumus ad philosophiae
scriptiones, verum etiam lacessiti.

22. LEN<T>ITVDINEM, pro lenitate, Cicero Tusculanaram lib. IIII
eamque, quam lenitatem nos dicimus, vitioso lentitudinis nomine
appellant.

23. LEAE pro leaenae. Lucretius lib. V

     {%inritata leae iaciebant corpora saltu.%}
24. LIGELLVM, tuguriolum, domicilium breve. Plautus Aulularia

     {%suo ligello fumus si qua exit foras.%}
25. LICITARI, congredi, pugnare. Ennius



     {%pars ludicre saxa%}
     {%iactant, inter se licitantur.%}
     


Caecilius Hymnide



     {%quae narrare inepti est scutras ferventis.%}
     {%Quin mac<h>aera licitari adversum ahenum coepisti
     sciens?%}
     


26. LONGISCERE, longum fieri vel frangi. Ennius lib. XVII



     {%neque corpora firma%}
     {%longiscunt quicquam.%}
     


Idem

     {%Cum sola est, eadem facient longiscere longe.%}
27. LIGVRRIRE, degustare, unde ABLIGVRRIRE, multa avide
consumere. Horatius

     {%semessos pisces tepidumque ligurrierat ius.%}
Catullus

     {%Priapo de meo ligurrire libido est.%}
28. LATROCINARI, militare mercede. Plautus Cornicularia

     {%latrocinatus annos decem Demetrio.%}
Qui aput regem in latrocinio fuisti, stipendium acceptitasti.
Ennius



     {%fortunasque suas coepere latrones%}
     {%inter se memorare.%}
     


29. LAVERNA, dea cui supplicant fures. Plautus Cornicula[ria]

     {%Mihi Laverna in furtis celebrassit manus!%}
Lucilius lib. XVII

     {%si messes † facis | Musas, si vendis Lavernae.%}
30. LVCVLENTITATEM, a luculento. Caecilius Hymnide

     {%vide luculentitatem eius et magnificentiam!%}
Laberius Tusca

     {%dominus noster tua luculentitate captus.%}
31. LVSTRATVS luxuriosus a lustris, abditis locis. Plautus Casina

     {%unde es, nihili? Vbi lustretur? Vbi bibatur?%}
32. LVSCIOSI, qui ad lucernam non vident et μύωπες vocantur a
Graecis. Varro Disciplinarum lib. VIII vesperi non videre, quos
appellant lusciosos.

Idem Andabatis

     {%edepol, idem caecus, non lusciosus est%}
33. LEMVRES, larvae nocturnae et terrificationes imaginum et
bestiarum. Varro De vita populi Romani lib. I quibus temporibus
in sacris fabam iactant noctu ac dicunt se Lemurios domo extra
ianuam eicere.

 INCIPIT PER M LITTERAM  

1. MOLLITVDINEM pro mollitie. Varro Papia papae, πεϱὶ ἐγϰωμίων



     {%sigilla, in mento inpressa Amoris digitulo,%}
     {%vestigio demonstrant mollitudinem.%}
     


Cicero De oratore lib. III in ipso tactu moderni et mollitudinis
et levitatis.

2. MIRIVS, magis mirum. Varro Γνῶθι σεαυτόν



     {%non subsilis ac plaudis et ab Arato posces astricam%}
     {%coronam? Quid enim hoc mirius?%}
     


3. MANDARE positum pro conmendare. Sisenna Historiae lib. III
post principia paulatim recedunt atque inde cum paucis fugae se
mandant. Vnde et PROCVRATIONEM MANDARE, conmendare, vel CAVSAM |
sentire poteris.

4. MACRITVDINEM, pro macie. Plautus Captivis

     {%ossa atque pellis sum miser macritudine.%}
5. MVSTVM non solum vinum, verum novellum quidquid est, recte
dicitur. N<a>evius Gymnastico



     {%«utrum est melius: virginemne an viduam uxorem ducere?»%}
     {%«Virginem, si musta est».%}
     


6. MAXIMITAS positum pro magnitudine. Lucretius lib. II

     {%ne quaedam cogas inmani maximitate.%}
7. MVLTESIMA pars nove posita, quantitas infinita. Lucretius lib.
VI

     {%quam parvula pars et quam multesima constet.%}
8. MISERITVDINEM pro miserai vel misericordia, Accius Astyanacte



     {%Troia est testis: quaere ex aliis, qui illius
     miseritudine%}
     {%nomen clarum in humili saxo multis memorant vocibus.%}
     


Idem Alphesiboea

     {%cum ipsa sim ita, miseritudo meorum nulla est liberum.%}
9. MAESTITVDO pro m<a>estitia. Accius Telepho



     {%quem ego ubi aspexi, virum memorabilem%}
     {%intui viderer, ni vestitus taeter, maestitudo,%}
     {%vastitudo praedicarent hominem esse.%}
     


Plautus Aulularia

     {%cui tanta mala maestitudoque optigit.%}
10. MAGNITATE pro magnitudine. Accius Bacchis



     {%nam neque sat fingi neque dici potest%}
     {%pro magnitate.%}
     


11. MACELLVM dictum pro macilentum. Lucilius probat lib. VI

     {%si nosti, non magnus homo est, nasutus, macellus.%}
12. MACORE pro macie. Pacuvius Periboea



     {%corpusque meum tali%}
     {%m<a>erore, errore, macore senet.%}
     


Varro Serrano, πεϱὶ ἀϱχαιϱεσιῶν noster Atticus rivalis, homo item
lectus in curiam cum macescebat.

13. MATRESCAM, matris similis fiam. Pacuvius Duloreste

     {%Vtinam nunc matrescam ingenio, ut meum patrem ulcisci
     queam!%}
14. MVNIA, officia. Sallustius Historiae lib. III ac tum maxime,
uti solet in extremis rebus, sibi quisque carissimum domi
recordari cunctique omninm ordinum <munia> extrema sequi. Plautus
Mercatore

     {%dicens pro meritis gratum me et munem fore.%}
15. METARI, partire, unde et METATORES. Vergilius Georgicorum
lib. II



     {%Si pinguis agros metabere campi,%}
     {%densa aere.%}
     


Caelius Annali lib. VI omnes simul terram cum classi accedunt,
navibus atque scaphis egrediuntur, castra metati signa statuunt.
Vnde hodieque METATORES dicimus.

16. MAMMEATAM, mammosam. Plautus in Poenulo

     {%cuius amicam mammeatam.%}
17. MVSIMONES, asini, muli aut equi breves. Lucilius lib. VI

     {%praedium emit, qui vendit equum, musimonem.%}
Cato de Letorio asinum aut musimonen aut arietem.

18. MAESTAS pro m<a>estificas. Laberius Tusca

     {%Concitatam mobilitata mente maestas.%}
19. MICTYRIS, paupercula pulmentaria. Lucilius lib. XX



     {%pulmentaria ut intibus aut aliqua id genus herba%}
     {%et ius m<a>enarum; bene habet se, mictyris haec est!%}
     


20. MAESTARET pro maerentem faceret. Accius Myrmidonibus



     {%quodsi, ut decuit, stares | mecum aut meus maestaret
     dolor,%}
     {%iam diu inflammari Atridae navis vidissent suas.%}
     


21. MADORE. Sallustius Historiae lib. IIII quasi par in oppido
festinatio et ingens terror erat, ne ex latere nova munimenta
madore infirmarentur; nam omnia oppidi stagnabant redundantibus
cloacis adverso aestu maris.

22. MERCATIS pro mercantibus. Sallustius Historiarum lib. V
ceteri negotia sequebantur familiaria legatorum aut tribunorum,
et pars sua conmeantibus mercatis.

23. MACERIES. Afranius Excepto



     {%si ille haec nunc sentit, facere illi satis%}
     {%vis, quanta illius mors sit maceries tibi?%}
     


24. MANVBIAS, manus exubiae. N<a>evius Danae

     {%manubias, subpetat pro me.%}
25. MVTVVM pro mutuo. Lucilius lib. XXVII

     {%etsi maxime quod spero, mutuum hoc mecum facis.%}
26. MORDICVS. lib. XXVI Lucilius

     {%mordicus petere aurum ex flamma expediat, e c<a>eno
     cibum.%}
Plautus Men<a>echmis

     {%iamdudum oportuit nasum ademptum mordicus.%}
27. MONSTRIFICABILE. Lucilius lib. XXVI

     {%nunc ignobilitas his mirum ac mostrificabile.%}
28. MENDICARIER pro mendicare et MENDICABVLVM pro mendicatione.
Plautus Vidularia



     {%Malim moriri meos quam mendicarier:%}
     {%boni miserantur illum, hunc inrident mali.%}
     


Idem Aulularia

     {%Memorare nolo, hominum mendicabula.%}
29. MERTARET mergeret. Accius Antenoridis

     {%fortasse an si<n>t quos hic non mertaret metus.%}
Idem Deiphobo



     {%vel hic qui me aperte effrenata inpudentia%}
     {%praesentem praesens dictis mertare institit.%}
     


30. MVGINARI, murmurare. Lucilius lib. VII

     {%muginamur, molimur, subducimur.%}
Atta Aquis caldis

     {%atque ita muginantur hodie; atque ego occlusero fontem.%}
31. MEDVLLITVS, a medullis. Varro Cras credo, hodie nihil



     {%atque ut igni fervido medullitus%}
     {%aquiloniam intus eruat frigedinem.%}
     


Plautus Truculento



     {%ostendit sese iam mihi medullitus,%}
     {%infidelem numquam, dum vivam fore.%}
     


Ennius Satyrarum lib. III



     {%Enni poeta, salve, qui mortalibus%}
     {%versus propinas flammeos medullitus.%}
     


32. MERITISSIMO. Turpilius Paraterusa

     {%meritissimo te magni facio.%}
Caecilius Asoto

     {%meritissimo hic me eiecit ex hac decuria.%}
33. MINITABILITER pro minaciter. Accius in Aeneadis



     {%Caleti voce canora,%}
     {%fremitu peragrant minitabiliter.%}
     


Pacuvius in Antiopa

     {%minitabiliterque increpare dictis saevis incipit.%}
34. MORSICATIM. Su<e>i<u>s Pullis

     {%sic incedunt et [in] labellis morsicatim lusitant.%}
35. MVTATILITER, a mutando. Varro Cras credo, hodie nihil



     {%quibus instabilis animus ardens mutatiliter havet habere,
     et%}
     {%non habere.%}
     


36. MORDICIBVS et MORDICVS pro morsu, pro morsibus. Plautus
Aulularia

     {%asini me mordicibus scindant, boves incursent cornibus.%}
Cicero Academicorum lib. III perspicuitatem, quam mordicus tenere
debemus, abesse dicamus.

37. M<A>EANDER est picturae genus, adsimili opere labyrinthorum,
claviculis inligatum. Varro Ταφῇ Μενίππου | πεϱιεχοντάϱια mihi
facies maeandrata et vinculata, atque in medio pinges orbem
terrae. Vergilius lib. V



     {%victori chlamydem auratam, quam plurima circum%}
     {%purpura m<a>eandro duplici Meliboea cucurrit.%}
     


38. MANSVM, mandendum aut mansatum. Varro Γνῶθι σεαυτόν



     {%dein cereali fructu ut siccum%}
     {%pareret mansum, quo venarum%}
     {%sanguine rivos conpleret.%}
     


Lucilius lib. XXX



     {%sperans aetatem eadem <me>%}
     {%haec proferre potesse et mansum ex ore daturum.%}
     


39. MVLIERAVIT, ut effeminavit. Varro Γνῶθι σεαυτόν



     {%et rex%}
     {%et misellus ille pauper amat habetque ignem intus acrem.%}
     {%hic ephebum mulieravit; hic ad moechada adulescentem%}
     {%cubiculum pudoris primus polluit.%}
     


40. MEMORDI, PEPOSCI, PEPVGI, SPEPONDI in veteribus lecta sunt.
Atta in Conciliatrice

     {%ursum se memordisse autumat.%}
Laberius in Gallis



     {%de integro patrimonio%}
     {%meo centum milia nummum memordi.%}
     


Ennius

     {%non est, ut si me canis memorderit.%}
Cetera in obscurioribus invenimus.

41. METVS nove et eleganter positum. Sallustius Historiarum lib.
I id bellum excitabat metus Pompei victoris. Hoc est, quod de
Pompeio metueretur.

42. MENDICIMONIVM et MOECHIMONIVM. Laberius in libro quem
Cophinum inscripsit. In eo verba haec inveniet, qui doctrinae
studium putaverit | adhibendum. In eo quoque libro MANVATVS, quod
est furatus, invenire <est>.

43. MEDIOXIMVM, medie acutum modo. Varro Mod<i>o



     {%quid aliud est quod Delphice canat columna litteris%}
     {%suis ἄγαν μηθέν, † iudam nos facere mortalem ad modum,%}
     {%medioxime, ut quondam patres nostri loquebantur.%}
     


44. MASCVLVM pro forti ac vehementi. Varro Ὄνος λύϱας si non plus
testiculorum offenderis quam in castrato pecore in Apulia,
vincor non esse masculum ad rem.

45. MANCVM, debilem. M. Tullius De finibus bonorum et maloram
lib. III sed etiam alteris tribus, qui mancam fore putaverunt
sine aliqua accessione virtutem.

46. MINVTVM positum pro brevi. Varro Epistula Latina si venisses
Capuam, quod et pueros minutos vides libenter et maioris
animadvertere non vis. M. Tullius Verrinarum lib. III
reticulumque ad naris admovebat tenuissimo lino, minutis maculis,
plenum rosae.

47. MACERIAE. Sisenna Historiarum lib. III post villarum macerias
ac parietinas quinque cohortis in insidiis reliquit.

48. MANIPVLATIM, conlecta manu. Sisenna Historiarum lib. III
requiescendi spatium nacti, cum densiores manipulatim resistere
hostibus instituissent.

49. MVLTIFARIAM, partibus multis. Sisenna Historiarum lib. III
quod loca palustriaque erant et alte multifariam confossa.

50. MARSVPPIVM, sacculum. Varro Cato vel de liberis educandis ex
quo perspicuum est maiorem | curam habere nos marsuppii quam
vitae nostrae.

51. MOLIMENTVM pro conatu. Sisenna Historiarum lib. IIII Galli
contra magno cum molimento ac perpetuo sonu procedunt.

52. MODIMPERATORES, quasi modum imperantes. Varro Rerum humanarnm
lib. XX in conviviis qui sunt instituti potandi modimperatores
magistri.

53. MAGNILOQVENTIA. Cicero in Oratore quod ille dactylicus
numerus <h>exametrorum magniloquentiae sit accommodatior.

54. MINISTRATRIX positum pro ministra. Cicero De oratore I sed
omnes comites ministratricesque esse [de] oratoris diceres.

55. MALE AVDIAM. Cicero De oratore lib. II in quo ego, non quo
libenter male audiam, sed quia causam non libenter remitto,
nimium patiens et lentus existimor.

56. MVLTITVDO positum pro frequentia aut copia. Cicero De oratore
lib. III sed ut pontifices veteres propter sacrorum multitudinem
tres viros epulones esse voluerunt. In eodem hunc etiam, qui
familiarior nobis propter scriptorum multitudinem est.

57. MVLIEROSITAS, cupiditas femineae voluptatis. Cicero
Tusculanarum lib. IIII similiterque ceteri morbi, ut gloriae
cupiditas, ut mulierositas, ut ita appellem eam quae graece
φιλογυνία dicitur.

58. MEMORIA positum pro vetustate. Pacuvius Chryse



     {%perque nostram egregiam unanimitatem, quam memoria%}
     {%deiugat.%}
     


59. MVRMVRILLVM, murmuratio. Plautus | Rudente

     {%nolo ego murmurillum neque susurrum fieri.%}
Idem

     {%Quid murmurillas tecum et te discrucias?%}
60. MEDIASTRINOS, non balnearum, sed ministros et curatores
aedium legimus. Lucilius lib. XV

     {%vilicum Aristocratem, mediastrinum atque bubulcum.%}
Cato in Praeceptis ad filium Illi imperator tu, ille ceteris
mediastrinus.

 INCIPIT PER N LITTERAM  

1. NVPERVM pro recenti positum, ab eo quod est nuper, id est ante
non multum temporis. Plautus Captivis



     {%quid? Tu una nocte postulavisti et die%}
     {%recens captum hominem, nuperum, novicium.%}
     


2. NEMINIS positum pro nullius. Plautus Captivis



     {%Neminis%}
     {%me miseret; nam mei miseret neminem.%}
     


Lucilius lib. XXX

     {%neminis ingenium tantum confidere oportet.%}
3. NOXITVDO pro noxia. Accius Armorum iudicio



     {%† ocule noxitudo%}
     {%oblitteretur Pelopidum ac per nos sanctescat genus.%}
     


4. NVBERE veteres non solum mulieres, sed etiam viros dicebant,
ita ut nunc Itali dicunt. Pomponius Pannuceatis



     {%sed meus%}
     {%frater maior, postquam vidit me vi deiectum domo,%}
     {%nupsit posterius dotatae, vetulae, varicosae, vafrae.%}
     


5. NITIDITATEM pro nitore. Accius Bacchis

     {%formae figurae nitiditatem, hospes, geris.%}
6. NVMEN pro ornatu. Vergilius Aeneidos lib. II

     {%vadimus inmixti Danais, haut numine nostro.%}
7. NOENVM pro non. Lucilius lib. XXX

     {%sed | tamen hoc dicas quid rest? Si noenu molestum est.%}
Varro epistula ad Fufium si hodie noenurn venis, cras quidem, si
veneris meridie die natali Fortis Fortunae.

8. NEVVLT pro non vult. Titinius Setina

     {%ipsus quidem hercle ducere sane nevult.%}
Plautus Trinummo

     {%filiam meam tibi desponsatam esse audio, nisi tu nevis.%}
9. NIGRET, nigra fit. Pacuvius Chryse

     {%solisque exortu capessit candorem, occasu nigret.%}
Accius Bacchis

     {%idem splendet saepe, ast idem nimbis interdum nigret.%}
10. NITIDANT, abluunt, dictum a nitore. Ennius Cresphonte

     {%eam secum advocant, eunt ad fontem, nitidant corpora.%}
Accius Thebaide



     {%† quini Dircaeo fontei advenient, mundule%}
     {%nitidantur † vulgo quadripedantum sonipedum.%}
     


11. NIXVRIRE, niti velle. Nigidius Commentariorum grammaticorum
XXV nixurit, qui niti vult et in conatu saepius aliqua re
perpellitur.

12. NOTIFICEM, notam faciam. Pomponius Atreo



     {%nunc te obsecro,%}
     {%stirpem ut evolvas meorum <rem>que notifices mihi.%}
     


13. NVMELLAE, machinae genus ligneum, ad discruciandos noxios
paratum, quo et collum et pedes inmittunt. Plautus Asinaria

     {%nervos, catenas, carcerem, numellas, pedicas, boias.%}
14. NVGIVENDOS Plautus dici voluit omnes eos, qui aliquid
mulieribus vendant; nam omnia, quibus matronae utuntur, NVGAS
voluit appellari. Plautus in Aulularia

     {%ubi nugivendis res soluta est omnibus.%}
15. NIDVS pro poculo. Varro Quinquatribus



     {%quam lympha melius e lacuna fontium%}
     {%adlata nido potili permisceat.%}
     


16. NIDVLANTVR. Varro Hebdomadon primo dies deinde illos, quibus
alcyones hieme in aqua nidulantur, eos quoque septem esse dixit.

17. NESCIVM pro incognito. Plautus in Rudente

     {%quae in locis nesciis nescia spe sumus.%}
18. NOCTESCERE, caecari. Furius Poematis, etsi est auctoritatis
incertae

     {%omnia noctescunt tenebris caliginis atrae.%}
19. NEPAM quidam cancrum putant ad illud Plauti

     {%retrovorsum cedam; imitabor nepam.%}
Et illud aliud

     {%aut cum nepa est.%}
Set dubium in utroque, nam vere NEPA scorpius dicitur. M. Tullius
De finibus bonorum et malorum lib. | V serpere anguiculos,
natare anaticulos, volare merulas, cornibus uti videmus boves,
nepas aculeis, suam denique cuique naturam esse ad vivendum
ducem.

20. NEX pro nece. Sisenna Historiarum lib. IIII quoniam neque mea
nex neque intercessio posse videtur illorum dementem reprimere
audaciam.

21. NENIA, ineptum et inconditum carmen, quod a conducta muliere,
quae PRAEFICA diceretur, is, quibus propinqui non essent,
mortuis exhiberetur. Varro De vita populi Romani lib. IIII ibi a
muliere, quae optuma voce esset, perquam laudari; dein neniam
cantari solitam ad tibias et fides.

 INCIPIT PER O LITTERAM  

1. OBSC<A>EVAVIT, quasi sc<a>evum, malum omen | obstulit. Plautus
in Asinaria

     {%metuo, cum illic obscaevavit meae falsae fallaciae.%}
2. OPIMITAS, ab opimo. Plautus Asinaria

     {%maxumas opimitates, gaudio exfertissimas.%}
Idem Captivis

     {%maximas opimitates opiparasque offert mihi.%}
3. OBBA, poculi genus, quod nunc VBBA dicitur. Varro Est modus
matulae, πεϱὶ μέθης dolia atque apothecas tricliniaris, Melicas,
Calenas obbas et Cumanos calices.

4. OPVLENTITAS pro opulentia. Plautus in Milite Glorioso

     {%quasique eius opulentitate<m> reverearis.%}
Caecilius Plocio



     {%opulentitate nostra sibi iniuriam%}
     {%factam.%}
     


5. ORBITVDINIS pro orbitate. Accius Amphitryone

     {%miseret lacrimarum, luctuum, orbitudinis.%}
Turpilius Thrasyleone

     {%hoc te oro, ut illius conmiserescas miserai orbitudinis.%}
Pacuvius Duloreste

     {%vel cum illum videas sollicitum orbitudine.%}
6. OCQVINISCERE est proprie inclinari. Pomponius Prostibulo



     {%ut nullum civem pedicavi per dolum,%}
     {%nisi ipsus orans ultro qui ocquinisceret.%}
     


Idem Pistore



     {%nisi nunc aliquis subito obviam occurrit mihi,%}
     {%qui ocquiniscat, quo conpingam terminum in tutum locum.%}
     


7. OBLITTERARE est obscurefacere et in oblivionem ducere. Accius
Agamemnonidis



     {%inimicitias Pelopidum%}
     {%extinctas iam atque oblitteratas memoria renovare.%}
     


8. OFFENDO, offensio. Afranius Vopisco

     {%quae nunc offendo saepe procul nostra sit mala.%}
9. OLAT pro oleat. Afranius Fratriis

     {%non potest quin illa stacta longeque et multis olat.%}
Pomponius Aleonibus

     {%aleo ludam, sane meae male olant manus.%}
10. OBSORDVIT, obsolevit. Caecilius Hypobolimaeo Rastraria

     {%obsorduit iam haec in mea aerumna miseria.%}
11. OBSTRIGILLARE, obstare. Ennius Satyrarum lib. II

     {%restitant, occurrunt, obstant, obstringillant,
     obagitant.%}
Varro Manio lex neque innocenti propter simultatem obstrigillat
neque nocenti propter amicitiam ignoscit. Idem De re rustica lib.
I tu, inquit, invides tanto scriptori obstrigillandi causa, [ut]
cum praeclara quaedam ne laudes. Idem De vita populi Romani lib.
IIII quod Curio, cum id fecisset, dicebat | amicis, ut illi
renuntiaretur se obstringillaturum, ne triumphus decerneretur aut
ne iterum fieret consul.

12. OBVARARE, pervertere, depravare dictum a varis. Ennius
Achille

     {%nam consiliis obvarant, quibus tam concedit hic ordo.%}
13. OBSECVNDANTER, obsequenter. Nigidius De dis lib. I cum autem
id quid sit quaerimus, obsecundanter naturae viverent.

14. OCVLITVS, ut ANIMITVS, MEDVLLITVS. Plautus Cornicula

     {%amant ancillam meam Pheidulium oculitus.%}
15. OSSICVLATIM, ut [si] minutatim. Caecilius Fallacia

     {%ossiculatim Parmenonem de via liceat legant.%}
16. OFFICERE, obesse. M. Tullius De officiis lib. III demoliri
ea, quorum altitudo officeret auspiciis.

17. OLIVITATEM, fructus oleae, Varro in Gloria, πεϱὶ φθόνου



     {%tum denique, omnis cum lucerna conbusta est%}
     {%in lucubrando olivitasque consumpta est.%}
     


Idem De re rustica lib. I non modo integra eximi, sed etiam
maiora quam in arbore umquam pependerint. De olivitate oleas esui
optime condi scribit Cato.

18. OCCEPSO, coepero. Plautus in Amphitryone

     {%ni ego illi puteo, si occepso, animam omnem
     intertraxero.%}
19. OSA SVM pro odi. Plautus in Amphitryone

     {%inimicos semper osa sum optuerier.%}
20. ORBITVM, dictum per orbem. Varro Γνῶθι σεαυτόν



     {%ut sidera caeli,%}
     {%divum circum terram atque axem%}
     {%quae volvuntur motu orbito.%}
     


21. OPVLISCERE, ab opulento, dictum decore. Furius Poematis

     {%quo magis in patriis possint opuliscere campis.%}
22. OCCVLE, occulta. Cicero De oratore lib. II interiuncta
argumentorum plerumque occulas, ne quis ea numerare possit.
Vergilius Georgicorum lib. II



     {%quod superest, quaecumque premes virgulta per agros,%}
     {%sparge fimo pingui et multa memor occule terra.%}
     


23. OPINABILE. Cicero Academicorum lib. I itaque hanc omnem artem
rerum opinabilem appellaba<n>t.

 INCIPIT PER P LITTERAM  

1. PAENVLARIVM, quasi theca et vagina paenulae. Novius Fullonico



     {%non multo post sonarium accepit, absedet,%}
     {%consequitur paenularium | cilotrum petit.%}
     


2. PLEBITATEM, ignobilitatem. Cato pro Veturio propter tenuitatem
et plebitatem. Hemina in Ann. quicumque propter plebitatem agro
publico eiecti sunt.

3. PETILVM, tenue et exile. Lucilius lib. XII

     {%insignis varis cruribus et petilis.%}
Plautus Plocino

     {%nam coloratum frontem habet, petilis, habris.%}
[PETILIS tenuis dicit, HABRIS mollis dicit.]

4. PACES plurali numero nove positum. Varro De vita populi Romani
lib. III animadvertendum primum, quibus de causis et quemadmodum
constituerint paces; secundum, qua fide et iustitia eas
coluerint.

5. PONDO MILLE OCTINGENTVM nove Varro De vita populi Romani lib.
III itaque rettulit auri pondo mille octingentum septuaginta
quinque. Gr<a>eci enim † heron mole dixerunt.

6. PANVS, tramae involucrum, quam diminutive PANVCLAM vocamus.
Lucilius lib. VIIII

     {%foris subteminis panus.%}
Est tumor quoque inguinum; ex formae similitudine sic vocatur.
Afranius Matertera

     {%inguem plemen, papulam, panum, tympanum.%}
Novius Optione

     {%qui me miserum miseriorem reddidit quam panus puerum.%}
Quod pueri aegrius patiantur hoc genus morbi

7. PENICVLAMENTVM a veteribus pars vestis dicitur. Ennius lib. XI
Annalis

     {%pendent peniculamenta unum ad quemque † pedum.%}
Lucilius lib. XVIIII

     {%peniculamento vero reprehendere | noli.%}
Caecilius Feneratore



     {%volat exsanguis, simul anhelat%}
     {%peniculamentum ex pallio datur.%}
     


8. PROGNARITER, strenue, fortiter et constanter. Plautus Persa

     {%«ego scio hercle utrumque velle.» «Age, indica
     prognariter»%}
Ennius Annalium lib. VI



     {%divi, hoc audite parumper,%}
     {%ut pro Romano populo prognariter armis%}
     {%certando prudens animam de corpore mitto.%}
     


9. PERPEROS, indoctos, stultos, rudis, insulsos, mendaces. Accius
Pragmaticis



     {%describere in theatro perperos%}
     {%popularis.%}
     


Idem eodem



     {%et eo plectuntur poetae quam suo vitio saepius,%}
     {%ductabilitate nimia vestra aut perperitudine.%}
     


10. PRAECOX, [et] praecoca, quod est inmatura. Ennius Annali lib.
VIII

     {%praecox pugna est.%}
Lucilius lib. III

     {%annicula aspera atque <praecox.>%}
<Varro Synephebo, πεϱὶ ἐμμονῆς cum tempus revocat, ea> praecox
est fuga.

Novius

     {%huic puellae praecoquis libido inest.%}
11. POPVLATIM, per populos. Pomponius

     {%magnius poema placuit populatim omnibus.%}
12. PRAEMIATORES NOCTVRNI, praedones. N<a>evius Agrypnuntibus

     {%nam in scena vos nocturnos coepit praemiatores tollere.%}
13. POPVLACIA ut nugalia vel puerilia. Laberius Late loquente



     {%ibus dum populacia%}
     {%agimus per ludum.%}
     


14. POSSESTRIX , a possidendo. Afranius Liberto

     {%eius monilis possestricem.%}
Ita TONSTRIX, ita INPVLSTRIX, ita CVRSTRIX, ita PLAV<S>TRIX, ita
ADSESTRIX.

15. PERPETVASSIT, <sit> perpetua, aeterna. Ennius Annali lib.
VIIII



     {%libertatemque ut perpetuassit,%}
     {%† quemaximae.%}
     


16. PRAECISVM et OMASVM, partes carnis et | viscerum. N<a>evius
Nervularia

     {%praecisum, omasum, pernam, callos, † glifis, glandia.%}
Lucilius lib. XX

     {%illi praeciso atque epulis capiuntur opimis.%}
17. PISCVLENTVM positum piscosum, ut PVLVERVLENTVM. Cato Originum
lib. V origine fluvium Naronem magnum, pulchrum, pisculentum. Et
lib. VII fluvium Hiberum; is oritur ex Cantabris, magnus atque
pulcher, pisculentus.

18. PASCEOLVS, ex aluta sacculus. Plautus Rudente

     {%praeterea centum denaria Philippea in pasceolo seorsum.%}
Lucilius lib. XIII

     {%adde Syracusis sola pasceolum † alutamen.%}
Cato in Pansam pueris in ludo stilos, pasceolos furare.

19. PIEM, colam, custodiam. Plautus Asinaria



     {%ubi piem pietatem, si istoc more moratam tibi%}
     {%postulem placere, mater, mihi quo pacto praecipis?%}
     


20. PORTISCVLVS proprie est hortator remigum, id est, qui eam
perticam tenet, quae PORTISCVLVS dicitur, qua et cursum et
exhortamenta moderatur. Plautus Asinaria



     {%et meam partem loquendi et tuam trado tibi;%}
     {%ad loquendum atque ad tacendum tute habes portisculum.%}
     


Ennius lib. VIII Annalium



     {%tosam ante tenentes%}
     {%parerent, observarent, portisculus signum%}
     {%cum dare coepisset.%}
     


Laberius Cythera

     {%nec palmarum pulsus nec portisculi.%}
21. PERPLEXABILE, figuratum; quod aliud audiatur, aliud
sentiatur. Plautus Asinaria

     {%nec ullum verbum faciat perplexabile.%}
22. PRAESEGMINA proprie Plautus in Aulularia ea dici voluit quae
unguibus eminulis praesecantur



     {%quin ipse pridem tonsor ungues demserat;%}
     {%collegit, omnia abstulit praesegmina.%}
     


23. PIPVLO pro convicio. Plautus Aulularia



     {%ita me bene amet Laverna, te iam, nisi reddi%}
     {%mihi vasa iubes, pipulo te hic differam ante aedis.%}
     


24. PICOS veteres esse voluerunt quos Graeci grypas appellant.
Plautus Aulularia



     {%Pici divitiis, qui aureos montes colunt%}
     {%eos solus supero.%}
     


25. PERCELLERE evertere, percutere. Varro Parmenone

     {%alius teneram abietem solus percellit.%}
26. PINSERE, tundere vel molere. Varro Ταφῇ Μενίππου nec pistorem
ullum nossent, nisi eum qui in pristino pinseret far. Idem De
vita populi Romani lib. I nec pistoris nomen erat, nisi eius qui
ruri far pinsebat. [Nominati ita eo quod pinsunt].

27. PORCAS. Varro Ταφῇ Μενίππου non vides in publico ante
tabernas, qua populus ambulando, proinde ut in arato, porcas
reddit.

28. PVTIDVM, putre. Varro Ταφῇ Μενίππου inde putidas uvas, acinis
electis et comestis, extendit in lectis quondam. Cato Originum
lib. II si inde in navis putidas atque sentinosas commeatum
ponere volebant. Caecilius Andria

     {%conducit navem putridam.%}
Afranius Augure

     {%visus uset fallaci aspectu paries pictus putidus.%}
29. PAENITVDINEM Pacuvius Teucro



     {%quae desiderio alumnum paenitudine,%}
     {%squales scabresque inculta vastitudine.%}
     


30. PRAEBITIO, a praebendo, id est exhibendo. Varro Eumenidibus
quod ea die mea erat praebitio, | in ianuam «cave canem» inscribi
iubeo.

31. PVEROS pro servis. Varro Eumenidibus vix vulgus confluit non
Furiarum, sed puerorum atque ancillarum.

32. PAXILLVS, diminutivum, a palo. Varro Eumenidibus ubi dicatur
primus Zenon novam h<a>eresim novo paxillo suspendisse. Idem
Bimarco ut novum cribrum novo paxillo pendeat.

33. PROXVMI, id est proxumo. Cato contra Furium die proxumi hoc
dicit, sed ea declinatione a veteribus et CRASTINI et PRISTINI et
PRAEFISCINI dictum est.

34. PROPERATIM, id est properanter. Caecilius properatim in
tenebris istuc confectum est opus.

35. PERMITIES, periculum, exitium. Lucilius lib.XXVIIII



     {%nunc tu%}
     {%contra venis, vel qui in nuptis voluisse neges te,%}
     {%nec sine permitie!%}
     


Plautus Asinaria

     {%pellecebrae, permities.%}
36. PARCVIT, pepercit. N<a>evius Quadrigeminis

     {%suo labori is nullus parcuit.%}
37. PERBITERE, perire. Pacuvius Periboea



     {%nam me perbitere, illis opitularier%}
     {%quovis exitio cupio, dum prosim%}
     


Titinius Fullonia

     {%iam pridem egressa aut perbiteres.%}
Livius Tereo



     {%ego puerum interea ancillae subdam lactantem meae,%}
     {%ne fame perbitat.%}
     


Ennius Hecuba



     {%set numquam scripstis, qui parentem aut hospitem%}
     {%necasset, quos quis cruciatu perbiteret.%}
     


38. PIGRARE, retinere. Accius Epigonis



     {%Fateor; sed cur proferre haec pigrem aut huius dubitem
     parcere%}
     {%capiti?%}
     


Idem Chrysippo

     {%melius | pigrasse, quam properasse est nefas.%}
39. PROVIGERE, promovere, ecferre. Pacuvius Teucro

     {%aut me occide, illinc sei usquam provigeam gradum.%}
40. PVELLASCERE, ecfeminari vel evirescere. Varro Bais quod non
solum innubae fiunt communis, set etiam veteres puerascunt, et
multi pueri puellascunt.

41. PAL<A>ESTRICOS, quasi ex usu pal<a>estrae. Afranius Excepto

     {%etiam depellis mihi manum, palaestricos%}
42. POPVLATIM. Caecilius Obolostate



     {%Ego perdidi te, qui omnes servos perdo%}
     {%populatim: quaeso, ne ad malum hoc addas malum.%}
     


43. PRAESENTE, coram vel praesentibus. Pomponius Syris

     {%<qui> quidem aput forum praesente testibus mihi
     vendidit.%}
Accius Melanippo

     {%est rea aliqua, quam praesente his prius maturare
     institit.%}
Fenestrella Annali lib. II et quaedam exta praesente † exuis,
quaedam absente proiecissem. Novius Minta Medica

     {%te volumus dono donare pulchro, praesente omnibus.%}
44. PRIMITER pro prime et PRIMITVS pro primo. Pomponius Maccis
geminis

     {%Quin bono animo es? Video, erepis primiter de pannibus.%}
Lucilius lib. V



     {%sicuti, cum primos ficos propola recentis%}
     {%protulit et pretio ingenti dat primitus paucos.%}
     


45. PROGNARITER, audaciter. Plautus Persa

     {%age, indica prognariter.%}
46. PROPERATIM et PROPERITER, celeriter, properanter.
Quadrigarius Annali lib. II eo consules | propere exercitum
redducunt. Pomponius Buccone adoptato

     {%Pergis properatim?%}
Caecilius Plocio

     {%properatim in tenebris istuc confectum est opus.%}
Pacuvius Teucro



     {%mihi classem inperat%}
     {%Thessalum nostramque in altum ut properiter deducerem.%}
     


Accius Telepho



     {%remisque nixi properiter navem in fugam%}
     {%tradunt.%}
     


47. PRAEFRACTVM, durum, inflexibile. M. Tullius De officiis lib.
III ego etiam cum Catone meo saepe dissensi. nimis mihi
praefracte videbatur aerarium vectigaliaque defendere, omnia
publicanis negare. Et in Hortensio his contrarius Aristo Chius,
praefractus, ferreus, nihil bonum nisi quod rectum atque honestum
est.

48. PVLCRITAS pro pulcritudo. Caecilius Harpazomene



     {%Di boni!%}
     {%Quid illud est pulchritatis?%}
     


49. PROLETARII cives dicebantur qui in plebe tenuissima erant et
non amplius quam mille et quingentos aeris in censum deferebant.
Ennius Annali



     {%Proletarius publicitus scutisque feroque%}
     {%ornatur <ferro>.%}
     


50. PROSPICA et DESPICA, intenta et contemplata. Naevius
Astiologa

     {%hac sibi prospica, hac despica.%}
Potest ergo PROSPICVS et DESPICVS dici.

51. POLLENTIA, potentia, a pollendo dicta. Plautus Rudente

     {%ne inpiorum potior sit pollentia.%}
POLLERE ergo conmune est.

52. PROPITIABILIS, a propitiando. Ennius Caupuncula

     {%hinc est animus propitiabilis.%}
Ita et ADVLABILIS.

53. PAVXILLISPER, a pauxillo. Plautus Truculento

     {%plus decem pondo amoris pausillisper perdidit.%}
Id est, per particulas.

54. PONDERITATEM, a pondere, ut gravitatem. Accius Pragmaticon
lib. I et cuncta fieri cetera

     {%inbecilla † non quod ponderitatem gravitatemque nominis.%}
55. PVRITIA, puritas. Varro Rerum divinarum lib. I quae puritia
est infrequens polluta.

56. PRAELVMBARE, lumbos perfringere. Novius Vindemiatoribus

     {%coepit unumquemque praelumbare fustibus.%}
57. PVERAE pro puellae. Varro Devictis, πεϱὶ φιλονιϰίας



     {%properate vivere, puerae, qua sinit aetatula%}
     {%ludere, esse, amare et Veneris tenere bigas.%}
     


Idem De vita populi Romani lib. II sic in privatis domibus pueri
liberi et puerae ministrabant.

58. PVPAE et PVPI. Varro Aboriginibus, πεϱὶ ἀνθϱώπων φύσεως
itaque brevi tempore magna pars in desiderium puparum et
sigillorum veniebat.

Idem Tit<h>ono, πεϱὶ γήϱως

     {%ac mammam lactis sugentem pascere pupum.%}
59. PIPARE proprie gallinae dicuntur. Varro Aboriginibus, πεϱὶ
ἀνθϱώπων φύσεως



     {%mugit bovis, ovis balat, equi hinniunt, gallina%}
     {%pipat.%}
     


60. PROCVDERE dixit prolatare, producere Varro Τὸ ἐπὶ τῇ φαϰῇ
μύϱον, πεϱὶ εὐϰαιϱίας legendo autem et scribendo vitam procudito.
Vergilius Georgicorum lib. I



     {%durum procudit arator%}
     {%vomeris obtunsi dentem.%}
     


61. PRAECOX, id est praecoqua. Varro Synephebo, πεϱὶ ἐμμονῆς
verere, ne manu non mittat, cum tot Rom<a>e mendicari honestos
audissemus? Dare possis; | mittet; quod si non mittet, fugies, si
me audies. Cum tempus revocat, ea praecox est fuga.

62. PAVPERAT, id est pauperern facit. Plautus in Milite glorioso

     {%quae inproba est, pro mercis vitio dominum pretio
     pauperat.%}
Item Ac<h>aristione

     {%quam ego tanta pauperavi per dolum pecunia?%}
Titinius Privigna



     {%nam quid ego feci te advorsum aut patrem meum,%}
     {%quem pauperetis ambo vestris sumptibus?%}
     


Idem Varo

     {%Aecum est me habere: eos pauperem sumptu meo?%}
63. POTVS a bibendo. Lucilius lib. XXX

     {%serus cum e medio [ac] ludo bene potus recessit.%}
64. PAVCIENS pro raro dici veterum auctoritas docet. Titinius
Gemina



     {%postquam factus maritus, hac domo%}
     {%abhorres, tuam etiam uxorem paucies video.%}
     


Idem in eadem



     {%tu facis inique; in urbem paucies venire%}
     {%soles.%}
     


Caelius Annalium lib. VI consulto non pauciens arcessitum.

65. POLLICTORES sunt qui mortuos curant. Varro Mutuum muli
scabunt, πεϱὶ χωϱισμοῦ itaque si plures dies inter medici
discessum et adventum pollictoris interfuerunt, et id aestate,
videas. Varro Cosmotoryne, πεϱὶ φθοϱᾶς ϰόσμου



     {%propter cunam capulum positum%}
     {%nutrix tradit pollictori.%}
     


Plautus Asinaria

     {%ecquis currit pollictorem accersere?%}
66. PVTAMINA non solum arborum sunt, verum omnium rerum
purgamenta; nam quidquid ex quacumque re proicitur, PVTAMEN
appellatur. Plautus in Captivis

     {%nuculeum amisi; reliqui pigneri putamina.%}
67. PESTILITAS, pestilentia. Lucretius lib. | VI

     {%atque <ea> vis omnis morborum pestilitasque.%}
68. P<A>ENITVRVM. Accius Epinausimache



     {%quod si procedit, neque te neque quemquam arbitror%}
     {%tuae paeniturum laudis, quam ut serves, vide.%}
     


69. PAVSA est quies alicuius rei. Accius Epigonis



     {%sed iam Amphilochum huc vadere cerno et%}
     {%nobis datur bona pausa loquendi.%}
     


Lucilius Satyrarum lib. I

     {%haec ubi dicta, dedit pausam ore loquendi.%}
70. PROSPERARI, inpetrari. Lucilius lib. XXVI



     {%nec minima ei prosperatur pax, quod Cassandram suo%}
     {%signo deripuit.%}
     


71. PVELLOS, pueros. Varro Testamento



     {%sic ille puellus Veneris repente Adon%}
     {%cecidit cruentus olim.%}
     


Lucilius Satyrarum lib. IIII

     {%cumque hic tam formonsus tibi ac te dignus puellus.%}
Lucretius



     {%pos <sunt> tamen unde puellum%}
     {%suscipere et partu possent ditiscere dulci.%}
     


Ennius

     {%suos divis sacrificare puellos.%}
Varro Marcipore Pelianne ei permisisse, ut se vel vivum
degluberet, dum modo redderet puellum?

<Idem> Sexagesi



     {%o stulta nostri pectoris dormitio%}
     {%vigilabilis, quae me puellum inpuberem%}
     {%cepisti.%}
     


72. PECVS, non solum quadrupes animal, verum omnia animalia
PECVDES dicuntur. Plautus Rudente

     {%non vides referre me uvidum rete sine squamoso pecu?%}
Livius Aegistho

     {%tum autem lascivum <Ne>rei simum pecus.%}
Vergilius Georgicorum lib. IIII [de apibus]

     {%et pecudum custodia sollers.%}
Lucretius lib. II



     {%praeterea genus humanum mutaeque natantes%}
     {%squamigerae pecudes.%}
     


Lucilius Satyrarum | lib. V

     {%lascivire pecus nasi rostrique repandum.%}
73. PERCITVM dictum est percussum. Plautus Amphitryone

     {%«Delirat uxor». «Atra bili percita est».%}
74. PECVA et PECVDA ita ut pecora veteres dixerunt. N<a>evius
Gymnastico

     {%homines, pecua beluasque.%}
Idem Lycurgo

     {%sine ferro pecua manibus ut ad mortem meant.%}
Accius Astyanacte



     {%in celsis montibus%}
     {%pecua atque inter colles pascunt Danai in Phrygiae
     terminis.%}
     


Idem Medea



     {%Vagant, pavore pecuda in tumulis deserunt:%}
     {%Quis nos pascet postea?%}
     


M. Tullius De republica lib. IIII cum adhibent in pecuda
pastores. Accius Diomede

     {%passimque praeda pecua vallebant agris.%}
Caecilius Imbriis

     {%et homini et pecudibns omnibus.%}
Sisenna Historiarum lib. IIII iumenta, pecuda locis trepidare
conpluribus.

75. PVTRET. Pacuvius Teucro

     {%quamquam annisque et aetate hoc corpus putret.%}
Accius Erigona

     {%quamquam exangue est corpus mihi atque annis putret.%}
76. PROTOLLERE est differre. Lucilius Satyrarum lib. I

     {%si non amplius, at lustrum hoc protolleret unum.%}
77. PRIVA significat singula. Lucilius Satyrarum lib. I



     {%ad cenam adducam et primum hisce abdomina thynni%}
     {%advenientibus priva dabo.%}
     


Lucretius lib. III



     {%quodsi forte animas extrinsecus insinuari?%}
     {%Vermibus et privas in corpora posse venire%}
     {%credis.%}
     


78. PRODIGITAS dicta profusio. Lucilius Satyrarum lib. VI

     {%nequitia occupat hos, petulantia prodigitasque.%}
79. PORCET significat prohibet. Pacuvius Atalanta

     {%mi gnate, ut verear eloqui, porcet pudor.%}
Accius Epigonis



     {%quibus oculis quisquam nostrum poterit illorum optui%}
     {%vultus, quos iam ab armis anni porcent?%}
     


Ennius Telamone

     {%deum me sentit facere pietas; civium porcet pudor%}
Varro Manio

     {%hunc Ceres cibi ministra frugibus suis porcet.%}
Lucilius lib. VI

     {%non te porro procedere porcent.%}
80. PROLIXITVDINEM. Pacuvius Duloreste

     {%Oro, minime flectas fandi mi prolixitudinem.%}
81. PERFICA, perfectrix. Lucretius lib. II



     {%denique ad extremum crescendi perfica finem%}
     {%omnia perduxit rerum natura creatrix.%}
     


82. PETIOLVS, a pede, diminutive. Afranius Excepto

     {%atque adeo nolo nudo petiolo esse plus.%}
83. PETIGO, genus morbi. Lucilius lib. XXX



     {%inluvies, scabies oculos huic denique petigo%}
     {%conscendere.%}
     


84. PORRIGO, morbi genus. Lucilius lib. XXX

     {%tristem et corruptum scabie et porriginis plenum.%}
85. PROFLIGARE verbum pessimum ad usum trahi coeptum est, nam cum
sit PROFLIGATVM perditum et ad internicionem adductum, nunc
perfectum, <ab>solutum aut aedificium aut aliquod utile inceptum
dicendum putant; cum ADFECTVM dici debeat, non PROFLIGATVM. M.
Tullius tamen Tusculanarum lib. V profligata iam et paene ad
exitum deducta quaestio est. Idem De provinciis consularibus
bellum adfectum videmus. Et infra nam ipse Caesar quid est quod
in ea provincia conmorari velit, nisi ut ea, quae per eum adfecta
sunt, | perfecta rei publicae tradat? Et in Oeconomicis cum vero
adfecta iam prope aestate a sole mitiscere tempus est.

86. PATRITVM, ut avitum. Varro Manio funere familiari conmoti
avito ac patrito more precabamur. Idem Rer. hum. lib. XX secundum
leges avitas et patritas. Cicero Tusculanarum lib. I «patritam»
illam et «avitam», ut ait Theophrastus, philosophiam.

87. PERTIDERE, valde taedere. Cicero in Oratore concisum, non
conc<a>esum. Ex quo quidam PERTISVM etiam volunt.

88. POPINONES, vel hi, quos nunc dicimus tabernarios, a popinis,
vel luxoriosi, qui se popinis dedunt. Varro Modio

     {%quis poculis argenteum chorum intro ibit popino?%}
Lucilius lib. I

     {%infamam <in> honestam turpemque odisse popinam.%}
89. PVTIDVM, non putre, sed odoris mali. M. Tullius De finibus
bonorum et malorum lib. V non inscite illud dictum videatur in
sue, animum illi pecudi daturn pro sale, ne putisceret.

90. PERCVRSIONEM. Cicero Tusculanarum lib. IIII propter animi
multarum rerum brevi tempore percursionem.

91. PRAEFESTINATIM. Sisenna Historiaram lib. III idemque
perseveraverunt, uti lex perveniret ad quaestorem ac iudices,
quos vellent, instituerent praefestinatim et cupide.

92. PRAESTOLARI est expectare vel manere. Sisenna Historiarum
lib. III occulte tacitique advenientium cohortium praestolari
occipiunt.

93. PERMITTERE pro mittere, incitare vel | praecipitare. Sisenna
Historiarum lib. III et inde ecum concitatum princeps ad hostium
permittit aciem. Idem lib. IIII multi praemissis armis ex summo
se permitterent.

94. PROICERE honeste positum. Sisenna Historiarum lib. IIII Tum
postquam aput Iguvinos ac Perusinos eius facti mentionem
proiecit.

95. PETVLANTIAM pro inprobitate Cicero De oratore lib. II illud
adsequor, ut, si qui mihi forte maledicat, petulans aut plane
insanus esse videatur.

96. PRESSV, quasi conpressione. Cicero De oratore lib. III
Valerium Soranum levitate vocis atque ipso oris pressu et sono
facile vincat.

97. PAVPERTATES nove positum numero plurali. Varro De vita populi
Romani lib. I quid inter hos Ioves intersit et eos, qui ex
marmore, ebore, auro nunc fiunt potes animadvertere et horum
temporum divitias et illorum paupertates.

98. PAVPERTINVM. Varro De vita populi Romani lib. I ut in cetero
cultu quae sunt, consentanea, quod sunt paupertina, sine
elegantia ac cum castimonia.

99. PLVMARIVM. Varro Cato vel de liberis educandis etenim nulla,
quae non didicit pingere, potest bene iudicare quid sit bene
pictum plumario aut textore in pulvinaribus plagulis.

100. PVRPVRASCIT. Cicero | Academicorum lib. II quid mare nonne
c<a>eruleum? At eius unda, cum est pulsa remis, purpurascit, et
quidem aquae tinctum quodam modo et infectum.

101. PERPENDICVLI et NORMAE. Cicero Academicorum lib. II atqui si
id crederemus, non egeremus perpendiculis, non normis, non
regulis.

102. PINGVE positum pro inpedito et inepto. Cicero Academicorum
lib. IIII quod ipsi Antiocho pingue videtur et sibi ipsum
contrarium.

103. PROBATV DIFFICILE. Cicero Tusculanarum lib. V quod etsi
difficile est probatu propter tam varia et tam multa tormenta
fortunae.

104. PALPO, quasi a palpando. Plautus Mercatore

     {%palpo percutit.%}
105. PAEMINOSVM, mali odoris a paedore dictum. Varro De re
rustica lib. I solida terra pavita, maxime si est argilla, ne,
situ paeminosa, in rimis eius grana oblitescant.

106. PISARE frangere vel tundere. Varro De re rustica lib. I
promendum hieme, ut in pristino pisetur ac torreatur.

107. PRAECIDANEVM est praecidendum. Varro De vita populi Romani
lib. III quod humatus non sit, heredi porca praecidanea
suscipienda Telluri et Cereri, aliter familia pura non est.

108. PALANGAE dicuntur fustes teretes, qui navibus subiciuntur,
cum adtrahuntur ad pelagus vel cum ad littora subducuntur, unde
etiamnunc PALANGARIOS dicimus qui aliquid oneris fustibus
transvehunt. Varro De vita populi Romani lib. III cum Poenus in
fretum obviam venisset nostris et quosdam cepisset, crudelissime
pro palangis carinis subiecerat, quo metu debilitaret nostros.

109. PONDO DVCENTVM nove Varro saepe De vita populi Romani lib.
III Delphos Apollini munera missa, corona aurea pondo ducentum.

 INCIPIT PER R LITTERAM  

1. RVTVNDE positum eleganter, concinne vel collecte. Cicero De
finibus bonorum et malorum lib. IIII regem, dictatorem, divitem
solum esse sapientem, a te quidem apte ac rutunde quippe; habes
enim a rhetoribus.

2. RVTA dicuntur diruta. Cicero De oratore lib. II set dicis te,
cum aedis venderes, ne in rutis quidem et caesis sol<i>um tibi
paternum recepisse. Vergilius Georgicorum lib. I

     {%cumulosque ruit male pinguis harenae.%}
3. RAVVM, fulvum. Cicero Academicorum lib. IIII quia nobismet
ipsis tum c<a>eruleum, tum ravum videtur; quodque nunc a sole
conlucet.

4. RAVIS est raucitas. Plautus Aulularia

     {%ubi, siquid poscam, usque ad ravim poscam prius.%}
Idem Cistellaria

     {%expur<i>gabo hercle omnia ad raucam ravim.%}
5. RVRANT pro rusticantur. Plautus Captivis

     {%dum <ruri> rurant homines, quos ligurriant.%}
Varro Serrano, πεϱὶ ἀϱχαιϱεσιῶν dum in agro studiosius ruror,
aspicio Triptolemum sculponeatum bigas sequi cornutas.

6. RARENTER pro rare. Caecilius Plocio

     {%Tu nurum non vis odiosam tibi esse, quam rarenter
     videas?%}
Pomponius Ergastilo



     {%Longe ab urbe vilicari, quo erus rarenter venit, <id>%}
     {%non vilicari, sed dominari est mea sententia.%}
     


7. RVCTVS a ructando dictus. Plautus Pseudulo



     {%«pergin ructare in os mihi?»%}
     {%«Suavi ructus mihi est. Sic sine, Simon».%}
     


Lucilius Satyrarum lib. III

     {%exhalas tum acidos ex pectore ructus.%}
8. RESVPINAS, honeste, id est, ab incepto revocas vel pervertis
significat. Accius Antigona

     {%Quid agis? Perturbas rem omnem ac resupinas, soror.%}
9. RINGITVR, irascitur. Terentius in Phormione

     {%cum tibi sit quod placeat, ille ringitur: tu rideas.%}
10. RISCVS, loca in parietibus angusta. Terentius Eunucho

     {%in risco: odiosa, cessas.%}
11. RECIPROCA ***

     {%<reciproca> animum, inquam, odiose!%}
Ennius Andromeda

     {%rursus prorsus reciprocat fluctus feram. %}
12. REPEDARE. Lucilius lib. XXVI

     {%rediisse ac repedasse, ut Roma † vitet gladiatoribus.%}
Idemque

     {%† sanctum ego a Metello Romam repedabam munere.%}
13. REDANDRVARE, redire. Lucilius lib. VIIII

     {%ut vulgus redandruet inde.%}
Pacuvius Chryse



     {%Gr<a>ecos nihil mediocriter%}
     {%redandruare.%}
     


14. RED<H>OSTIT, reddit. Accius Amphitryone

     {%Ecquid hic redhostit vim, quo metem obiectet facilius?%}
Idem Didascalico<n> lib. II



     {%ut, dum velint brevitatem consequi verborum,%}
     {%aliter ac sit rellatum, redhostiant responsum.%}
     


15. REPVERASCERE. Novius Agricola

     {%«Quid ita?». «Quia enim repuerascis, fugitas personas,
     pater».%}
M. Tullius De oratore lib. II cum Scipione solitum rusticari
eosque incredibiliter repuerascere esse solitos, cum rus ex urbe,
tamquam ex vinculis, evolavissent. Et De senectute et si quis
deus mihi largiatur ut ex hac aetate repuerascam et in cunabulis
vagiam.

16. RHETORISSAT. Pomponius Medico



     {%«Dolasti uxorem». «Nunc ea propter me cupis%}
     {%concidere? Etiam rhetorissas?»%}
     


17. RAMICES dicuntur pulmones vel hirnea. Plautus Mercatore

     {%tui causa rupi ramices, atrum dum sputo sanguinem.%}
Idem Poenulo



     {%neque nos quemquam flagitamus neque nos quisquam
     flagitat;%}
     {%tua causa nemo nostr<or>um est suos rupturus ramices.%}
     


Varro Trihodite, πεϱὶ ἀϱετῆς ϰτήσεως priusquam in orchestra
pythaules inflet tibias, domi suae ramices rumpit. Lucilius
Satyrarum lib. VIIII



     {%quod deformi senex, ἀϱθϱιτιϰός ac podagrosus%}
     {%est, quod mancus miserque, exilis, ramice magno.%}
     


Varro Gerontodidascalo rapta a nescio quo mulione raptoris
ramicis rumpit.

18. RVSPARI est scrutari. Accius Nyctegresia

     {%Iube nunc adtemtare, iube nunc animo ruspari Phrygas!%}
Idem Meleagro

     {%Vagent ruspantes silvas, sectantes feras.%}
19. REGREDERE, revocare. Ennius Achille



     {%quo nunc incerta re atque inorata gradum%}
     {%regredere conare?%}
     


20. RVMINARI dictum in memoriam revocare. Varro Tanaquile non
modo absens quicquam de te sequius cogitabit, sed etiam
ruminabitur humanitatem. Livius Aegist<h>o

     {%nemo haec vostrorum ruminetur mulieri.%}
21. RVSTICATIM pro rustice. Pomponius Aleonibus

     {%at ego rusticatim tangam; urbanatim nescio.%}
22. RVMIFERARE dictum honeste rumoribus | ferre. Plautus
Amphitryone

     {%quamque adeo civis Thebani vero rumiferant probam.%}
23. RETVRARE, aperire, contra id quod dicitur opturare. Varro
Agathone pueri obscenis verbis novae nuptulae aures returant.

24. RVTVBA, perturbatio. Varro Sexagesi



     {%ergo tum Romae parce pureque pudentis%}
     {%vivere † in patriam; nunc sumus in rutuba.%}
     


25. REVOCARE positum per vices mutuo vocare. Varro Sexagesi qui
nobis ministrarunt pueri diebus festis cicer viride, qui nos
provocare, advocare cum audeant, nos illo revocare timemus?

26. RECENTARI honeste positum pro novari, quod est Graece
ἀνανεοῦτοι. Matius



     {%iamiam albicascit et recentatur%}
     {%commune lumen hominibus.%}
     


27. RAPINATORES pro raptoribus. Varro Bimarco in invidiam veniant
in hoc ipso rapinatores. Lucilius lib. II

     {%homo inpuratus et inpuno est rapinator.%}
28. REDA. Varro Epistula ad Varronem quodsi tuam heri redam non
habuissem, varices haberem.

29. RECENTIORVM novorum M. Tullius De finibus bonorum et malorum
lib. II horum recentiorum, numquam dictum ab illo, quod sciam.

30. RVMAM veteres mammam dixerunt. Varro Cato vel De liberis
educandis his Semonibus lacte fit, non vino; Cunina<e> propter
cunas, Rumin<a>e propter rumam, id est prisco vocabulo mammam; a
quo | SVBRVMI etiamnunc dicuntur agni.

31. REICVLAS oves, aut aetate aut morbo graves. Varro Cato vel de
liberis educandis et ut in grege opilio oves minus idoneas
removere solet, quas REICVLAS appellant. Saepe enim unus puer
petulans atque inpurus inquinat gregem puerorum.

 INCIPIT PER S LITTERAM  

1. SALTVATIM. Sisenna Historiae lib. I nos una aestate in Asia et
Graecia gesta litteris idcirco continentia mandavimus, ne
vellicatim ac saltuatim scribendo lectorum animos inpediremus.

2. SCAPVM. Varro Bimarco mihique dividum stilo nostro papyrino
levi scapum † scapitio novo partu poeticon.

3. SVTRINAS, a suendo. Varro Hercule Socratico



     {%Quid? Sutrinas facere inscius%}
     {%nihil, homo, agis.%}
     


4. SCABRE. Varro Manio derelinqueretur ac periret

     {%«squale, scabreque inluvie et vastitudine».%}
5. STRIGOSVS aput veteres morbus dicitur iumentorum, qui corpora
stringat aut fame aut alia vitii causa, quasi stringosus.
Masurius Sabinus lib. XVII | censores, inquit, Publius Scipio
Nasica et Marcus Popilius cum equitum censum agerent, ecum nimis
strigosum [equitum] et male habitum, sed equitem eius uberrimum
et habilissimum viderunt.

6. SVSPICIOSVM, qui in suspicione sit. Cato De re floriana sed
nisi qui palam corpore pecuniam quaereret aut se lenoni
locavisset, etsi famosus et suspiciosus esset, vim in corpus
liberum non <a>ecum censuere adferri.

7. SVBICES nove positum, non a subiciendo, | sed altitudine.
Ennius Achille



     {%per ego dum sublimas subices,%}
     {%umidas, unde oritur imber.%}
     


Vergilius Georgicorum lib. IIII

     {%<ter flamma ad summum tecti subiecta reluxit.>%}
<Idem> in Bucolicis

     {%quantum vere novo viridis se subicit alnus.%}
8. SCRAPTAS, SCRVPEDAS, STRICTIVELLAS, exprobratio vitii aut
deformitatis meretricum. Plautus Nervularia

     {%scrattae, scrupedae, strictivillae sordid<a>e.%}
9. SABVLVM. Varro Ταφῇ Μενίππου non vides in magnis per<i>stylis,
qui cryptas domi non habent, sabulum iacere a pariete aut e
xystis, ubi ambulare possint.

10. SVCTV. Varro Γνῶθι σεαυτόν



     {%ut cremento corpora%}
     {%fierent maiora parvo, ut suctu candidi%}
     {%lactis.%}
     


11. SVPER, valde, vehementer. Vergilius Aeneidos lib. I



     {%his accensa super iactatos aequore toto%}
     {%Troas.%}
     


Et lib. III



     {%o mihi sola mei super Astyanactis imago!%}
     {%sic oculos, sic ille manus, sic ora ferebat.%}
     


12. SCABRES pro scabra es. Ennius Andromeda

     {%scrupeo investita saxo, atque ostreis <s>quam<a>e
     scabrent.%}
Pacuvius Teucro



     {%quae desiderio alumnum, p<a>enitudine%}
     {%squales scabresque, inculta vastitudine.%}
     


13. SECVNDARE, prosperare. Vergilius lib. VII

     {%Di nostra incepta secundent!%}
Propertius Elegiarum lib. IIII

     {%iam liquidum nautis aura secundat iter.%}
14. SIMAT, deprimit. Lucilius lib. VII

     {%si movet ac simat nares, delphinus ut olim.%}
15. SCVRRILE, quasi vulgare; ab scurris | Cicero de oratore lib.
II vitandum est oratori utrumque, ne aut scurrilis iocus sit aut
mimicus.

16. SORDET sordidata est. Accius Aegist<h>o

     {%cui manus materno sordet sparsa sanguine.%}
17. SVBLABRARE, cibum intra labra mittere. Novius Decuma

     {%iam ego illi subiens sublabrabo esui illud sinciput.%}
18. SVBLIMARE, extollere. Ennius Medea

     {%Sol, qui candentem in caelo sublimat facem.%}
19. SPERSTITENT salvent. Ennius Melanippa

     {%regnumque nostrum ut sospitent superstitentque%}
20. SAEPTVOSE, obscure. Pacuvius Antiopa



     {%Ita saeptuose dictione abs te datur,%}
     {%quod coniectura sapiens <a>egre contulit.%}
     


21. SEMPITERNE. Pacuvius Medo

     {%populoque ut faustum sempiterne sospitent.%}
22. SEPTEMFARIAM, ut MVLTIFARIAM. Santra De verborum antiquitate
III quod volumen unum nos lectitavimus, et postea invenimus
septemfariam divisum.

23. SIMVLTER pro similiter. Plautus Pseudolo

     {%exossabo ego illum simulter itidem ut murenam cocus.%}
24. SCRIPTA, puncta tesserarum. M. Tullius in Hortensio itaque
tibi concedo, quod in duodecim scriptis | solemus, ut calculum
redducas, si te alicuius dati paenitet.

25. SVCCIDIAM, successionem necessariam. M. Tullius De senectute
iam <h>ortum ipsi agricol<a>e succidiam | alteram vocant. Dicitur
et SVCCIDIA quod est laridum.

26. SIGNATAM virginem vetustas voluit dicere. Lucilius lib.
XXVIIII

     {%primam Chrysi cum negat signatam reddere.%}
27. SVPERBOS veteres mortuos dixerunt. Plautus Amphitryone

     {%faciam ego hodie te superbum, nisi hinc abis.%}
Et post

     {%auferere, non abibis.%}
28. SVGGILLARE, obcludere. Varro Lege Maenia contra lex Maenia
est in pietate, ne filii patribus luci claro suggillent oculos.

29. SATVLLEM pro saturem. Varro πεϱὶ αἰϱέσεων



     {%neque in polubro mystico coquam carnes,%}
     {%quibus satullem corpora ac famem ventris.%}
     


30. SINGVLVM pro singulare. Plautus Cistellaria



     {%attat!%}
     {%singlum video vestigium.%}
     


Varro Periplu lib. I tum vero doces historiam necessariam, semel
unum singulum esse. Idem Octogesi, πεϱὶ νομισμάτων hoc erat
incommodi, quod nesciebamus semel unum singulum esse. Et aput
alium auctoritatis incertae nisi dixerat nummo singulo
multabatur.

31. SPEREM veteres spem dixerunt; unde et PROSPERE dicitur, hoc
est pro spe. Varro Aborigine, πεϱὶ ἀνθϱώπων φύσεως



     {%ita sublimis speribus%}
     {%iactato nomina † tuo volitantis altos nitens trudito.%}
     


Idem Ὄνος λύρας



     {%quibus suam delectet ipse amusiam%}
     {%et aviditatem speribus lactet suis.%}
     


32. SCALPVRRIRE. Plautus Aulularia

     {%ubi erat haec defossa, obcepit ibi scalpurrire ungulis.%}
33. SOMNVRNAS dixit, quae in somnis videantur, Varro Prometheo
libero



     {%levis mens umquam somnurnas imagines%}
     {%adfatur, non umbrantur somno pupul<a>e.%}
     


34. SATIAS pro satietas. Accius Astyanacte

     {%quorum crudelitatem numquam ulla explet satias
     sanguinis.%}
Varro Prometheo Libero cum sumere coepisset, voluptas retineret;
cum sat haberet, satias manum de mensa tolleret. Sallustius
Historiarum lib. II hi saltibus occupatis Termestinorum agros
invasere frumentique ex inopia gravi satias facta. Lucilius lib.
XXVIII

     {%quid mihi proderit, quam satias iam omnium rerum tenet
     [facta]?%}
Terentius

     {%nam ubi [me] forte satias cepit, conmuto locum.%}
Lucretius lib. II

     {%quam tibi iam nemo, fessus satiate videndi.%}
35. SQVALAM pro squalidam. Ennius Telamone

     {%strata terrae lavere lacrimis vestem squalam et
     sordidam.%}
36. SOCIENNO, socio. Plautus Aulularia

     {%ibo intro atque illi socienno tuo iam interstringam
     gulam.%}
37. SCATVRREX. Varro Est modus matulae, πεϱὶ μέθης

     {%Ismenias hic Thebogenes fluit scaturrex.%}
38. SOMNICVLOSVS, quod ad somnos vocet. Laberius Sororibus

     {%ecastor multum somniculosum!%}
39. SAEVITVDO pro saevitia. Plautus Bacchidibus



     {%vincla, virgae, molae: saevitudo mala%}
     {%fit peior.%}
     


40. SVAVITVDO pro suavitas. Plautus Bacchidibus



     {%cor meum, spes mea,%}
     {%mel meum, suavitudo, cibus, gaudium.%}
     


Turpilius Leucadia



     {%intercapedine interficior, desiderio differor.%}
     {%Tu mihi cupiditas, suavitudo et mei animi expectatio.%}
     


41. SEVERITVDINE pro severitate. Plautus Epidico

     {%quid illud est quod illi caperrat frons severitudine?%}
42. SORDITVDINE pro sorde. Plautus Poenulo

     {%ut mihi absterserunt omnem sorditudinem!%}
43. SENTENTIA, sensibilitas. Lucretius lib. IIII

     {%internoscere, verborum sententia quae sit.%}
Lucilius Satyrarum lib. III

     {%vertitur oenophoris fundus, sententia nobis.%}
Idem lib. V



     {%si tam corpus loco validum ac regione maneret%}
     {%scriptoris, quam vera manet sententia cordi.%}
     


44. SPECIEM, specimen vel exemplar. Lucilius lib. XXX

     {%sicuti te, qui ea quae speciem vitae putamus esse.%}
45. SODALIS. Cicero De oratore lib. II quod tamen eum defenderem,
qui mihi sodalis esset.

46. SOLITATE, pro solitudine. Accius Eurysace

     {%tuam solitatem memorans, formidans tibi.%}
47. SVBITI [dicti] pro repentini. Accius Armorum iudicio

     {%bene facis: sed nunc quid subiti mihi febris civit mali?%}
48. SANCTITVDO pro sanctitas. Accius Tereo

     {%alia hic sanctitudo est, aliud nomen | et numen Iovis.%}
Idem Ph<o>enissis

     {%delubra caelitum, arae, sanctitudines.%}
Turpilius Leucadia



     {%miseram terrent me omnia,%}
     {%maris scopuli, sonitus, solitudo, sanctitudo Apollinis.%}
     


M. Tullius De republica lib. IIII eosdem terminos hominum curae
atque vitae: sic pontificio iure sanctitudo sepulturae. Afranius
Suspecta

     {%tuam maiestatem et nominis matronae sanctitudinem.%}
49. SATV positum pro semine. Accius Pelopidis



     {%nam me ut credam ex tuo esse conceptum satu,%}
     {%ut argumenta redigunt animum et conmovent.%}
     


Idem Telepho

     {%profecto hauquaquam est ortus mediocri satu.%}
50. SCRIPTIONE pro scriptura. Varro Ἀνθϱωποπόλει, πεϱὶ
γενεθλιαϰῆς



     {%Vulgoque avarus fenerator spe lucri%}
     {%rem scriptione duplicarat.%}
     


Cicero Tusculanarum lib. V inpulsi sumus ad philosophiae
scriptiones.

51. SEGNITAS pro segnitia. Accius Aeneadis aut Decio

     {%Et nunc quo deorum segnitas? Ardet focus.%}
Idem Andromeda



     {%namque ut dicam te metu%}
     {%aut segnitate addubitare haut meum est.%}
     


Cicero De oratore lib. I et quoniam de inprudentia diximus,
castigemus etiam segnitatem.

52. SCELEROSI pro scelerati. Lucilius Satyrarum lib. I

     {%non tamen aetatem, tempestatem hanc scelerosi mirentur.%}
Afranius Divortio

     {%O diem scelerosum, indignum!%}
53. SPERATVM, id est sponsum. Afranius Fratri<i>s



     {%curre et nuntia%}
     {%venire et mecum <me> speratum adducere.%}
     {%vide ut puellam curent, conforment iube.%}
     


Idem in eadem

     {%speratam | non odi tuam.%}
54. SCREARE. Terentius Heautontimorumeno

     {%gemitus, screatus, tussis.%}
55. SERESCIT positum pro siccatur, quod serenitas sicca sit.
Lucretius lib. I



     {%denique fluctifrago suspensae in litore vestis%}
     {%uvescunt, eaedem candenti sole serescunt.%}
     


Inde Vergilius docte Georgicorum lib. I



     {%unde serenas%}
     {%ventus agat nubes. %}
     


Hoc est, siccas. Idem et alio loco



     {%atque arida differt%}
     {%nubila.%}
     


56. SVCERDAE. Lucilius lib. XXX

     {%Hic in stercore humi stabulique fimo atque sucerdis.%}
57. SIMITV, simul. Lucilius lib. XXX

     {%gratia habetur utrisque, illisque sibique, simitu.%}
Plautus Amphitryone

     {%non ego cum vino simitu ebibi imperium tuum.%}
Idem Mercatore

     {%ita tres simitu res agendae sunt, quando unam occeperis.%}
58. SVBSICIVVM, secundum, sequens. Lucilius lib. XXVIII



     {%praeterea haec subsiciva, si quando voles,%}
     {%opera.%}
     


SVBSICIVVM positum succedens, succidaneum. Cicero De oratore lib.
II an se haec nescire? Quae ego sero, subsicivis operis, ut
aiunt.

59. SVPPLOSIONEM, plausum vel percussum. Cicero De oratore lib.
III ex quo vereor ne nihil sim tui, nisi supplosionem pedis,
imitatus.

60. SVPERBILOQVENTIA. Cicero Tusculanarum lib. IIII animique
inpotentiam et superbiloquentiam.

61. SARCINATOR. Lucilius lib. XXVIII

     {%sarcinatorem | esse summum, suere centonem optume.%}
62. SOSPITENT, salvent. Ennius Melanippa

     {%regnumque nostrum sospitent superstitentque.%}
Pacuvius Medo

     {%populo qui faustum sempiterne sospitent.%}
63. SINGVLATIM et SINGILLATIM, a singulis. Caecilius Hypobolimaeo
Rastraria

     {%hos singulatim sapere, nos minus arbitror.%}
Coelius Annali lib. I primum malo publico gratias singulatim
nomina. Lucilius lib. XIX

     {%Sic singillatim nostrum unusquisque movetur.%}
64. SOLLEMNITVS pro sollemniter. Livius Aegistho

     {%sollemnitusque adeo † ditali laudet lubens.%}
65. SCENATILIS vel SCENATICVS pro scenico. Varro Modio



     {%sed, o Petrulle, ne meum taxis librum,%}
     {%si te † pepigat haec modo † scenatilis.%}
     


Idem Ὄνος λύϱας

     {%ut comici nothi dei scenatici.%}
66. SAPERDAE, quasi sapientes vel elegantes. Varro Modio omnes
videmur nobis esse belli, festivi, saperdae, cum simus σαπϱοί.

67. SVRDITATEM. Cicero Tusculanarum lib. V In surditate vero
quidnam est mali? Erat surdaster M. Crassus.

68. SIMPLICITVS, simpliciter. Plautus Mercatore

     {%sed eam simplicitus dicam, si operaest auribus.%}
69. SVSCITABVLVM honeste positum incitamentum. Varro Ὄνος λύϱας



     {%φωνασϰία sum, vocis suscitabulum,%}
     {%cantantiumque gallus gallinaceus.%}
     


70. SIMILITAS, similitudo. Caecilius Syracusiis

     {%vide, Demea, hominis quid fert morum similitas.%}
71. SALEBRAS. M. Tullius De finibus bonorum et malorum hic si
definire, si dividere potuisset, si loquendi vim, si denique
consuetudinem verborum teneret, numquam in tantas salebras
incidisset. Idem lib. V venit ad extremum; haeret in salebra.
Cupit enim dicere. Et in Oratore alter enim sine ullis salebris,
quasi sedatus amnis, fluit.

72. SVBLESTVM est leve, frivolum. Plautus



     {%nam ubi ad paupertatem accessit infamia,%}
     {%paupertas gravior fit, fides sublestior.%}
     


73. SVPELLECTILIS. Cicero in Oratore verecundus erit usus
oratoriae quasi supellectilis. SVPELLEX ***

74. SCVRRILE, a scurris, ridiculum cum turpitudine. Cicero in
Oratore ridiculo sic usurum oratorem ut nec nimis frequenti, ne
scurrile sit; nec subobsceno ne mimicum, nec petulanti ne
inprobum.

75. SPORTAS. Sallustius Historiarum lib. II e muris canes sportis
demittebant. Varro De vita | populi Romani lib. I neque enim
obsonium, in totam cenam coemptum ex variis rebus, cum coniectum
in unam sportam perspicitur.

76. SODES, non ut aput comicos, sed si audes. Cicero in Oratore
libenter etiam copulando verba iungebant, ut sodes prout si
audes.

77. SCOPAS. Cicero in Oratore etsi humilius dictum est, scopas,
ut ita dicam, mihi videntur dissipare.

78. SCIVNTVR pro cognita sunt. Cicero De | oratore lib. II ars
enim eorum est quae sciuntur; oratoris autem omnis actio
opinionibus, non scientia continetur.

 INCIPIT PER T LITTERAM  

1. T<A>ETRET, foedet, polluat. Pacuvius Periboea

     {%Beluaram ac ferarum adventus ne taetret loca.%}
2. TETINERIT pro tenuerit. Pacuvius Medo

     {%Cedo quorsum itiner tetinisse aiunt?%}
Accius Clyt<a>emestra



     {%ut, quae tum absentem rebus dubiis coniugem%}
     {%tetinerit, nunc prodat ultorem.%}
     


Pacuvius Hermiona

     {%sub iudicio quae omnes Graios tetinerim.%}
3. TETVLIT, tulit. Accius Andromeda

     {%donec tu auxilium, Perseu, tetulisti mihi.%}
Caecilius Hypobolimaeo

     {%aerumnam pariter tetulisti meam.%}
4. TAXIM, sensim vel obculte. Pomponius Buccone adoptato

     {%Clandestino tacitus taxim perspectavi per cavum. %}
5. TEMERIVS. Accius Didascalicon lib. II

     {%sed Euripidis, qui choros temerius in fabulis.%}
6. TESTATIM. Pomponius Verre aegroto

     {%iam istam calvam colaphis conminuissem testatim tibi.%}
7. TRACTIM, ut sensim, id est diutine, longo tractu. Plautus
Amphitryone

     {%Quid si ego illum tractim tangam, ut dormiat?%}
8. TVDICVLARE, conmovere. Varro Marcipore

     {%haec in aeno bis terve tudiculasse.%}
9. TRAPS. Varro Parmenone



     {%Alia traps pronis in humum accidens proxum<a>e%}
     {%frangit ramos cadens.%}
     


10. TEGILLVM, diminutivum a tecto. Varro Sesqueulixe Iugere
volitans milvus aquam e nubibus tortam indicat fore, ut tegillum
pastor sibi sumat.

11. TERTA pro tersa. Varro Ἔχω σε, πεϱὶ τύχης aerea terta nitet
galea.

Idem Cato vel de liberis educandis alii ita sunt circumtonsi et
terti atque unctuli, ut mangonis esse videantur servi.

12. TEMPERATVRA pro temperie. Varro Ἀλλ’ οὐ μενεῖς, πεϱὶ
φιλαϱγυϱίας quaero, te utrum hoc adduxerit caeli temperatura an
terrae bonitas.

13. TORTO pro tormento. Pacuvius Duloreste



     {%nam te in tenebrica saepe lacerabo fame%}
     {%clausum et fatigans artus torto distraham.%}
     


14. TONSVS pro tonsura. Plautus Amphitryone

     {%sura, pes, statura, tonsus, oculi, nasum vel labra.%}
Accius Amphitryone

     {%sed quaenam haec est mulier funesta veste, tonsu
     lugubri?%}
15. TVBVRCINARI significat raptim manducare. Titinius Proelia

     {%Tuburcinari sine me vultis reliquias.%}
Plautus Persa

     {%tuburcinari de suo, siquid domist.%}
Turpilius Boethuntibus



     {%Melesia! Intus cessat? Credo hercle, helluo%}
     {%tuburcinatur.%}
     


16. TABIFICABILE vel TABIFICVM. Accius Medea

     {%Pernici orbificor liberorum leto et tabificabili.%}
Cicero Tusculanarum lib. IIII atque ut hae tabificae mentis
perturbationis sunt.

17. TVATIM, tuo more. Plautus Amphitryone



     {%Eccere, iam tuatim%}
     {%facis.%}
     


18. T<A>ETRITVDO. Accius Philocteta



     {%quod te obsecro, ne haec aspernabilem%}
     {%t<a>etritudo | mea inculta faxsit.%}
     


19. TEMNERE, contemnere. Lucilius lib. XXX

     {%quotque adeo fuerint qui te temsere superbum.%}
Vergilius lib. VI

     {%«Discite iustitiam moniti et non temnere divos».%}
20. TAXIS pro tetigeris. Varro Modio

     {%sed, <o> Petrulle, ne meum taxis librum.%}
21. TIPPVLA, animal levissimum, quod aquas non nando, sed
gradiendo transeat. Varro Bimarco

     {%ut levis tippula lymphon frigidos transit lacus.%}
Plautus

     {%levior es quam tippula.%}
22. TONESCIT pro tonat. Varro Bimarco

     {%tunc repente caelitum altum tonitribus templum tonescit.%}
23. TRANSENNA, non, ut quidam putant, transitus, sed est
fenestra. Cicero De oratore lib. I nunc pete | a Crasso, ut illam
copiam ornamentorum suorum, quam constructam uno in loco quasi
per transennam praetereuntes strictim aspeximus. Sallustius
Historiarum lib. II transenna demissum Victoriae simulacrum cum
machinato strepitu coronam capiti inponebat.

24. TIRONEM positum pro ignaro. Cicero De oratore lib. I fateor
enim callidum quendam hunc et nulla in re tyronem ac rudem neo
peregrinum et hospitem in agendo esse debere.

25. TRVTINA. M. Tullius Cicero De oratore lib. II ad oblectandos
animos, ad inpellendos, ad ea probanda, quae non artificis
statera, sed populari quadam trutina examinantur. Varro De vita
populi Romani lib. II aut aliqua ex argentaria trutina aut
lingula pensum prae se omnes ferent.

26. TVRPARI, a turpitudine. Cicero Tusculanarum lib. III

     {%Iovis aram sanguine turpari.%}
27. TENERASCERE, tenerum esse. Lucretius lib. III

     {%scilicet in tenero tenerascere corpore mentes.%}
28. TRICINVM, tardum et quasi inpeditum vel siccum et sine suco,
ut sunt capilli, qui Graece τϱίχες dicuntur. Varro Eumenidibus
quod tunc quaestus tricinus erat, nunc est uber; ut quaestus sit
magnus.

29. TETRICA est severa. Varro Τοῦ πατϱὸς τὸ παιδίον, πεϱὶ
παιδοποιίας an, etiamsi audisset, reddere potuisset: «mulier
tetrica [horrentis] educata ad Appiam moribus bonis».

Vergilius Aeneidos lib. VII

     {%qui Tetricae horrentis rupis montemque Severum.%}
30. TARDITVDINEM et TARDITIEM, pro tarditate, Plautus Poenulo

     {%podagrosi estis <ac vicistis> cocleas tarditudine.%}
Accius Alcmeone

     {%atque eccos segnis somno et tarditudine.%}
Idem Diomede

     {%multa amittuntur tarditie et socordia.%}
31. TEMERITVDINEM pro temeritate. Pacuvius Duloreste

     {%Heu, non tyrannum novi temeritudinem?%}
32. TENTA, dictum pro extensa. Lucretius lib. II

     {%tympana tenta tonant palmis; et cymbala circum.%}
Idem lib. VI

     {%duraque in ore, iacens rictu, frons tenta manebat.%}
Lucilius Satyrarum lib. VI

     {%Tres a Deucalione grabati restibus tenti%}
Idem lib. XI

     {%hic ubi concessum pellesque ut in ordine tentae.%}
Et in lib. XXX



     {%hic ut muscipula tenta atque scorpios cauda%}
     {%sublata.%}
     


33. TRISTITAS pro tristitia. Pacuvius Atalanta

     {%Quid istuc est? Vultum calligat quae tristitas?%}
Turpilius Leucadia

     {%Ante facta ignosco: mitte tristitatem, Dorcium.%}
34. TORPORAVIT pro torpefecit. Turpilius Hetaera



     {%erus stupidus adstat: ita eius aspectus repens%}
     {%cor torporavit homini amore.%}
     


35. TITVBARE, trepidare. M. Tullius Philippicarum lib. XIIII
titubare, haesitare, quo se verteret nescire. Vergilius Aeneidos
lib. V



     {%vestigia presso%}
     {%haut tenuit titubata solo.%}
     


Terentius Heautontimorumeno

     {%verum illa nequid titubet.%}
36. TORTOR pro torqueor. Pomponius Fullonis decuma

     {%et ubi insilui in coleatum eculeum, ibi tolutim tortor.%}
37. TVNICARE pro vestire. Varro Logomachia

     {%haec lanigeras detonderi docuit tunicareque homullum.%}
38. TITIONEM, fustem ardentem. Varro De vita populi Romani lib.
II contra a novo marito cum item e foco in titione ex felici
arbore et in aquali aqua adlata esset.

 INCIPIT PER V LITTERAM  

1. VVLGAVIT honeste positum, vile habuit et quasi in vulgus
dedit. Plautus Amphitryone

     {%Cuius? Quae <me> absente corpus vulgavit suum.%}
VVLGARE, in vulgus dare et quasi multis audientibus ac non
tacituris dicere. Vergilius lib. X



     {%quid me alta silentia cogis%}
     {%rumpere et obductum verbis vulgare d<olorem?>%}
     


<Varro Ὄνος λύϱας iurgare> coepit, dicens

     {%«quae scis, atque in vulgum vulgas artemque expromis
     inertem».%}
2. VEGET pro vegetat vel erigit vel vegetum est. Pomponius Maiali

     {%animos Venus veget voluptatibus.%}
Ennius Ambracia

     {%et aequora salsa veges ingentibus ventis.%}
Varro Manio nec natus est nec morietur viget, veget, ut pote
plurimum. Idem Ὄνος λύϱας



     {%quam mobilem divum lyram sol harmoge%}
     {%quadam gubernans motibus diis veget.%}
     


3. VERECVNDVM, [est] audax et confidens. Plautus Amphitryone



     {%sic est, vera praedico;%}
     {%nisi etiam hoc falso dici insimulaturus es.%}
     {%Nimis verecunda es.%}
     


4. VENOR, circumvenior. Ennius Nemea

     {%teneor consepta, undique venor.%}
5. VICISSATIM, per vices. N<a>evius Belli Punici lib. IIII

     {%vicissatim volvi victoriam.%}
6. VISCERATIM. Ennius Andromeda



     {%alia fluctus differt, dissupat%}
     {%visceratim membra; maria salsa spumant sanguine.%}
     


7. VNOSE, simul. Pacuvius Iliona

     {%Occidisti, ut multa paucis verba unose obnuntiem.%}
8. VTRASQVE pro utrimque vel utrobique. Hemina Historiarum lib.
IIII in Hispania pugnatum bis, utrasque nostri loco moti.
Caecilius Titthe



     {%atque hercle%}
     {%utrasque te, cum ad nos venis, subfarcinatam vidi.%}
     


9. VIVVM pro vehementi vel novo. Vergilius Aeneidos lib. I
paulatim abolere Sych<a>eum

     {%incipit et vivo temptat praevertere amore.%}
10. VEGRANDE, valde grande. Lucilius lib. XXVI

     {%non idcirco extollitur nec vítae vegrandi datur%}
11. VANANS dictum pro fallens. Accius | Alcmeone

     {%tanta <ut> frustrando lactans, vanans protrahas.%}
12. VANITVDO pro vanitate. Plautus

     {%pol, ego ut rem video, tu inventus es, vera vanitudine.%}
Pacuvius Duloreste



     {%primum hoc ab ste oro, minus inexorabilem%}
     {%Faxis: ni turpassis vanitudine aetatem tuam.%}
     


13. VARIANTIA pro varietas. Lucretius lib. I

     {%talibus in causis, nedum variantia rerum.%}
Idem lib. III

     {%principiis, unde haec oritur variantia rerum.%}
14. VISCVS positum pro viscera. Lucretius lib. I

     {%visceribus viscus gigni sanguenque creari.%}
Vergilius Georgicorum lib. I



     {%tum laqueis captare feras et fallere visco%}
     {%inventum.%}
     


Id est, tractu visceris. Lucilius Satyrarum lib. XIIII



     {%«idne aegre est magis, an quod pane et viscere privo?»%}
     {%«Quod viscus dederas tu quidem, hoc est: viscera largi!»%}
     


15. VAGOR dictum pro vagitus. Lucretius lib. II

     {%et superantur item. Miscetur funere vagor.%}
16. VETVSTAS et ANTIQVITAS vel felix vel sapiens vel mansueta est
habita. Terentius in Hecyra

     {%quis me est fortunatior vetustatisque adeo plenior?%}
17. VASTITIES et VASTITVDO et VASTITAS, horror et desertio et
contagium. Plautus Pseudolo

     {%distractio, discidium, vastities venit.%}
Accius E<u>risace



     {%sed tu atratus es taetra veste et vastitudine taetra%}
     {%deformatus es.%}
     


Idem Meleagro

     {%Quae vastitudo haec aut unde invasit mihi?%}
M. Tullius De officiis lib. II qui collectis ceteris causis
eluvionis, pestilentiae, vastitatis. Pacuvius Teucro



     {%quae desiderio alumnum p<a>enitudine%}
     {%squales scabresque inculta vastitudine.%}
     


18. VASTESCANT significat inhorrescant vel deserantur. |Accius
Ph<o>enissis



     {%iussit proficisci exilium quovis gentium,%}
     {%ne scelere tuo Thebani vastescant agri.%}
     


M. Tullius [De oratore] <De deorum natura> lib. II quid iam de
hominum genere dicam, qui quasi cultores terrae constituti, non
patiuntur eam nec immanitate beluarum ecferari nec stirpium
asperitate vastari. Sallustius in Iugurta aberat mons fere milia
passum XX tractu pari, vastus ab natura et humano cultu. Varro
Manio



     {%ac periret%}
     {%«squale scrabreque inluvie et vastitudine.»%}
     


19. VICISSITATEM pro vicissitudine. Accius Phoenissis

     {%vicissitatemque inperitandi tradidit.%}
20. VLLO pro ultus fuero. Accius Epigonis

     {%Qui, nisi genitorem ullo, nullum meis dat finem
     miseriis.%}
21. VERRVNCENT, id est vertant. Accins Aeneadis aut Decio



     {%Te sancte venerans precibus, invicte, invoco, %}
     {%portenta ut populo, patriae verruncent bene.%}
     


Pacuvius Periboea



     {%precor veniam%}
     {%petens, ut quae egi ago, axim verruncent bene.%}
     


Afranius Divortio

     {%Et ponito, avorruncent cum syrma simul.%}
22. VILITANT, vilem faciunt. Turpilius Lindia



     {%Quin moneam, quin clamem et querar tua vitia,%}
     {%quae te vilitant.%}
     


23. VILICARI est rusticari vel villae praeesse. | Pomponius
Ergastilo



     {%longe ab urbe vilicari, quo erus rarenter venit,%}
     {%<id> non vilicari, sed dominari est mea sententia.%}
     


Afranius Suspecta

     {%in † horpinos iam, quantum pote, explodam hominem, ut
     vilicetur.%}
Turpilius Paraterusa

     {%ego nondum etiam huic vilicabar, Ph<a>edria.%}
Idem Het<a>era



     {%huic vilicor ante urbem,%}
     {%nunc rus eo%}
     


24. VINNVLVM * * *

<vinnulum> sensilocum

Id est inlecebrum. Plautus Asinaria



     {%conpellando blanditer,%}
     {%osculando, oratione vinnula, venustula.%}
     


25. VITABVNDVS pro vitans. Sallustius Historiarum lib. III duos
quam maximos utris levi tabulae subiecit, quam super omni corpore
quietus invicem tracto pede quasi gubernator existeret. Ea inter
molem atque insulam mari vitabundus classem hostium ad oppidum
pervenit.

26. VOLENTIA, id est quae vellent. Sallustius Historiarum lib.
IIII multisque suspicionibus volentia plebi facturus habebatur.

27. VALENTIA, fortitudo. Naevius Danae

     {%omnes formidant homines eius valentiam.%}
Titinius Setina

     {%Sapientia gubernator navem torquet, non valentia.%}
28. VOMICA, concava loca, vetustate exesa. Lucilius lib. XXVIIII

     {%Chironeo et non mortifero adfectus vomicae vulnere.%}
29. VIRIATVM dictum est magnarum virium. Lucilius lib. XXVI



     {%contra flagitium nescire, bello vinci a barbaro%}
     {%viriato, Annibale.%}
     


30. VESCVM, minutum, obscurum. Lucilius lib. XXVI

     {%quam fastidiosum ac vescum cum | fastidio vivere.%}
Vergilius Georgicorum lib. III

     {%nec vescas salicum frondes.%}
Afranius in Sororibus

     {%at puer est, vescis inbecillus viribus.%}
31. VOLVP pro voluptate. Plautus Asinaria

     {%hic senex, siquid clam uxorem suam animo fecit volup. %}
32. VIRGINDEMIAM, ut vindemiam, hoc est virgarum ad paratum vel
demtionem vel decerptionem ob verbera. Varro Agathone



     {%«Quid tristiorem video te esse quam antidhac,%}
     {%Lampadio? Numquid familiaris filius%}
     {%amat, nec spes est auxili argentaria,%}
     {%ideoque scapulae metuunt virgindemiam?»%}
     


33. VIRACIVM, magnarum virium, Varro Meleagris si non malit vir
viracius uxorem habere Atalantam.

34. VVLGA, capacitas vel sinus cum laxitate. Lucilius lib. II

     {%in vulgam penetrare pilosam.%}
Varro Sexagesi eo ut viaticum ex arcula adderem in vulgam.

35. VERRVCAM positum pro loco edito. Cato libris Originum censeo,
inquit, si rem servare vis, faciundum, ut quadringentos aliquos
milites ad verrucam illam ire iubeas eamque uti occupent imperes.

36. VIBICES plagarum vulnera. Cato De falsis pugnis Vbi societas?
Vbi fides maiorum? Insignitas iniurias, plagas, verbera,
vibices, eos dolores atque carnificinas per dedecus atque maximam
contumeliam inspectantibus.

37. VELLICATIM. Sisenna Historiarum nos una aestate in Graecia et
Asia gesta litteris idcirco | continentia mandavimus, ne
vellicatim ac saltuatim scribendo lectorum animos inpediremus.

38. VICTVRVS victoriam potiturus auctoritas prudentium putavit
esse Pyrrusne rex an Manius Curius proelio victurus esset.

39. VIRESCIT, maiorum virium fit. Furius Poematis

     {%increscunt animi, virescit vulnere virtus.%}
40. VIRO etiam pro virtute naturali. Lucretius lib. II

     {%concoctosque suo servare et perdere viro.%}
41. VENERATA pro veneranda. Vergilius lib. III

     {%cursusque dabit venerata secundos.%}
42. VTER pro uterus. C<a>ecilius Imbriis



     {%nunc uter%}
     {%crescit: non potest celari.%}
     


43. VICATIM Sisenna Historiarum lib. III cum conplures menses
barba inmissa et intonso capillo, lugubri vestitu, populum
vicatim flens una cum liberis circumiret.

44. VVLTVOSVM. Cicero in Oratore in quo cum effeceris ne quid
ineptum sit aut vultuosum.

45. VERMICVLATVM, pro minuto, Cicero in <Oratore et de> Oratore
lib. III «lexis conpostae, ut tesserulae, omnes arte pavimento
atque emblemate vermiculato!»

46. VENALICII positura pro venditoribus. Cicero in Oratione
Corneliana, lib. II neque me divitiae movent, quibus omnes
Africanos et Laelios multi venalicii mercatoresque superarunt.

47. VOCARE positum trahere, ducere. Cicero De oratore si de iure
civili, tecum se<r>ram vocabit | te, hominem prudentissimum, <in>
his ipsis rebus, quas abs te didicerit, dicundi arte superabit.

48. VERECVNDARI, verecundia teneri. Cicero De oratore lib. III
alterum cunctantem et quasi verecundantem incitabat.

49. VERSVTILOQVAS. Cicero De oratore lib. III «Num non vis huius
me versutiloquas malitias» videtis enim et «versutiloquas» et
«expectorat» ex coniunctione facta esse verba.

50. VNCINATVM, ab unco. Cicero Academicorum lib. IIII nec ut
ille, qui asperis et levibus et <h>amatis uncinatisque
corpusculis concreta haec esse dicat.

51. VENDITATIONEM veteres pro ostentationem posuerunt. Cicero
Tusculanarum lib. II quin etiam mihi quidem laudabiliora videntur
omnia, quae sine venditatione et sine populo teste fiunt.

52. VIERE, vincire, inflectere. Varro De re rustica lib. I ut
habeas vimina, unde viendo quid facias.

53. VNDVLATVM, nove positum purum. Varro De vita populi Romani
lib. I et a quibusdam dicitur esse Virginis Fortunae ab eo, quod
duabus undulatis togis est opertum, proinde ut non reges nostri
et undulatas et praetextatas togas soliti sint habere.

54. VERBECEM. Varro De vita populi Romani lib. I aut bovem aut
ovem aut verbecem habet signum.

55. ZONATIM, per goerum. Lucilius lib. VI



     {%[per] zonatim | circum inpluvium cineraris%}
     {%† cludebat.%}
     


 III. INCIPIT DE INDISCRETIS GENERIBVS PER LITTERAS  

 ID EST PER A LITTERAM  

1. ANGIPORTVS generis masculini, ut aput multos. Neutri. Plautus
Cistellaria

     {%quae quasi carnificis angiporta purgitans.%}
M. Tullius De divinatione angiporta dixit.

Terentius Adelphis

     {%id quidem angiportum non est pervium.%}
Idem in Eunucho

     {%in angiportum quoddam desertum.%}
2. ARBITRIVM generis neutri, sicut saepe. Masculini. Plautus
Asinaria



     {%<ni> in quadriduo%}
     {%abalienarit, quo abs te argentum acceperit,%}
     {%tuus arbitratus sit conburas, si velis%}
     {%ne illi sit cera, ubi facere possit litteras.%}
     


3. ARMENTA genere neutro plerumque. Feminino Ennius

     {%ipsius ad armentas eosdem.%}
Pacuvius

     {%tu pascere cornifrontes soles armentas.%}
4. ABSINTIVM generis est neutri. Lucretius lib. IIII



     {%absintia t<a>etra medentes%}
     {%cum dare conantur.%}
     


Masculini. Varro Quinquatribus



     {%quid medico mihi est opus?%}
     {%nempe tuo absintium ut<i>%}
     {%bibam gravem et castoreum%}
     {%levemque robur.%}
     


5. AERARIVM neutri est generis, ut saepe. Masculini. Varro
Gerontodidascalo hoc est magnum censorem esse ac non studere
multos aerarios facere.

6. ADMONITIO usu genere dicitur feminino. Masculino M. Tullius De
finibus bonorum et malorum lib. V | ut acrius aliquanto et
adtentius de claris viris locorum admonitu cogitemus.

7. AVDITVS est generis masculini. Feminini AVDITIO. M. Tullius De
finibns bonorum et malorum lib. V | lubenterque se cum his
congregant dantque se ad ludendum fabellarumque auditione
ducuntur.

8. ARTVS masculino genere appellamus. Vergilius Georgicorum lib.
III

     {%micat auribus et tremit artus.%}
ARTVA neutro genere Plautus Men<a>echmis

     {%ita mihi inperas, ut ego huius membra atque ossa atque
     artua.%}
9. ANGVES masculino genere dici Vergilius testis est



     {%ecce autem gemini a Tenedo tranquilla per alta,%}
     {%horresco referens, inmensis orbibus angues.%}
     


Et in lib. V

     {%adytis cum lubricus anguis ab imis.%}
N<a>evius Lycurgo

     {%alte iubatos angues in sese gerunt.%}
Lucilius lib. XXVI

     {%nisi portenta anguisque volucris ac pinnatos scribitis.%}
ANGVES feminino. Plautus Amphitryone

     {%devolant angues iubatae in conpluvium duo.%}
Varro Atacinus

     {%cuius ut aspexit torta caput angue revinctum.%}
10. ACHERONTEM masculino genere dicunt veteres. Vergilius lib. VI

     {%et tenebrosa palus Acheronte refuso.%}
Feminino Plautus Captivis



     {%verum enimvero nulla adaeque est Acherons%}
     {%atque ubi ego fui.%}
     


11. AMNEM masculino genere appellamus. Vergilius Georgicorum lib.
I

     {%atque alius latum funda iam verberat amnem.%}
Feminino Plautus Mercatore

     {%neque mihi ulla obstabit amnis nec mons atque adeo mare.%}
N<a>evius Lycurgo

     {%sed quasi amnis, | † cis rapit, sed tamen inflexu
     flectitur.%}
Accius Epinausimache



     {%Scamandriam undam salso sanctam obtexi sanguine%}
     {%atque acervos alta in amni corpore explevi hostico.%}
     


Idem Epigonis

     {%apud abundantem antiquam amnem et rapidas undas Inachi.%}
Varro Periplu lib. I in hac civitate agros colunt harenosos;
praeter hos fluit amnis, quam olim Albulam dicunt vocitatam.

12. ARANEAE et feminini sunt generis. Titinius Gemina

     {%everrite aedis, abstergete araneas.%}
Vergilius Georgicorum lib. IIII

     {%laxos in foribus suspendit aranea casses.%}
Ennius

     {%buxus aranae.%}
Masculini. Plautus in Sticho



     {%ut operas araneorum tergam et texturam inprobam%}
     {%deiciamque eorum omnis telas.%}
     


Idem Asinaria

     {%iussin columnis deici telas araneorum?%}
13. AETAS feminini est generis. Plautus Men<a>echmis

     {%ut aetes mala est! Mers mala est ergo.%}
AETAS masculini. Plautus Trinummo

     {%propter eosdem, quorum causa fui hoc aetate exercitus.%}
14. ACCIPITER generis est masculini. Vergilius lib. XI

     {%quam facile accipiter saxo sacer ales ab alto.%}
Feminino Lucretius lib. IIII



     {%accipitres somno in leni si proelia pugnas%}
     {%edere sunt persectantes visaeque volantes.%}
     


15. ARVA neutri sunt generis. Vergilius

     {%arva aliena iugo premere.%}
Feminino N<a>evius Lycurgo

     {%quaque incedunt, omnis arvas opterunt.%}
Pacuvius

     {%postquam calamitas plures annos arvas calvitur.%}
16. ANFRACTVM masculino genere dici putant. Neutro | Accius
Eurysace



     {%super Oceani stagna alta patris%}
     {%terrarum anfracta revisam.%}
     


Varro Parmenone

     {%cavo fonte uti cum inrigavit cavata aurium anfracta in
     silvam vocans.%}
17. AEVVM generis neutri. AEVITAS feminini. Varro Tithono, πεϱὶ
γήϱως

     {%qua voluptate aevitatis extimam attigit metam [aevitas]!%}
18. AERA neutri. M. Tullius in Hortensio Quid? Tu, inquam, soles,
cum rationem a dispensatore accipis, si aera singula probasti,
summam, quae ex his confecta sit, non probare?

19. ACINA genere neutro frequenter Varro posuit. ACINVS masculino
M. Tullius De senectute quae ex fici tantulo grano aut ex acini
vinaceo. Et alii obscurae auctoritatis pressusque labris unus
acinus arebat.

20. AVTVMNVS generis masculini. Feminini. Varro Serrano, πεϱὶ
ἀϱχαιϱεσιῶν retinet viatorem meridie praetereuntem fontem, quod
autumnitas in anni tetrachordo μέσην praeterierat.

21. ALVVS generis feminini. Vergilius Aeneidos lib. II



     {%in latus inque feri curvam conpagibus alvum%}
     {%contorsit.%}
     


Masculino Accius Annalibus

     {%ut quam fragilissimus alvos.%}
Et alius auctoritatis obscurae

     {%Maia nemus retinens gravido concepit in alvo.%}
22. ACCVBITIONEM genere feminino M. Tullius De senectute bene
enim maiores accubitionem epularem amicorum, quasi vitae
coniunctionem haberet.

 INCIPIT PER B LITTERAM  

1. BVBO generis feminini. Vergilius Aeneidos lib. IIII

     {%seraque culminibus ferali carmine bubo.%}
Genere masculino Agellius Historiarum lib. I et quod bubo in
columna aedis Iovis sedens conspectus est.

2. BALNEAE generis feminini. M. Tullius Pro Sexto Roscio occisus
est ad balneas Pallacenas, rediens a cena, Sextus Roscius.
Plautus Asinaria

     {%unde in balineas iturust, inde huc veniet%}
Caecilius Synephebis

     {%Quid? Mihi non sunt balneae?%}
Neutri. M. Tullius in Hortensio primus balneola suspendit,
inclusit pisces.

3. BALTEVS masculini generis. Vergilius lib. XII



     {%umero cum apparuit alto%}
     {%balteus.%}
     


Neutro. Varro Rerum divinarum lib. XI tragica vincula baltea
sunt.

Accius Didascalicon lib. VIII

     {%actoribus manuleos baltea mac<ha>eras.%}
Livius lib. VIIII auratae vaginae, aurata baltea illis erant.

4. BVXVM generis neutri. Vergilius Georgicorum lib. II

     {%et torno rasile buxum.%}
Feminini. Ennius

     {%buxus vi<n>cta, taxus tonsa. %}
5. BLANDIMENTVM generis neutri, ut saepe. Feminini. Cicero De
republica lib. IIII in cive excelso atque homine nobili
blanditiam, ostentationem, ambitionem [meam] esse levitatis.

 INCIPIT PER C LITTERAM  

1. CLIVVS generis masculini, ut plerumque. Neutri aput Memmium
invenimus, cuius auctoritas dubia est

     {%ne ardua nitens fortunae <e>scendere | cliva.%}
Cato De tribunis militum loca ardua et cliva depressa.

2. CIMA neutro, ut Lucilius

     {%asparagi molles et viride cima.%}
Feminino Cornelius Celsus, etsi minoris auctoritatis, posuit
laetam formosamque cymam.

3. CONSITVRA, generis feminini. M. Tullius De republica lib. I.
quae videlicet ille non ex agri consitura, quam cernebat, sed ex
doctrinae indiciis interpretabatur.

4. CRVX generis feminini saepe. Masculini. Ennius Annalium lib.
XI



     {%malo cruce, fatur, uti des,%}
     {%Iuppiter%}
     


5. CVLTER et CVLTELLVS generis sunt masculini. Varro
Gerontodidascalo noctu cultro coquinari se traiecit; nondum enim
hi inventi erant cultelli emp<a>estati e Bithynia.

6. COR generis est neutri, ut dubium non est. Masculini. Ennius
lib. XIII



     {%Annibal audaci cum pectore de me hortatur,%}
     {%ne bellum faciam, quem credidit esse meum cor.%}
     


7. CVPRESSVS generis feminini, ut dubium non est. Masculini.
Ennius

     {%Capitibus nutantis pinos rectosque cupressos.%}
8. CARRA neutri generis esse consuetudine persuasum est.
Masculini. Sisenna Historiarum lib. IIII inpedimentum conlocant
omne, construunt carros et sarraca crebra disponunt. Varro Caei
libro II Gallica porta carros adcuratiusque politos.

9. CERTAMEN generis est neutri. Feminini. Sisenna Historiarum
lib. IIII iaculis celeriter consumptis ad | gladios certationem
revocaverunt.

10. QVERELLAE generis feminini, ut saepe. Masculini. Vergilius
Aeneidos lib. IIII

     {%tantos illa suo rumpebat pectore questus.%}
11. COMPITA generis neutri. Vergilius Georgicorum lib. II

     {%praemiaque ingeniis pagos et conpita circum.%}
Masculino Varro De scaenicis originibus lib. III ubi compitus
erat aliquis. Caecilius Titthe

     {%ubi adiacentem compitum.%}
12. CONSORTIVM neutri generis. CONSORTIONEM, feminini. Lucilius
lib. XXVIIII



     {%deierat enim <se> scripsisse, et post non scripturum.%}
     {%Redi%}
     {%in consortionem!%}
     


M. Tullius De officiis lib. III dissolvatur necesse est omnis
humana consortio. Titus Livius quaenam ista societas, quaenam
consortio est?

13. CHARTAM generis feminini. Masculini. Lucilius lib. XXVII



     {%nec si ubi, Graeci ubi nunc Socratici charti?%}
     {%quidquid quaeritis, periimus.%}
     


14. CLIPEVS generis masculini. Vergilius

     {%ardentis clipeos atque aera micantia cerno.%}
Neutro Vergilius

     {%et clipeum super intonat ingens.%}
Licinius in Marte pars magna laevis clipea portant. Laberius
Sororibus

     {%hoc voluit clipeum contra pelvem proici.%}
15. CAEMENTA neutri, ut est usu. Varro Bimarco non te pudet,
Mani, cum domi tuae vides conmilitonum tuorum cohortes servis
tuis ministrare caementa? Feminini. Ennius

     {%labat, labuntur saxa, caementae cadunt.%}
16. CLVNES feminino. Horatius

     {%quod pulcrae clunes, breve quod caput, ardua cervix.%}
Masculino. Plautus Agroico

     {%quasi lupus, ab armis | valeo, clunes † desertos gero.%}
17. CAELVM neutro. Masculino Lucretius



     {%quis pariter caelos omnis convertere et omnis%}
     {%ignibus aetheriis terras suffeire feracis?%}
     


Varro Rerum divinarum VI, deum significans, non partem mundi sic
pater magnus, mater <mag>na his sunt Caelus <Tellus>. Ennius

     {%Fortis Romani quamquam caelus profundus.%}
Idem



     {%Saturno,%}
     {%quem Caelus genuit.%}
     


18. CASTITAS et CASTIMONIA generis feminini. Masculini. Varro
Rerum divinarun lib. I nostro ritu sunt facienda quam his
civilibus graeco castu. Idem | et religiones et castus id
possunt, ut ex pericolo eripiant nostro. N<a>evius Carmine Punici
Belli

     {%res divas edicit, praedicit castus.%}
19. CALLIS generis masculini. Vergilius Aeneidos lib. IIII



     {%praedamque per herbam%}
     {%convectant calle angusto.%}
     


Feminino Livius lib. XXII nisi pecorum modo per angustos saltus
et devias calles. Idem sic frequenter.

20. CVLLEVS masculino saepe. Neutro Varro De re rustica lib. I in
singula iugera dena cullea vini fiunt?

21. CORBES. *** Corbulas Varro De re rustica lib. I cogit aliquot
corbulas uvarum et frondem iucundissimam ministrat ovibus.
Caecilius Philumena

     {%Qui panis soli corbulam.%}
22. QVIS et generi feminino adtribui posse veterum auctoritas
voluit. Livius

     {%mulier, quisquis es, te volumus.%}
Caecilius

     {%Quaeso igitur, quisquis es, mea mulier?%}
Pacuvius

     {%Quis tu es, mulier, | quae me insueto nuncupasti nomine?%}
Ennius

     {%ecquis illaec est quae lugubri succincta est stola?%}
23. CANALIS masculino Gadullius Gallicanus ego vero confiteor
certo canali cuncta decurrere. Feminino Lucilius ὐποϰοϱιστιϰῶς
canaliculam dicit.

24. CINIS masculino Vergilius in Bucolicis

     {%cinis ipse. Bonum sit!%}
Et Georgicorum lib. I



     {%neve%}
     {%effetos cinerem inmundum iactare per agros.%}
     


Feminino aput Caesarem et Catullum et Calvum lectum est, quorum
vaccillat auctoritas

     {%cum iam fulva cinis fueris.%}
25. COLVS generis feminini. Cicero De oratore lib. II Quid tu,
Decilla mea? Quando ad me venis cum tua colu et lana?

26. CAPILLVS masculini est generis. Terentius in Phormione

     {%capillus passus, nudus pes; ipsa horrida.%}
Neutri. Plautus Mostellaria

     {%vide, capillum satin conpositumst conmode?%}
27. CVRSVS omnium consensu masculino genere dicitur. Vergilius

     {%Hic cursus fuit.%}
CVRSVRA feminino. Plautus Asinaria



     {%non vides%}
     {%me ex cursura anhelitum etiam ducere?%}
     


Idem Cistellaria



     {%pol ad cubituram, mater, magis sum exercita%}
     {%fere quam ad cursuram eo sum tardiuscula.%}
     


CVRRICVLVM neutro genere Cicero Timaeo ratione igitur et mente
divina ad originem temporis [curris] curriculum inventum est
solis et lunae.

28. QVALEST pro qualis est; neutrum positum pro masculino.
Plautus Amphitryone

     {%edepol condignum donum, qualest qui donum dedit.%}
29. CONTAGIO feminino genere appellatur. Sallustius post, ubi
contagio quasi pestilentia invasit. CONRAGIA neutro Lucretius
lib. III

     {%quandoquidem penetrant in eum contagia morbi.%}
Vergilius

     {%nec mala vicini pecoris contagia laedent. %}
30. CATELLAE diminutivum est catenarum; et dicuntur genere
feminino. Caecilius Plocio

     {%catellae.%}
Neutrum a catulis similiter diminutivum, Plautus Curculione



     {%delicatum te hodie faciam, cum catello ut accubes,%}
     {%ferreo ego dico.%}
     


31. CORIVM neutri est generis. CORIVS masculini. Plautus Poenulo

     {%tris facile corios contrivisti bubulos.%}
Varro Eumenidibus

     {%nunc corius ulmum tuus depavit. Pergis? Heia! %}
32. CALX est generis feminini. Vergilius lib. XI

     {%ferrata calce fatigat.%}
Calx masculini. Plautus Poenulo

     {%quin prius disperibit faxo quam unum calcem civerit.%}
Varro Marcopoli, πεϱὶ ἀϱχῆς



     {%nemini Fortuna currum a carcere intimo missum%}
     {%labi inoffensum per aequor candidum ad calcem sivit.%}
     


33. CORTEX utriusque est generis masculini. Varro Prometheo
libero



     {%tum ut si subernus cortex aut cacumina%}
     {%morientum in querqueto arborum aritudine.%}
     


Idem Tithono, πεϱὶ γήϱως sic invitata matura anima corporeum
corticem facile relinquit.

Vergilius lib. VII

     {%raptus de subere cortex.%}
Feminino Vergilius in Bucolicis



     {%tum Phaethontiadas musco circumdat amarae%}
     {%corticis.%}
     


Lucretius lib. IIII

     {%quae quasi | membranae vel cortex nominitanda est.%}
34. CALOR generis masculini. Vergilius Georgicorum lib. II

     {%si non tanta quies iret frigusque caloremque inter.%}
Neutri. Plautus Mercatore

     {%neque frigus neque calor metuo. %}
35. CASEVS generis masculini. Vergilius in Bucolicis

     {%pinguis et ingratae premeretur caseus urbi.%}
CASEVM neutri. Novius Macco



     {%pecunia!%}
     {%Quid? Bonum breve est, respondi, Sardis veniens caseum.%}
     


Plautus Medico parasito

     {%cum virgis caseum radi potest. %}
36. COLLVM neutri est generis. Vergilius

     {%et colla comantia pectunt.%}
COLLVS masculino. Accius Epigonis

     {%quid cesso ire ad eam? Em, pr<a>esto est: camo collum
     gravem.%}
Lucilius Satyrarum lib. VII

     {%Calda siem ac bene plena, si olorum atque anseris
     collus.%}
Idem lib. XXVII

     {%modo sursum, modo deorsum tamquam collus cernui.%}
Caecilius Harpazomene

     {%hunc collum Ludo praecidi iube!%}
Idem Synephebis

     {%Ad restim res redit. Immo collus, non res: nam ille
     argentum habet.%}
Cato in Sercia accipite, si vultis, hoc onus in vestros collos.
N<a>evius Cor

     {%utrum scapulae plus an collus calli habeat nescio.%}
Plautus Amphitryone

     {%malae, mentum, barba, collus.%}
Varro Sexagesi

     {%ut nitens pavonis collus, nihil extrinsecus sumens. %}
37. CASTRA generis sunt neutri. Feminini. Accius Aeneadis aut
Decio

     {%castra haec vestra est optume essis meritus a nobis.%}
38. COPVLAE generis feminini. Accius Phinidis

     {%obtorque prorim ac suppa tortas copulas.%}
39. CEPE generis neutri. Lucilius Satyrarum lib. V

     {%flebile cepe simul lacrimosaeque ordine tallae.%}
Idem lib. XVI

     {%hoc aliud longe est, inquit qui cepe serebat.%}
Varro Bimarco avi et atavi nostri, cum alium ac cepe eorum verba
olerent, tamen optume animati erant. Idem Manio

     {%dulcem aquam bibat salubrem et flebile esitet cepe.%}
CEPA feminini. Lucilius Satyrarum lib. V

     {%lippus edenda acri assiduo ceparius caepa [lacrimosa].%}
Varro Eumenidibus

     {%in somnis venit, iubet me cepam esse et sisymbrium.%}
Idem Cato vel de liberis educandis ut cibo utatur modico et
idoneo, ut vitet acria, ut est sinapi, cepa, alium.

40. CVBITVS masculini generis. Neutri. Lucilius Satyrarum lib.
XVI



     {%Lysippi Iuppiter ista%}
     {%transivit quadraginta cubita altus Tarento.%}
     


41. COLVBER generis masculini. Vergilius Aeneidos lib. II

     {%coluber mala gramina pastus.%}
COLVBRA feminini. Lucilius Satyrarum lib. XX



     {%iam disrumpetur medius, iam, ut Marsus colubras%}
     {%disrumpit cantu, venas cum extenderit omnis.%}
     


Turpilius Leucadia

     {%arripuit colubram mordicus.%}
Varro Eumenidibus



     {%quid dubitatis utrum nunc sitis cercopitheci%}
     {%an colubrae an volvae [an] de Albuci subus Athenis?%}
     


42. CONTEMTVS generis masculini. CONTEMPTIO feminini. M. Tullius
De republica lib. V quae virtus fortitudo vocatur; in qua est
magnitudo animi, mortis dolorisque magna contemptio. Idem De
officiis lib. III in illo quae est dolorum, laborum contemtio? Et
in Hortensio magnitudo animi, patientia laborum, mortis
dolorumque contemtio. Ita et in Tusculanarum lib. I.

43. CONPENDIVM. *** CONPENDIARIA. Varro Sciamachia, πεϱὶ τύφου
hoc dico: conpendiaria sine ulla sollicitudine ac molestia
ducundi ad eandem voluptatem posse perveniri.

44. CROCVM generis neutri. Sallustius Historiarum lib. II iter
vertit ad Corycum, urbem inclytam pastusque nemore, in quo crocum
gignitur. Masculini. Vergilius Georgicorum lib. IIII

     {%et glaucas salicis casiamque crocumque rubentem.%}
45. CONATVS masculino. Neutro. Accius Atreo

     {%ego incipio conata exequar.%}
46. CANDELABRVM generis neutri, ut saepe. Masculini. Caecilius
Meretrice



     {%memini ibi candelabrum ligneum%}
     {%ardentem.%}
     


47. CARDO generis masculini. Vergilius Aen. lib. II

     {%et emoti procumbunt cardine postis.%}
Feminino Gracchus in Peliadibus

     {%Sonat inpulsa regia cardo.%}
48. CENSVS generis masculini. Neutro. Cicero in Consulatu suo

     {%quorum luxuries fortunas, censa peredit.%}
49. CRINES genere masculino. Vergilius Aeneidos lib. I

     {%et crines flavos.%}
Feminino Plautus Mostellaria



     {%gerundum morem censeo et capiundas crines%}
     {%tibi.%}
     


Atta in Epigrammatis

     {%praeterea fusus resoluta crine capillus.%}
50. CVMMI generis neutri, ut est usu, monoptoton; [tamen]
feminino Cinna

     {%Alpinaque cummis.%}
Vt sit genetivus eius huius cummis, ut puppis, febris, pelvis.

 INCIPIT PER D LITTERAM  

1. DORSVM neutri est generis. Vergilius Aeneidos lib. I

     {%dorsum inmane mari summo.%}
DORSVS iterum masculini. Plautus in Milite

     {%timeo quid rerum gesserim, ita dorsus totus prurit.%}
2. DECOREM generis masculini. DECETIAM feminino M. Tullius De
deorum natura lib. II colorum etiam et figurarum tum venustatem
atque ordinem et, ut ita dicam, decentiam oculi iudicant.

3. DESPECTVS generis masculini. DESPICIENTIA feminini. M. Tullins
De officiis lib. II ergo et haec animi despicientia
admirabilitatem magnam facit. Et Tusculanarum lib. I in omniun
rerum humanarurn contemptione ac despicientia, in omni virtute
ponamus.

4. DOMINATIO generis feminini, ut plerumque. Masculini. M.
Tullius De republica lib. I Quid? Tum, cum es iratus, permittis
illi iracundiae dominatum animi tui? Et De officiis lib. II ***
<Et De republica lib. I > quorum est levis fructus, incertus
dominatus.

5. DEBITVM generis est, ut manifestum est, neutri. Feminini. M.
Tullius Pro Plancio nam alia est debitio pecuniae, alia gratiae.

6. DILVVIVM generis habetur, ut saepius, neutri. Vergilius lib.
VII

     {%diluvio ex illo.%}
Feminini. Lucretius lib. V



     {%pars etiam glebarum ad diluviem revocatur%}
     {%imbribus.%}
     


Horatius Carminum lib. IIII



     {%horrendamque cultis%}
     {%diluviem minitatur agris.%}
     


 INCIPIT PER E LITTERAM  

1. EVENTVS generis est masculini. Neutro Lucretius lib. I



     {%nam quaecumque cluent, aut his | coniuncta duabus%}
     {%rebus ea invenies aut horum eventa videbis.%}
     


Idem in lib. I

     {%eventum <d>ici poterit, quodcumque erit actum.%}
M. Tullius in Hortensio tu me et alias nonnumquam et paulo ante
adhortatus es, aliorum facta et eventa conquirerem. Idem
Consulatus sui lib. II atque animo pendens noctu eventa timebat.

2. ERROR masculini est generis. Vergilius Aeneidos lib. X

     {%gratusque parentibus error.%}
Feminini. Accius Neoptolemo

     {%Satis iam dictum est, neque ego errantia animi prave
     morigerabor.%}
Neutri. M. Tullius Ad Hirtium lib. II Qua in re si mediocriter
lapsus sum, defendes meum tolerabile erratum.

3. EPVLVM generis neutri est. Feminini. Lucilius Satyrarum lib.
XIII

     {%Idem epulo cibus atque epulai Iovis omnipotentis.%}
Qui versus utrumque designat. Vergilius lib. VI



     {%epulaeque ante ora paratae%}
     {%regifico luxu.%}
     


4. ERVVM generis neutri est, ut plerumque. Feminini. Varro Longe
fugit qui suos fugit sed uti serat haec legumina ante parve
pauca: cicer, ervillam, asparagiam, alium, spiria, ceteris.

 INCIPIT PER F LITTERAM  

1. FRONTEM feminino genere Vergilius [ait]

     {%et frontem obscenam rugis arat.%}
Masculino Titinius Setina



     {%quasi hermaphroditus fimbriatum frontem%}
     {%gestas †%}
     


[Feminino]. Pacuvius

     {%voce suppressa, minato fronte, vultu turbido.%}
Cato De re militari una depugnatio est fronte longo, quadrato
exercitu. Caecilius Subditivo



     {%nam hi sunt inimici pessimi fronte hilaro, corde tristi,%}
     {%quos neque ut adprendas neque ut vitare scias.%}
     


Plautus

     {%nam coloratum frontem habet, petilis%}
2. FINEM masculino genere dicimus. Vergilius Aeneidos lib. X



     {%Hic finis fandi. Solio tum Iuppiter aureo%}
     {%surgit.%}
     


Feminino Lucretius primo

     {%et merito; nam si certam finem esse viderent.%}
Accius Phinidis

     {%neque ulla interea finis curarum datur.%}
Vergilius Aeneidos lib. III

     {%quam fessis finem rebus ferat.%}
Caelius Annali lib. V ad aliquam huic bello finem facere. Cassius
Hemina Historiarum lib. IIII qua fine omnis res atque omnes
artes humanitus que aguntur? Varro Meleagris Currere, vigilare,
esurire, ecquando haec facere oportet? Quam ad finem? Sisenna
Historiarum lib. IIII et prope mediam ad finem ripae pervenerant.
Varro De vita populi Romani lib. IIII ita huius belli horribilis
finis facta.

3. FVNIS masculini est generis. Feminino Lucretius lib. II

     {%aurea de caelo demisit funis.%}
4. FRETVM neutri tantum generis esse volumus. Vergilius lib. III

     {%et crebris legimus freta concita terris.%}
Masculini. Lucretius lib. VI

     {%nam fretus ipse anni permiscet frigus ad aestum.%}
N<a>evius

     {%Dubii faventem per fretum introcurrimus.%}
Ennius

     {%crassa pulvis oritur; omnem pervolat caeli fretum.%}
Lucilius

     {%serena caeli numina et salsi fretus.%}
Varro Gallo aut Fundanio inter Italiam et Siciliam qui est
fretus, inter Regium et Messanam.

5. FAVOR est generis masculini. Feminino Accius | Oenomao



     {%augustam adhibeant%}
     {%faventiam, ore obscena dictu segregent.%}
     


6. FETVS masculini. Vergilius Georgicorum lib. II

     {%aut ovium fetum aut urentes culta capellas.%}
Vergilius Bucolic. feminino



     {%at tu,%}
     {%si fetura gregem subpleverit, aureus esto.%}
     


Idem Georgicorum lib. III

     {%cetera nec feturae habilis nec fortis aratris. %}
7. FRENOS masculini. Vergilius <Georgicorum> lib. III

     {%et stabulis frenos audire sonantis.%}
Neutro Vergilius lib. VIII

     {%frenaque bina, meus quae nunc habet aurea Pallas.%}
Accius

     {%Pars frena † tesauri equorum. acconmodant. %}
8. FORVM generis neutri. Masculini. Lucilius lib. III

     {%Romanis ludis forus olim ornatus lucernis.%}
Sallustius lib. I illum nautis forum.

Pomponius Petitore



     {%balnea,%}
     {%forus, macellus, fana, portus, porticus.%}
     


9. FRIGVS generis neutri, ut plerumque. Feminini. Varro Cras
credo, hodie nihil



     {%atque ut igni fervido medullitus%}
     {%aquiloniam intus eruat frigedinem.%}
     


10. FVLMENTVM neutro, ut est in proverbio veteri, quo Varro
utitur saepius fulmenta lectum scandunt.

Feminino Lucilius lib. XXVIII

     {%fulmentas † eis atque aeneis subducere.%}
Et lib. IIII

     {%su<bi>cit huic † fuldum, fulmentas quattuor addit.%}
Plautus Trinummo

     {%fulmentas iubeam subponi socco.%}
11. FAMVLATIO, ut DOMINATIO, plerumque genere feminino. Masculino
Cicero De amicitia ut in fabulis qui aliquandiu propter
ignorationem stirpis et generis in famulatu fuerint, |<cum>
cogniti sunt et aut deorum aut regum filii inventi.

12. FLVVIVS masculini generis, ut amnis, plerumque. Feminini.
Sisenna Historiarum lib. IIII quod oppidum tumulo in excelso loco
propter mare parvis moenibus inter duas fluvias infra Vesuvium
conlocatum. | Idem eodem transgressus fluviam, quae secundum
Herculaneum ad mare pertinebat.

13. FLEXVS genere masculino Vergilius Georgicorum lib. I

     {%maximus hic flexu sinuoso elabitur anguis.%}
Feminino Cicero in Oratore cum alter alteri obicit vocis
inflexiones. Idem in eodem ipse se moderans et virili laterum
flexione.

 INCIPIT PER G LITTERAM  

1. GVTTVR neutri est generis. Vergilius lib. VI

     {%ille fame rabida tria guttura pandens.%}
Masculino Plautus in Milite Glorioso

     {%nam nimis calebat, amburebat gutturem.%}
Lucilius

     {%et ventrem et gutturem eundem.%}
N<a>evius

     {%ingurgitavit usque ad imum gutturem.%}
Varro Lege Maenia



     {%exercebam ambulando, ut siti capacior%}
     {%ad cenam veniret guttur.%}
     


Plautus Aulularia

     {%etiamne obturat inferiorem gutturem. %}
2. GENV neutri est generis. Vergilius lib. V

     {%genua labant, vastos quatit aeger anhelitus artus%}
Masculini. Lucilius Satyrarum lib. IIII



     {%h<a>eret verticulis adfixum in posteriore%}
     {%parte atque articulis; nam, ut nobis talu genusque est.%}
     


3. GELV neutri generis. [Titus] Livius pisi † Aiace mastigophoro



     {%praestatur virtuti laus, set gelu multo ocius%}
     {%vento tabescit.%}
     


Masculini. Afranius Epistula



     {%quis tu es ventoso in loco%}
     {%soleatus, intempesta noctu, sub Iove,%}
     {%aperto capite, | silices cum findat gelus?%}
     


Accius Prometheo

     {%tum profusus flamine hiberno gelus.%}
Cato Originum lib. II [Libii] qui aquatum, et lignatum videntur
ire, securim atque lorum ferunt, gelum crassum excidunt, eum loro
conligatum auferunt.

4. GRANDO generis feminini. Vergilius Georgicorum lib. I

     {%quam multa in tectis crepitans salit horrida grando.%}
Masculini. Varro Trihodite Tripylio, πεϱὶ ἀϱετῆς ϰτήσεως



     {%nec coruscus imber, alto nubilo cadens multus,%}
     {%grandine inplicatus albo.%}
     


5. GLADIVS masculini. Neutri. Lucilius

     {%haerebat mucro gladium<que> in pectore totum. %}
6. <GANEA generis feminini.> GANEVM neutro. Varro Sesqueulixe qui
se in ganeum accensum coniecit amicae.

7. GRVES genere feminino.Vergilius Georgicorum lib. I

     {%Strymoniaeque grues.%}
Lucilius Satyrarum lib. IIII

     {%longior hic quam grus, grue tota cum volat olim.%}
Masculino Laberius in Fullonicis

     {%verum tu hunc gruem Balearicum an hominem putas esse? %}
8. GREGES, ut saepe, generis masculini sunt. Feminini. Lucretius
lib. II



     {%laniger<a>e pecudes et equorum duellica proles%}
     {%buceriaeque greges.%}
     


 INCIPIT PER H LITTERAM  

1. HORREA genere neutro, ut saepe. Feminino. Calidius oratione in
Quintum Gallium quarum iacent muri, navalia horrea<e> curiaque
et tabulariae publicae. Eiusdem generis TABVLARIAS quo et HORREAS
dixit.

 INCIPIT PER I LITTERAM  

1. INTIBA generis neutri. Vergilius Georgicorum lib. IIII

     {%quoque modo potis gauderent intiba rivis.%}
Masculini. Lucilius Satyrarum lib. V

     {%Intubus praeterea pedibus praetensus equinis.%}
Idem XXX

     {%pulmentaria, ut intubus aut aliqua id genus herba.%}
Pomponius in Placenta



     {%rustici%}
     {%edunt libenter [pedibus] tristis, atros intibos.%}
     


2. INTERITVS generis dicitur masculini. M. Tullius Philippicarum
lib. II Gnaeum Domitium non patris interitus, clarissimi viri?
Feminini. M. Tullius Verrinarum in Frumentaria cum bis in eadem
provincia magnae fugitivorum copiae versatae sunt, tamen aratorum
interitio facta nulla est.

3. INSOMNIVM generis neutri. Feminini. Caecilius Plocio

     {%consequitur comes insomnia, ea porro insaniam affert.%}
4. INTESTINVM generis neutri. Lucretius lib. IIII

     {%horum intestinum quodvis quale esse putandum est!%}
Masculino. Varro Marcopoli, πεϱὶ ἀϱχῆς sensus portae; venae
<h>ydragogiae; clavaca intestini.

5. INGRESSVS generis masculini, ut saepe. Feminini. M. Tullius in
Oratore [perfecto] ac video hanc | primam ingressionem meam non
ex oratoriis disputationibus ductam, sed e media philosophia
repetitam.

6. IOCVS genere masculino. Cicero Pro C<a>elio ludus iocus, sermo
paene est familiarium deserendus. Neutro L<a>evius
Protesilaodamia



     {%in eum inruunt cachinnos,%}
     {%ioca, dicta risitantes.%}
     


Sallustius in Iugurtae bello ioca atque seria.

 INCIPIT PER L LITTERAM  

1. LENTEM consuetudo feminino genere dici vult. Vergilius
Georgicon lib. I

     {%nec Pelusiacae curam aspernabere lentis.%}
Masculino. Titinius



     {%lenti calido, elvella, rapula,%}
     {%rumice.%}
     


2. LVX feminini est generis. Vergilius in Bucolicis

     {%si mihi non haec lux toto iam longior anno est.%}
Masculini. Plautus Aulularia

     {%luci claro disripiamus aurum matronis palam.%}
Varro Bimarco nos ergo nihil egimus, quod legem Lucanam luci
claro latam non latam scutulans.

Idem Synephebo, πεϱὶ ἐμμονῆς hodie, si possumus quod debemus
populo in foro medio luci claro decoquere. M. Tullius De officiis
lib. III * * *

     {%et cum prior ire luci claro non queo.%}
3. LVCRVM secundum consuetudinem neutri est generis. Masculini.
Plautus Persa



     {%nunc ea narrabo,%}
     {%unde tu pergrandem lucrum facias.%}
     


4. LABIVM neutri est generis. Serenus in Opusculis

     {%labiumque insigne revellit.%}
LABEA rursum feminini. Plautus in Sticho



     {%age,%}
     {%tibicen, quando bibisti, refer ad labeas tibias.%}
     


Novius Macco exule

     {%verberato populus homini labeas pugnis caedere.%}
Idem Praecone posteriore



     {%ego dedita opera te, pater, solum foras%}
     {%seduxi, ut nequis esset testis tertius%}
     {%praeter nos, tibi cum tunderem labeas lubens.%}
     


Lucilius Satyrarum lib. XXII

     {%Zopyrion labeas c<a>edit utrimque secus. %}
5. LACERTI generis masculini. Neutri. Accius Atreo



     {%concoquit%}
     {%partem vapore flammae, tribuit in focos veribus lacerta.
     %}
     


6. LOCA generis sunt neutri. Vergilius Aeneidos lib. I

     {%loca feta furentibus Austris.%}
Masculini. Vergilius Aeneidos lib. I



     {%devenere locos, ubi nunc ingentia cernis%}
     {%moenia.%}
     


N<a>evius Belli Punici lib. VI

     {%convenit, regnum simul atque locos ut haberent.%}
Cicero in Oratore ducantur, duplices loci uni <e> rebus ipsis,
alteri adsumpti.

7. LAPIDES et feminino genere dici possunt, ut aput Ennium



     {%tanto sublatae sunt%}
     {%agmine tunc lapides.%}
     


Ad Homeri similitudinem, qui genere feminino lapides posuit.

8. LVXVRIA generis feminini. Masculini. Varro Manio



     {%nec sumptibus finem%}
     {%† lepitus statues finemque modumque. %}
     


9. LVSVS vel LVDVS genere dicuntur masculino. Feminino LVSIONES.
M. Tullius De finibus bonorum et malorum lib. V cum hi vero
paulum processerunt, lusionibus vel laboriosis delectantur. Idem
De oratore qui pila ludunt, non utuntur <in> ipsa lusione
artificio proprio pal<a>estrae. Varro Cato vel de liberis
educandis ab huiuscemodi lusionibus radices crudelitas agere
solet.

10. LABRVSCA genere feminino. Vergilius in Bucolicis

     {%silvestris raris sparsit labrusca racemis.%}
Neutro Vergilius in Culice

     {%densaque vergultis avide labrusca petuntur.%}
11. LIBA generis neutri. Vergilius in Bucolicis

     {%sinum lactis et haec te liba, Priape, quotannis.%}
Masculino Nigidius De dis deinde surgat, faciat libos quattuor;
et infra libos duos ad dextram et duos devexos.

12. LVPINVM neutro Varro De re rustica lib. I | lacum esse
oportet, ubi maceretur lupinum.

13. LYMPHA [aqua] genere feminino, ut saepe. Masculino. Lucilius

     {%inpermixtum lymphorem. %}
14. LICENTIAM feminino. Masculino Laberius in Paupertate

     {%meo licentiatu. %}
15. LATRINA genere feminino; et est LAVATRINA, quod nunc balneum
dicitur. Lucilius lib. XI

     {%qui in latrina languet.%}
Neutro Laberius Conpitalibus

     {%sequere in latrinum, ut aliquid gustes ex Cynica
     h<a>eresi.%}
Hic LATRINVM ventri † fìnem locum dixit. Lucilius lib. VI

     {%hoc tu apte; credis quemquam latrina petisse. %}
16. LVTVM genere neutro. Et aput Ciceronem in Epistolis ad
Hirtium lectum est plurali numero luta et limum adgerebant.
Masculino Claudius Annalinm pluvia imbri lutus erat multus.

17. LANITIVM genere neutro. Vergilius Georgicon lib. III

     {%si tibi lanitium curae.%}
Feminino. Laberius Paupertate



     {%nihil refert, mollem e lanitia Attica%}
     {%an pecore ex hirto vestitum geras.%}
     


 INCIPIT PER M LITTERAM  

1. MERCATVS generis habetur masculini. Serenus Ruralibus

     {%ad mercatum eo, vilice.%}
Varro Sexagesi ubi tum comitia habebant, ibi nunc fit mercatus.

MERCATVRA feminini. Plautus Trinummo

     {%mercaturane? An venalis habuit, ubi rem perdidit?%}
Novius in Militibus Pometinensibus

     {%instant mercaturam; spero rem faciet: frugi est homo.%}
Lucilius Satyrarum lib. VIII



     {%verum et mercaturae omnes et quaesticuli isti%}
     {%intuti.%}
     


Turpilius Lindia



     {%consilium hoc cepi: litteras misi ad senem%}
     {%nostrum, processe nobis ex sententia%}
     {%mercaturam.%}
     


M. Tullius De officiis lib. III ad quos cum tamquam ad mercaturam
bonarum artium sis profectus.

MERCIMONIVM neutri. Plautus Amphitryone

     {%ut vos in vestris vultis mercimoniis.%}
Turpilius Thrasyleone

     {%Videre cupio vestrum mercimonium. %}
2. MELOS genere neutro. N<a>evius Lycurgo

     {%suavisonum melos.%}
Masculino. Accius Bacchis

     {%acris crepantes melos.%}
Pacuvius Periboea



     {%thiasantem fremitu%}
     {%concidi melum.%}
     


Varro Parmenone † paci in † huius nascuntur pueri Rhythmus et
Melus. Idem Cato vel de liberis educandis omnes enim qui locuntur
habere debeant quosdam melos.

3. MEDIMNVM generis neutri. Masculini. Lucilius Satyrarum lib. XV



     {%praeterquam in pretio; primus semisse, secundus%}
     {%nummo, tertius iam pluris quam totus medimnus.%}
     


4. MARGARITVM generis neutri. Varro Ἑϰατόμβῃ, πεϱὶ θυσιῶν



     {%ubi illa phalera gemmea atque ephippia%}
     {%et arma margarito candicantia?%}
     


Feminino Varro Papia papae, πεϱὶ ἐγϰωμίων inperito nonnumquam
conc<h>a videtur margarita, vitrum smaragdos. M. Tullius in
Verrinis de signis ullam gemmam aut margaritam. Varro Marcipore
altera exorat patrem libram ocellatorum, altera virum semodium
margaritarum.

5. MESSEM generis feminini. Masculino Lucilius lib. XXVII

     {%potius quam non magno messe, | non proba vindemia. %}
6. MENDVM neutro M. Tullius ad Atticum lib. II Castricianum
mendum nos corrigemus. Feminino M. Tullius in Verrinis quam
mendam ista denique litura? Lucilius



     {%nam in quibus mendae%}
     {%omnibus in rebus fiunt fierique potissunt. %}
     


7. METVS masculino. Feminino N<a>evius

     {%magnae metus tumultus pectora possidit.%}
Feminino. Ennius

     {%nec metus ulla tenet, freti virtute quiescunt. %}
8. MVRMVR neutri est generis. Masculini. Varro Sexagesi acciti
sumus, ut depontaremur. Murmur fit ferus.

9. MVNDVS muliebris generis est masculini. Neutri. Lucilius lib.
XVI

     {%legat uxori mundum omne penumque. %}
10. MISERIA, ut saepe, generis feminini. Neutri. Laberius Carcere

     {%homo frugi, quod tibi relictum est, miserimonium retines.
     %}
 INCIPIT PER N LITTERAM  

1. NVNDINAE generis sunt feminini. Varro Marcipore utri magis
sunt pueri? Hi pusilli nigri, qui expectant nundinas, ut magister
dimittat lussum? Masculini. Lucilius lib. XXVI

     {%paucorun, atque hoc pacto si nihil gustat inter
     nundinum.%}
Varro Gerontodidascalo quotiens priscus homo ac rusticus Romanus
inter nundinum barbam radebat? Idem Ταφῇ Μενίππου Romani
psammacosioe, non qui in urbe inter nundinum calumniarentur. |
Idem Rerum humanarum lib. XX decemviri cum fuissent, | arbitrati
vi nos nundinum divisum habuisse.

2. NASVS masculini. Neutri. Lucilius lib. VII

     {%quos oculi non sunt neque nasum et qualia sunt.%}
Idem lib. XXII

     {%nasum rectius nunc homini est sur<a>ene pedesne? %}
3. NEPOS dici et femina potest Ennio auctore, quae nunc NEPTIS
dicitur

     {%Ilia, dia nepos, quas aerumnas tetulisti! %}
4. NVNTIVS generis masculini. Neutro aput aliquos non receptae
auctoritatis lectum est, sed doctos.

5. NERVI masculini sunt, sicuti plerumque. NERVIA, feminini, aput
doctos lectum est saepe. [verum] Varro Ὄνος λύϱας scientia
doceat, quem ad modum in psalterio extendamus nervias. Neutri.
Varro Ὄνος λύϱας et id dicunt suam Briseidem producere, quae eius
nervia tractare solebat.

6. NOVALIA genere neutro Vergilius in Bucolicis

     {%Inpius haec tam culta novalia miles habebit.%}
Feminino Vergilius Georgicon lib. I

     {%alternis idem tonsas cessare novalis. %}
 INCIPIT PER O LITTERAM  

1. OBSEQVIVM neutro genere habetur. Terentius in Andria

     {%obsequium amicos, veritas odium parit.%}
OBSEQVELLAM feminino Plautus in Asinaria

     {%qui mihi auscultabunt, facient obsequellam.%}
Turpilius Epiclero



     {%Set nequeo ferre hunc diutius errare et conqueri%}
     {%nec esse suae parum obsequellae.%}
     


Idem Thrasyleone



     {%cum interea nihil quicquam a me est praemi neque erat
     tuae%}
     {%benignitatis atque obsequellae.%}
     


Sallustius Historiae lib. II Ibi Fimbriana e seditione qui regi
per obsequellam orationis et | maxime odium Sillae graves carique
erant. Afranius Privigno

     {%quam mihi sit grata illius obseque<l>la. %}
2. OSTREA generis feminini. Lucilius Satyrarum lib. III

     {%ostrea nulla fuit non purpura nulla peloris.%}
Turpilius Demetrio

     {%in acta cooperta coge inoras ostreas%}
Varro Τὸ ἐπὶ τῇ φαϰῇ μύϱον, πεϱὶ εὐϰαιϱίας



     {%nec multinummus piscis, ex salo captus,%}
     {%helops neque ostrea illa † magna capta †%}
     {%quivit palatum suscitare.%}
     


Afranius Excepto

     {%conc<h>as echinos, ostreas marinas.%}
M. Tullius in Hortensio sollertiamque eam posse vel in tegulis
proseminare ostreas. Varro Sexagesi tunc nuptiae videbant ostream
Lucrinam.

Neutri. Lucilius Satyrarum lib. VIIII



     {%Quid ergo, si cerno ostrea,%}
     {%cognorim fluvium, limum ac caenum sapere ipsum?%}
     


Idem lib. XIII



     {%hoc fit idem in cena: dabis ostrea milibus nummum%}
     {%empta.%}
     


Varro Ἕως πότε, πεϱὶ ὡϱῶν

     {%non posse ostrea se Romae praebere et echinos. %}
3. OVES generis feminini, ut plerumque. Masculini. Varro Rerum
humanarum lib. XXII ut etiam multantibus, qui oves duos, non duas
dicunt, Homerum secutis, qui ait

     {%πολλοὶ δ’ ὄϊες.%}
Idem <M.> Terentio, quando citatus neque respondit neque
excusatus est, ei ego unum ovem multam dico.

4. OBSIDIO feminino. Vergilius Aeneidos lib. III

     {%cingique urbem obsidione videret.%}
Neutro Ennius

     {%cum † suo obsidio magnus Titanus premebat. %}
 INCIPIT PER P LITTERAM  

1. PVTEI sunt genere masculino. Vergilius Georg. lib. III



     {%ad puteos aut alta greges ad stagna iubeto%}
     {%currentem ilignis potare canalibus undam.%}
     


Neutro. Varro Gallo vel Fundanio | de miris secundo, de stativis
aquis, ut sunt lacus et stagna et putea et maria.

2. PISCATIO generis, ut saepe, feminini. PISCATVS masculini.
Cicero De finibus bonorum et malorum lib. II istius generis
asotos iocunde putat vivere; mundos, elegantis, optumis cocis,
pistoribus, piscatu, aucupio, venatione.

3. PVLVIS generis masculini, ut saepe. Feminini. Ennius lib. VIII
Annalium

     {%iamque fere pulvis ad caelum vasta videtur.%}
Idem lib. VIIII

     {%[iamque fere] pulvis fulva volat%}
4. POSTICAM feminino genere consuetudine appellamus. | Lucilius
Satyrarum lib. IIII

     {%non peperit, verum postica parte profudit.%}
Varro Ταφῇ Μενίππου perrexit <in> interioris partis domu<i>s
posticae, ut ait Plautus, «penitissim<a>e».

Titinius neutro in Veliterna dici probat



     {%atque duo postica, quae loco%}
     {%mercede.%}
     


Idem Fullonibus

     {%si quis hodie praeter has posticum nostrum pepulerit.%}
Lucilius lib. VIII

     {%pistrinum adpositum, posticum, sella, culina.%}
Varro Prometheo libero retrimenta cibi qua exirent per posticum,
canalem feci.

5. PARTVS masculini est generis. Vergilius

     {%quin idem Veneri partus suus et Paris alter.%}
PARTITVDO et PARTIO feminini. Plautus Aulularia

     {%probrum, propinqua partitudo cui adpetit.%}
Idem in eadem

     {%nunc probrum atque partitudo prope adest.%}
Afranius Vopisco



     {%Non dolorum partionis veniet in mentem tibi,%}
     {%quos † misera pertulisti, ut partum proiceret pater.%}
     


Plautus Truculento

     {%horresco misera, mentio | quotiens fit partionis. %}
6. PRAESEPIA neutri sunt generis. Vergilius lib. XI

     {%qualis ubi abruptis fugit praesepia vinclis.%}
Feminino Plautus in Curculione

     {%quin reciperet se huc essum ad praesepim suam.%}
Idem

     {%ad meum erum arbitrum vocat me hic intra praesepis meas.%}
Varro De re rustica lib. I contra. Hic laudabatur ab illis, si
habebat culinam rusticam bonam, praesepim latam, cellam vinariam.

7. PANIS consuetudine masculino genere appellatur. Neutro.
Plautus in Curculione

     {%haec sunt ventri stabilimenta, pane et assa bubula.%}
8. PINGVE est, pro pinguis est, neutrum pro alio genere positum.
Novius Tripertita

     {%si autem pingue est, male cubandum est: putent pantices.%}
9. PERDIX et masculino genere dici potest. Varro in Admirandis
perdicas Boeotios.

10. PANNVS usu generis masculini. Neutro Novius Tabellaria

     {%qui habet uxorem sine dote, pannum positum in purpura est.
     %}
11. PVRPVRISSVM genere neutro Afranius Omine

     {%Cedo purpurissum!%}
Feminino. Novius Sannionibus

     {%Inlino cretam cerussam purpurissam. %}
12. PALPEBRVM genere neutro consuetudo dici vult. PALPEBRAE
feminino. Lucretius lib. IIII

     {%brachia palpebraeque cadunt poplitesque cubanti.%}
Varro Papia papae, πεϱὶ ἐγϰωμίων



     {%quos calliblepharo naturali palpebrae%}
     {%tinctae vallatos mobili septo tenent.%}
     


M. Tullius De deorum natura lib. II munitaeque sunt palpebrae
[quae] tamquam vallo pilorum.

13. PERMITIES generis feminini. Lucilius Satyrarum lib. II

     {%pestem permitiemque catax quam et Manlius nobis.%}
Neutri. Accius Melanippo

     {%paratus sum, ubi vis, petere pestem permitî. %}
14. PALVMBES feminino. Vergilius in Bucolicis

     {%nec tamen interea raucae, tua cura, palumbes.%}
Masculino. Lucilius lib. XIIII

     {%macrosque palumbes.%}
Plautus Bacchidibus



     {%Qui<a> enim intellego%}
     {%duae unum expetitis palumbem.%}
     


Pomponius Divite

     {%quo palumbem unum ex ore tollit. %}
15. PIGROR generis masculini. Lucilius Satyrarum lib. X

     {%languor obpressitque pigror torporque quietis. %}
16. PIGRET. Ennius lib. XVI

     {%post aetate pigret subferre laborem.%}
Accius Clytaemestra

     {%omnes gaudent facere recte, male pigrent.%}
Feminini. PIGRITIA.

17. PALI genere masculino. Neutro. Varro Flaxtabulis, πεϱὶ
ἐπαϱχιῶν Quid? Tu non vides in vineis quod tria pala habeant
tripales dici?

18. PERICVLVM generis neutri. Terentius in Andria

     {%at istuc periclum fieri in filia grave est.%}
PERICLITATIO feminini. M. Tullius De deorum natura lib. II sicut
ex quibusdam stirpibus et herbis, quarum utilitatis longinqui
temporis usu et periclitatione percepimus.

19. PARATVS generis masculini. PARATIO feminini. Afranius
Privigno

     {%Silentio opus est, nulla inest paratio.%}
20. PENVS generis feminini. Lucilius

     {%magna penus parvo spatio consumpta peribit.%}
[Masculini]. Pomponius Dogali

     {%Vinum panemque, omnem ceterum aliam praeberem penum.%}
Novius Dotata

     {%meam penum conponam satius est.%}
Neutri etiam lectum est aput plurimos, quorum | auctoritas non
probatur.

21. POLYPVS, generis feminini. Lucilius lib. XXVIIII

     {%paulisper cui medemtia medem haec se ut polypus ipsa. %}
22. PAVPERTAS generis feminini. Neutri. Caecilius Plocio

     {%Ibo ad forum et pauperii tutelam geram.%}
23. PAPAVER neutri. Vergilius

     {%spargens umida mella soporiferumque papaver.%}
Masculini. Varro Admirandis infriassene papaverem? Plautus

     {%an, si formicis obicias papaverem? %}
24. PILLEVS generis masculini. Plautus Captivis



     {%pilleum,%}
     {%quem habuit, deripuit eumque ad caelum tollit. %}
     


Neutri. Plautus Cornic.



     {%em, te obsecro,%}
     {%Lyde, pilleum meum, mi sodalis, mea Salubritas. %}
     


25. PROSECTA, exta quae aris dantur ex fibris pecudum dissecta,
sunt generis neutri. [Licinius] Macer in Ornithogonia



     {%Vulcani tosta vapore%}
     {%cum virgis prosecta ferunt.%}
     


Feminino. Lucilius lib. XIIII

     {%cenam, inquit, nullam neque divo proseciam ullam.%}
Varro Rerum Divinarum lib. XI prosiciem extorum vel in mensam
porricere.

26. PEDIS, quem nos PEDICVLVM dicimus, generis masculini est.
Novius

     {%Est pedis unus ingens in naso%}
Feminino. Plautus Vidularia

     {%ubi quamque pedem viderat, subfurabatur omnis. %}
27. PLVVIA, ut saepe, generis feminini. Vergilius Georg. lib. I

     {%tum cornix plena pluviam vocat inproba voce.%}
Masculini. Laberius Late loquente

     {%qui pedem ex taberna tulimus, tantus cum instaret pluor.
     %}
28. PISTILLVS masculino. Novius Minta Medica



     {%lacrimae cadent.%}
     {%Calet pistillus.%}
     


Idem Fullonibus



     {%testas, patinas, pistillos mihi%}
     {%cantant.%}
     


Neutro. Munatius pistillum grande est.

29. PROPAGO, PROPAGES, ut saepe, generis est feminini. Pacuvius
Antiopa

     {%salvete, gemini, mea propages sanguinis!%}
Neutri. Ennius

     {%nobis unde forent fructus vitaeque propagmen. %}
30. PATIBVLVM genere neutro. Masculino. Licinus Rerum Romanarum
lib. XXI deligata ad patibulos, deligantur et circumferuntur,
cruci defiguntur. Plautus Carbonaria

     {%patibulum ferat per urbem, deinde adfigatur cruci. %}
 INCIPIT PER R LITTERAM.  

1. RICTVS generis est masculini. Titinius



     {%Cave!%}
     {%Exporge frontem, labea semper facito rictus; rideat%}
     


RICTA, neutri. Lucretius lib. V

     {%mollia ricta tremunt, duros nudantia dentes.%}
M. Tullius De signis ut rictum mentumque eius paulo sit
adtritius.

2. ROGVS masculini generis. Vergilius Aeneidos lib. IIII

     {%hoc rogus iste mihi, hoc ignes araeque parabant?%}
Neutri. Afranius Epistula



     {%pulchre hoc incendi rogum.%}
     {%Ardet, tenetur: hoc sepulchro sepeliet.%}
     


3. RVDENS generis est masculini. Vergilius Aeneidos lib. III

     {%excussosque iubet laxare rudentis.%}
Feminino. Plautus in Rudente

     {%Dum hanc rudentem conplico. %}
4. RETICVLVM genere masculino M. Tullius in Verrinarum Siciliensi
reticulumque ad naris admovebat, tenuissimo lino, plenum rosae.
Fenestella Annal. † fascem pectoralis reticulus. Neutro. |
Claudius I prius hisce auctoribus, inde reticula galearia.

5. RAMENTVM generis neutri, ut saepe. Feminini. Plautus.

     {%ramenta fiam plumbea propensior. %}
6. RASTROS genere masculino dicimus, ut apud Vergilium et
Terentium. Neutro apud Cornelium Celsum omnes rastra et adtollunt
et adigunt.

7. RAPTVS generis masculini. Feminini. Terentius in Adelphis



     {%Disperii! Ctesiphontem audivi filium%}
     {%una adfuisse in raptione cum Aesc<h>ino.%}
     


8. REDITVS generis masculini. Vergilius Aen. lib. XI

     {%hi nostri reditus expectatique triumphi?%}
Feminini. M. Tullius Philippicarum lib. I exponam vobis breviter
consilium profectionis et regressionis meae.

Varro Rerum humanarum lib. XX omnis Tarquinios eiecerent, ne quam
reditionis per gentilitatem spem haberent.

Idem in eodem ad milites facit reversionem.

 INCIPIT PER S LITTERAM.  

1. SEXVS masculini generis esse manifestum est. Neutro.
Sallustius dixit Historiarum lib. II at Metellus in ulteriorem
Hispaniam post annum regressus magna gloria concurrentium
undique, virile et muliebre secus, per vias et tecta omnium
visebatur. Sisenna Hist. lib. IIII tum in muro virile ac muliebre
secus populi multitudine omni conlocata.

2. SPECVS genere masculino Varro Rerum divinarum lib. IIII ibi
cum amissam capram desiderarent, animadvertissent quendam specum
tenebricosum. Ennius Lytris

     {%infeum vastos specus.%}
Feminino. Ennius Annalium lib. XVII

     {%concava | sub monti late specus intus patebat.%}
Pacuvius Niptris

     {%inde advenio montem Oetam <in> scruposam specum. %}
3. STRIGILIM manifestum est esse generis feminini. Neutri. Varro
Bimarco ϰατάχϱησις est enim vera, cum in candelabro pendet
strigile.

4. SORTES genere feminino Vergilius lib. X

     {%nescia mens hominum fati sortisque futurae.%}
Masculino. Vergilius lib. III

     {%quae sortitus non pertulit ullos. %}
5. SALIS genere masculino Terentius



     {%labore alieno magno partam gloriam%}
     {%verbis saepe in se transmovet qui habet salem;%}
     {%quod in te est.%}
     


Plautus in Mercatore

     {%quasi in aqua<m> indideris salem.%}
Neutro. Varro Commentario veteri Fabi Pictoris legi muries fit ex
sale, quo<d> sale sordidum pistum est et <in> ollam rudem
fictilem adiectum est. Et postea id sal virgines Vestales serra
ferrea secant.

6. SOCRVS et masculino genere veteres dici posse voluerunt.
N<a>evius Pellice

     {%desine socri tuo, fratri patrueli meo. %}
7. SALVM neutri generis est vulgari consuetudine. Masculini.
Ennius Hecuba

     {%undantem salum. %}
8. SIBILVM neutro, ut apud Serenum

     {%suave sibilum.%}
Masculino Vergilius in Bucolicis

     {%nam neque me tantum venientis sibilus Austri.%}
Lucilius

     {%saxa et stridor ubi atque rudentum sibilus instat. %}
9. SAGVM generis neutri, ut plerumque. Masculini. Ennius

     {%tergus igitur sagus pinguis opertat.%}
Varro Virgula divina

     {%cum neque aptam mol<l>is umeris fibulam sagus ferret. %}
10. SPARI [quod est genus teli], masculino genere, | ut est apud
Vergilium

     {%agrestisque manus armat sparus.%}
Neutro. Lucilius

     {%tum spara, tum rumicis. %}
11. SANGVIS masculino genere in consuetudine habetur. Vergilius
Aeneidos lib. II



     {%«Vos o, quibus integer aevi%}
     {%sanguis» ait.%}
     


Neutro Ennius Hecuba

     {%Heu me miseram! Interii! Pergunt lavere sanguen
     sanguine.%}
Lucretius lib. I

     {%visceribus viscus gigni sanguenque creari.%}
Accius Amphitryone



     {%Cum patre parvos, patrium hostifice%}
     {%sanguine sanguen miscere suo.%}
     


Idem in Aeneadis aut Decio



     {%Vim Gallicam obduc contra in acie<m> exercitum:%}
     {%lue patrum hostili fuso sanguen sanguine.%}
     


Varro Cosmotoryne, πεϱὶ φθοϱᾶς ϰόσμου



     {%Africa terribilis; contra concurrere civis%}
     {%<civi> atque Aeneae misceri sanguine sanguen.%}
     


Cicero De finibus bonorum et malorum lib. V quotusquisque est
cui, mors cum adpropinquet, non «fugiat timido sanguen, atque
exalbescat metu?»

12. SVBCVBONEM positum pro succuba Titinius testis est in
Psaltria



     {%contemplari ancillas, quam arbitrer%}
     {%illarum subcubonem esse.%}
     


13. SIMILE est, pro similis est; pro masculino positum neutrum.
Titinius Fullonibus

     {%Formicae pol persimile est rusticus homo.%}
N<a>evius Gymnastico

     {%pol <h>aut parasitorum aliorum simile est.%}
Novius in Militibus Pometinensibus

tu pueri pausilli simile es, quia enim ad os fers quicquid
nanctus es.

14. SCHEMA feminino genere dici veterum usurpat auctoritas.
Plautus Amphitryone

     {%quod ego huc processi sic cum servili schema.%}
Pomponius Prostibulo

     {%Si valebit, plus in buccam baetet siticinis | schema.%}
Neutro Naevius Lycurgo



     {%pergite,%}
     {%thyrsigerae Bacchae, modo, Bacchico cum schemate.%}
     


Lucilius lib. XXVIIII

     {%in gymnasio ut schema antiquo spectatores retineres. %}
15. SCROBES feminino genere. Masculino Plautus Amphitryone

     {%ibi scrobes fodito sexagenos in dies.%}
Idem Aulularia

     {%Ego ecfodiebam in die denos scrobes.%}
Varro Rusticarum rerum lib. I SCROBICVLVM dicit. Idem Manio quod
dum administrant, in scrobe fodiundo inveniunt arcam.

16. SYNGRAPHAS feminino genere, M. Tullio auctore, dicimus. Pro
negotiatoribus Achaeis syngraphas qua nostra voluntate
conscripsisti. Masculino. Plautus Asinaria.

     {%agedum, istum ostende, quem conscripsti, syngraphum. %}
17. SILEX omnium consensu feminino genere appellatur. Vergilius
in Bucolicis

     {%A! silice in nuda.%}
Masculino Lucretius lib. I

     {%unde queant validi silices ferrumque creari.%}
Idem lib. V

     {%non ruere avulsos silices a montibus altis?%}
18. SPICAE generis sunt feminini. Varro Sexagesi

     {%sic canis fit e catello, sic e tritico spica.%}
M. Tullius De finibus bonorum et malorum lib. IIII non enim, quod
facit in frugibus, ut, cum ad spicam perduxerit. Neutri. M.
Tullius De senectute culmoque erecta geniculato vaginis iam quasi
pubescens includitur; e quibus cum <emersit>, fundit fruges
spici ordine structas. Varro Lege Maenia neque in bona segete
nullum est spicum nequam neque in mala non aliquod bonum.

19. SQVALOR masculini est generis. Feminini. Accius Eurysace



     {%pro di inmortales! Speciem humanam%}
     {%invisitatam egregiam, indignam clade et squalitudine%}
     


Idem Telepho

     {%Nam etsi opertus squalitate est luctuque horrificabili.%}
Varro Manio ager derelinqueretur ac periret

     {%«squale scabreque inluvie et vastitudine»%}
<Lucilius Lib. XXVI>

     {%squalitate summa, scabie summa in <a> erumna obrutam. %}
20. SVASIONES <generis feminini. ***>

21. <SERVITVS> generis feminini. Neutri. Accius Clyt<a> emestra

     {%Scibam hanc mihi supremam lucem et serviti finem dari. %}
22. SCVTVM generis neutri. Masculini. Turpilius Demiurgo

     {%quia non minus res hominem quam scutus tegit. %}
23. SEPLASIVM generis neutri. Varro Ἀνθϱωποπόλει, πεϱὶ
γενεθλιαϰῆς



     {%dotis dato insulam Chrysam, agrum Caecubum, Seplasia.%}
     {%Capuae, macellum Romuli.%}
     


SELAPSIA Feminini. Varro Synephebo, πεϱὶ ἐμμονῆς

     {%hic narium seplasiae, hic hedycrum Neapolis.%}
Pomponius Quinquatrubus

     {%venit, inquit, nos rogatum, quando nostrae essent
     Seplasiae. %}
24. STVPOR generis masculini. STVPIDITATEM. Accius Erigona

     {%ita inperitus stupiditate erumpit se, inpos consilii.%}
25. STATVRA generis feminini. Lucilius lib. XXVIII

     {%quare pro facie, pro statura Accius.%}
STATVS masculini. M. Tullius De officiis lib. I in corporis
denique motu et statu cernitur.

26. STIRPEM generis feminini. Vergilius Aeneidos lib. VII dixit



     {%heu stirpem invisam et fatis contraria nostris%}
     {%fata Phrygum!%}
     


Masculino Ennius Annalium lib. V

     {%nomine Pyrrus, uti memorant, a stirpe supremo.%}
Pacuvius Atalanta



     {%dubito quam insistam viam aut quod primordium%}
     {%capissam ad stirpem exquirendum.%}
     


Vergilius Aeneidos lib. XII

     {%namque diu luctans lentoque in stirpe moratus. %}
27. SATIO generis feminini. Vergilius Georg. lib. I

     {%Vere fabis satio.%}
Masculini. M. Tullius De senectute. Quid ego vitium ortus, satus,
incrementa conmemorem?

 INCIPIT PER T LITTERAM  

1. TACTVS generis masculini, ut saepe. Feminini. Cicero
Tusculanarum lib. IIII qualis haec aurium, tales sunt oculorum et
tactionum et odorationum et saporum.

2. TALE positum pro talis. Titinius Setina

     {%accede ad sponsum audacter, virgo nulla est tale Setiae.
     %}
3. TONITRVS positum pro tonitru. Plautus Amphitryone

     {%strepitus, crepitus, sonitus, tonitrus.%}
4. TERGVM neutro genere dici et consuetudo et veterum firmat
auctoritas. Plautus Pseudulo

     {%numquam edepol vestrum durius tergum erit quam hoc
     terginum meum.%}
Masculino. Plautus in Asinaria

     {%habeo, opinor, familiarem tergum, ne qu<a>eram foris. %}
5. TEXTVS masculini est generis. Neutri. Lucretius lib. V

     {%tris species tam dissimilis, tria talia texta.%}
Idem lib. VI

     {%propter dissimilem naturam textaque rerum.%}
Accius Nyctegresia

     {%ascendit oras, laterum texta Vulcani vorax. %}
6. TERRICVLAE generis feminini. Neutri. Accius Epinausimache

     {%ubi nunc terricula tua sunt?%}
Idem Telepho

     {%proinde istaec tu aufer terricula atque animum iratum
     conprime. %}
7. TORQVEM generis masculini. Lucilius Satyrarum lib. XI



     {%conventus pulcher: bracae, saga fulgere; torques%}
     {%† datis magni.%}
     


M. Tullius de Officiis lib. III atque hic Titus Manlius is est,
qui ad Anienem Galli, quem ab eo provocatus occiderat, torque
detracto cognomen invenit. Feminini. Varro Ἔχω σε, πεϱὶ τύχης



     {%tela dextra vibrant, russa trina emicant,%}
     {%atque <in> insignitus Martis torques%}
     {%aureae scuta caelata Hibero argento%}
     {%gravi crebra fulgent.%}
     


Claudius Quadrigarius, describens Manli Torquati pugnam ubi eum
evertit, caput praecidit, torquem detraxit eamque sanguinulentam
sibi in collum inponit. Varro De vita populi Romani lib. I auri
pondo duo milia acceperunt ex aedibus sacris et matronarum
ornamentis; a quibus postea id aurum et torques aureae multae
relatae Romam atque consecratae.

8. TIMOR generis masculini. Feminini. Pacuvius Periboea

     {%Ecfare, quae cor tuum timiditas territet.%}
M. Tullius De re publica lib. II esse autem angores, si miseria
adflictus aut abiectus timiditate et | ignavia. Idem De oratore
lib. II pudore a dicendo et timiditate ingenua quadam refugisti.
<Idem> in eodem neque illa mihi cautio et timiditas in causis
propter praestantem prudentiam Crassi neclegenda est.

9. TRACTVS generis masculini. <Neutri>. Varro Mutuum muli
scabunt, πεϱὶ χωϱισμοῦ ut venalem tuniculam poneret cottidie, ut
† videret † totum; denique etiam suis manibus lanea tracta
ministrasset infectori.

10. TRIBVLAE feminino. Vergilius Georg. lib. I

     {%triblaeque traheaeque et iniquo pondere rastri.%}
Neutro Varro Rerum Rusticarum lib. I Quod fit aput alios
iumentis, hic tribulo fit.

11. TORPOR generis masculini. Lucretius

     {%tantus conduxerat omnia torpor.%}
TORPEDO feminini. Sallustius Historiarum lib. I Haec si placent,
si tanta torpedo animos obrepsit.

12. TAPETE generis neutri. Turpilius et Caecilius

     {%glabrum tapete.%}
Masculini. Vergilius

     {%pulchrosque tapetas. %}
13. TRIBVTVM neutro. Masculino. Cato Originum libris ne praedia
in lubricum dirigerentur, cum tributus exigeretur.

14. TESTA genere feminino saepe invenitur. Neutro aput obscurae
auctoritatis, sed summos scriptores legimus.

15. TVRDI masculini sunt generis, ut plerumque lectum est.
Feminini. Varro Quinquatrubus tu, Pleni, contra turdas audes
dicere, cum in eborato lecto ac purpureo peristromate cubare
videas aegrotum et eius prius alvum quam τύφον subducere malis.

16. TARDITAS, generis feminini. Masculino. Varro Bimarco



     {%ne me pedatus versuum tardor%}
     {%refrenet, arte † cumpritymon certum%}
     


17. TIBIA generis feminini. Masculini. Varro Modio quaero meas
lubidinis ac tibias bilinguos.

18. TARTARA neutro genere. Vergilius lib. VI



     {%at l<a>eva malorum%}
     {%exercet poenas et ad impia Tartara mittit.%}
     


Masculino. Vergilius lib. VI



     {%tum Tartarus ipse%}
     {%bis patet in praeceps tantum.%}
     


 INCIPIT PER V LITTERAM  

1. VTERVS masculino genere dicitur. Neutro. Plautus Aulularia

     {%Perii, mea nutrix. Obsecro, uterum dolet.%}
Turpilius Philopatro

     {%Disperii misera: | Vterum cruciatur mihi!%}
Afranius in Vopisco

     {%<con>sedit uterum, non ut omnino tamen. %}
2. VENATVS masculini est generis. Vergilius lib. VIIII

     {%venatu assiduo et totum cognovimus amnem.%}
Et [Georgicon]

     {%sed rami atque asper victu venatus alebat.%}
VENATVRA feminini. Plautus in Milite glorioso

     {%viden tu illam oculis venaturam facere atque aucupium
     auribus?%}
3. VVLTVS masculino genere appellatur. Vergilius lib. V

     {%Mene salis placidi vultum fluctusque quietos?%}
Neutro Lucretius lib. IIII



     {%ut patribus patrio; sed quos utriusque figurae%}
     {%esse vides iuxtim, miscentes vulta parentum.%}
     


Ennius

     {%aversabantur semper vos vostraque vulta.%}
4. VVLGVS neutro genere solum dici putant. Lucilius Satyrarum
lib. XIIII

     {%Dilectum video studiose vulgus habere.%}
Masculino. Sisenna Historiarum lib. III inperitum concitat
vulgum. Vergilius Aeneidos lib. II



     {%tunc spargere voces%}
     {%in vulgum ambiguas.%}
     


Accius in Eurysace



     {%† diffidamantem necidere †%}
     {%turbat vulgum, evitat, moeros disicit.%}
     


Idem Epigonis

     {%Et nonne Argivos fremere bellum et velle vi<m> vulgum
     videt?%}
Varro in Cycno, πεϱὶ ταφῆς quare Heraclides Ponticos plus sapit,
qui praecepit ut conburerent, quam Democritus, qui, ut in melle
servarent. Quem si vulgus secutus esset, peream si centum
denariis calicem mulsi emere possimus. Idem Ὄνος λύϱας iurgare
coepit, dicens

     {%«quae facis, atque in vulgum vulgas».%}
5. VSVS generis masculini. Cicero De oratore lib. I adiungeretur
usus frequens, qui omnium magistrorum | praecepta superaret.
Feminino Plautus in Amphitryone

     {%usuramque eius corporis cepit sibi.%}
Accius in Oenomao

     {%atque hanc postremo solis usuram cape%}
Varro in Ταφῇ Μενίππου Diogenem litteras scisse, domusioni quod
satis esset

6. VECTIS generis masculini. Lucilius Satyrarum IIII



     {%ne agitare manu tu%}
     {%pessulum et hunc vectem possis: cuneis † ipso.%}
     


Vergilius

     {%centum aerei claudunt vectes. %}
7. VEPRES generis masculini. Vergilius

     {%sparsi rorabant sanguine vepres.%}
Feminini. Pomponius Porco, per hypocorisma

     {%decedo cacatum: vepra † est veprecula.%}
Lucretius lib. IIII



     {%nam saepe videmus%}
     {%illorum spoliis vepres volitantibus auctas.%}
     


8. VADVM generis neutri. Vergilius Aeneidos lib. I

     {%in vada caeca tulit.%}
Masculini. Sallustius Historiarum lib. I Et mox Fufidius
adveniens cum legionibus postquam tantas spiras, haud facilem
pugnantibus vadum, cuncta hosti quam suis oportuniora videt.

9. VESPERA feminini. ***



     {%† optatum germanus † meas%}
     {%vespera oriente clanculum ferri ad speciem delino.%}
     


Masculini. Plautus in Amphitryone

     {%haec illis est pugnata pugna usque a mani ad vesperum.%}
Vergilius Georgicorum lib. III



     {%cum frigidus aethera Vesper%}
     {%temperat.%}
     


Terentius Heautontimorumeno



     {%numquam tam mane egredior neque tam vesperi%}
     {%revortor.%}
     


10. VTRES usu generis masculini tantummodo deputantur. Neutri.
Lucilius

     {%Andronis flacci teget utria.%}
11. VIGILIAE generis feminini sunt, ut plerumque. Neutri. Varro
in Endymionibus animum |mitto speculatum tota urbe, ut, quid
facerent homines, cum experrecti sint, me facere<t> certiorem; si
quis melius operam sumeret, ut eius consilio potius vigilium
amminicularem nostrum; qui videt alium aliud curantem extremo
noctis tempore.

12. VICTVS pro vita positum, genere masculino. M. Tullius De
finibus bonorum et malorum lib. V persecutus Aristoteles
animantium omnium ortus, victus, figuras.

 [232 M.] IV. INCIPIT DE VARIA SIGNIFICATIONE SERMONVM PER
LITTERAS.  

 PER A LITTERAM.  

ADVORSVM contra significat. Terentius Adelphis (27):

     neque sérvulorum quísquam, qui advorsum íerant.
Plautus in Asinaria (295):

     quaé illa praeda est? íbo advorsum atque électabo quídquid
     est.
{%Advorsum%} rursum apud significat. Titinius Gemina (55):

     múlier, credo, advórsum illum res súas conqueritur…
Terentius in Andria (42):

     et id grátum fuisse advórsum te habeo grátiam.
Ennius Telepho (293):



     te ipsum hóc oportet prófiteri et próloqui
     advórsum illam mihi.
     


Afranius Excepto (147):



     de víta ac morte dómini fabulábere
     advórsum fratrem illíus ac dominúm tuum.
     


Plautus in Aulularia (690):

     egone út te advorsum méntiar, matér mea?
M. Tullius de Finibus Bonorum et Malorum lib. III (73): 'nec vero
pietas advorsum deos nec quanta îs gratia debeatur sine
explicatione naturae intellegi potest'.

ANIMA est secundum consuetudinem spiritus quo vivimus. Vergilius
Georg. lib. IV (238):

     animasque in [233 M.] vulnere ponunt.
{%Anima%} rursum alitus oris et odor. Vergilius Georg. lib. II
(134):



     animas et olentia Medi
     ora fovent illo et senibus medicantur anhelis.
     


Titinius Fullonibus (20):

     intérea faetida ánima nasum obpúgnat…
Plautus Asinaria (894):

     an fetet anima tuae uxori?
idem Mercatore (574):

     ieiúnitatis plénus, anima fétida.
Caecilius (160):



     quaé mihi,
     ubí domum adveni, adsédi, extemplo sávium
     dat iéiuna anima.
     


{%Anima%} aquae. Plautus Amphitryone (673):

     ní ego illi puteó, si occepso, ánimam omnem intertráxero.
{%Anima%}, sonus. Varro Eumenidibus (131):

     Phrygiós peróssa córnús liquidá canít animá.
{%Anima%}, iterum significat iracundiam vel furorem; unde et
{%animosi%} dicuntur iracundi. Plautus Amphitryone (fr. XVIII):

     animam cónprime.
Accius Melanippo (427):

     égone auxilio motus † temere ut hósti me animato ófferam?
idem Epinausimache (308):

     ut núnc. cum animatus íero, satis armátu' sum.
Novius Fullonibus Fereatis (32):



     nihil ést pericli. dábo tibi [virum] validúm virum,
     animósum.
     


M. Tullius de Republica lib. I (60): 'ergo non probares, si
consilio pulso lubidines, quae sunt innumerabiles, iracundiaeque
tenerent omnia'. ― 'ego vero nihil isto animo, nihil ita animato
homine miserius ducerem'. ― idem de Republica lib. V (9): 'tum
virtute, labore, industria tueretur summi viri indolem, nisi
nimis animose ferox natura illum nescio quo'. Vergilius Georg.
lib. II (441):

     quos animosi Euri adsidue franguntque feruntque.
et Aeneidos lib. XI (366):

     pone animos et pulsus abi.
Lucilius lib. XXX (60):



     atque animosam
     Thessalam et indomitam frenis subigantque domentque.
     


{%Anima%}, ventus. Vergilius lib. VIII (403): [234 M.]

     quantum ignes animaeque valent.
Lucretius lib. V (236):

     aurarumque leves animae calidique vapores.
Varro Marcopoli, περὶ ἀρχῆς (292): 'noctilucam tollo, ad focum
fero, inflo anima; reviviscit'. ― idem Cosmotoryne, περὶ φθορᾶς
κόσμου (224):



     detís habenas animaé leni,
     dum nós ventus flamíne sudo
     suavem ád patriam perdúcit.
     


Accius Myrmidonibus (10):



     trahere ín salum
     classís et vela véntorum animae inmíttere.
     


Plautus Aulularia (303, 305):

     nequid animae emittat dormiens.
APTAM, necessariam. M. Tullius de Republica lib. IV (1): 'ea
denique obiectu mutuo aeque umbram noctemque efficiat, cum ad
numerum dierum aptam, tum ad laborum quietem'. {%Aptum%},
eleganter ac necessarie conpositum. M. Tullius de Officiis lib. I
(98): 'ut enim pulcritudo corporis apta conpositione membrorum
movet oculos et delectat'. ― idemque (146): 'sed facile
indicabimus, quid eorum † aliter ab officio naturaque discrepet'.
― M. Tullius de Finibus Bonorum et Malorum lib. III (63):
'itaque natura sumus apti ad coetus, concilia, civitatis'.
{%Aptus%} significat adeptus. Accius Melanippo (436):

     óbviam ensi it. quem ádvorsum aptus álter in promtu óccupat.
Pacuvius Hermiona (168):

     quód ego in acie célebro obiectans vítam bellando áptu' sum.
Lucilius lib. XXIX (14):

     ut si íd quod concupísset non aptús…
{%Aptum%} conpositum, paratum. Vergilius Aeneidos lib. III (472):



     interea classem velis aptare iubebat
     Anchises.
     


idem lib. X (587):



     proiecto dum pede laevo
     aptat se pugnae.
     


Pomponius (54):



     heús! aptate, púeri, munde atque ámpliter convívium!
     {%Aptum%} rursum conexum et conligatum significat.
     


Vergilius Georg. lib. III (168):



     ipsis e torquibus aptos
     iunge pares. [235 M.]
     


Accius † Demer (660):

     hinc colomen ala † géminis aptum córnibus.
Lucilius Satyrarum lib. X (3):

     tonsillas quoque praevalidis in funibus aptas.
idem lib. XVI (12):



     ibat forte aries, inquit. iam quod genu'! quantis
     testibu'! vix uno filo hosce haerere putares.
     pellicula extrema exaptum pendere onus ingens.
     


Varro Mutuum Muli Scabunt, περὶ ψωρισμοῦ (322):

     úbi lúcus opácús tenerís frúticibus áptús.
M. Tullius de Deorum Natura lib. II (97): 'quis enim hunc hominem
dixerit qui, <cum> tam certos caeli motus, tam statos astrorum
ordines, tamque inter se omnia conexa et apta viderit, neget in
his ullam inesse rationem?' ― Sallustius Historiarum lib. III
(25): 'quod ubi frustra temptatumst, socordius ire miles
obcipere, non aptis armis, ut in principio, laxiore agmine'. ―
Lucilius lib. XXX (40):

     unus consternit nobis vetu' restibus aptus.
M. Tullius in Hortensio (52): 'altera est nexa cum superiore et
inde apta atque pendens'. ― et Tusculanarum lib. V (62):
'fulgentem gladium e lacunari seta equi aptum demitti iussit'.

AEQVALES sunt similes et ex aequo. Afranius Vopisco (366):



     équidem te numquám mihi
     parasítum, verum amícum, aequalem atque hóspitem
     cotídianum et laútum convivám domi.
     


{%Aequales%} rursum aequaevi. Vergilius Aeneidos lib. X (702):



     nec non Euanthen Phrugium Paridisque Mimanta
     aequalem.
     


Lucilius Satyrarum lib. V (43):



     † veterum unum cecidisset a me senem Tiresiam †
     aequalem constat.
     


Afranius Privigno (256):

     novi amícum atque aequalém meum.
Vergilius lib. V (468):

     ast illum fidi aequales.
Terentius in Eunucho (337):



     patrís cognatum atque aéqualem [te] Arcidémiden
     nostín?
     


M. Tullius de Officiis lib. III (1): 'P. [236 M.] Scipionem,
Marce fili, eum qui primus Africanus appellatus sit, dicere
solitum scripsit Cato, qui fuit fere eius aequalis'. ― et de
Senectute (46): 'ego vero propter sermonis delectationem
temperius quoque conviviis delector, nec cum aequalibus solum,
qui pauci admodum restant, sed cum vestra etiam aetate'.

APERTVM, purum, serenum. Vergilius Aeneidos lib. I (587):

     scindit se nubes et in aethera purgat apertum.
{%Apertum%} dicitur patefactum. Vergilius lib. VIII (585):

     iamque adeo exierat portis equitatus apertis.
Terentius Adelphis (167):

     ábi prae strenue ác fores aperi.
{%Aperit%}, mitigat, placat. Vergilius Aeneidos lib. I (146):

     et vastas aperit syrtis et temperat aequor.
{%Apertum%}, nudatum. Turpilius Demiurgo (47):



     apértae surae, bráchia autem prócera horrorém mihi
     ex córde exsuscitábant.
     


Sallustius Historiae lib. V (20): 'quibus de causis Syllam in
victoria dictatorem uni sibi equo descendere, surgere de sella,
caput aperire solitum'. ― M. Tullius de Officiis lib. I (129):
'verentur enim ne, siquo casu evenerit ut corporis partes quaedam
aperiantur, aspiciantur non decore'. ― Vergilius lib. VI (406):

     aperit ramum qui veste latebat.
Varro Eumenidibus (161): 'capite aperto esse iubet, ante lucem
suscitat'. ― Sisenna Historiarum lib. III (15): 'adoriuntur
adversos ut apertis lateribus'. ― Varro de Vita Pop. Rom. lib. I:
'minoris natu capite aperto erant, capillo pexo, utique innexis
crinibus'. {%Aperire%}, erigere, ostendere. Vergilius Aeneidos
lib. III (205):



     quarto terra die primum se adtollere tandem
     visa, aperire procul montis.
     


idem Aeneidos lib. VIII (681):

     patriumque aperitur vertice sidus.
Varro Meleagris (301): 'non modo suris apertis, sed paene [237
M.] natibus apertis ambulans'.

AVTVMARE est dicere. Pacuvius Periboea (308):

     fléxa, non falsa aútumare díctio Delphís solet.
idem Hermiona (169):

     quíd benefacta meí patris, cuius ópera te esse ultum
     aútumant?
Lucilius lib. XXVIII (46):

     Sócratium quiddám tyranno mísisse Aristippum aútumant.
Plautus Amphitryone (fr. XIII):



     nisi hóc ita factum est proínde ut factum esse aútumo,
     non caúsam dico quín vero insimulés probri.
     


{%Autumare%} est sperare. Pacuvius Duloreste (118):

     aut híc est aut hic ádfore actutum aútumo.
ALTVM non solum aerium vel profundum, sicuti plerumque. {%Altum%}
ab alimento dictum. Varro Manio (260): 'habens antepositam
alimoniam, sedens altus alieno sumptu.' {%Altum%}, magnum vel
gloriosum. Vergilius Georg. lib. III (42):

     te sine nil altum mens inchoat.
{%Altum%}, vetus, anticum. Vergilius Georgicon lib. IV (285):



     altius omnem
     expediam prima repetens ab origine famam.
     


et lib. VIII (395):

     quid causas petis ex alto?
Accius Armorum Iudicio (160):



     cur vétera tam ex alto ádpetissis
     díscidia, Agamemnó?
     


{%Altum%}, pressum, obscurum. Vergilius lib. X (63):



     quid me alta silentia cogis
     rumpere?
     


idem eodem (625):



     sin altior istis
     sub precibus venia ulla latet.
     


ADITVS, interpellatio. Terentius in Andria (534):

     aliquót me adierunt, éx te auditum esse.
Vergilius lib. X (149):

     regem adit et regi memorat nomenque genusque.
Lucilius lib. XXVII (24):

     cúm pacem petó cum placo, cum ádeo et cum appelló meam.
{%Aditus%} est ingressus. Vergilius lib. IX (57):



     huc turbidus atque huc
     lustrat equo muros aditumque per avia quaerit.
     


M. Tullius de Suppliciis (Verr. II, V, 30): 'in ipso aditu atque
ore portus'. {%Aditus%} rursum adventus.

Accius Medea (417):

     tun ália [238 M.] Mede's et cuius áditum expectans pervixi
     úsque adhuc?
M. Tullius ad Caesarem Iuniorem lib. I (fr. 1): 'et aut ad
consules aut ad te aut ad Brutum adissent, his fraudi ne esset,
quod cum Antonio fuissent'.

ADTENDERE est intendere. M. Tullius de Officiis lib. III (35):
'et si, cum animum adtenderis, turpitudinem videas adiunctam'. ―
Accius Diomede (281):

     simul aúrem adtendo, ut quírem exaudire ámplius.
Lucilius lib. XXIX (115):



     praeterea ut nostris animos adtendere dictis
     atque adhibere velis.
     


idem lib. XXVII (33):

     rém cognoscas símul et dictis ánimum adtendas póstulo.
Pacuvius Antiopa (17):

     sed cúm animum adtendi ád quaerendum quíd siet.
Pomponius Macco (63):

     quíd futurum est, sí pol discere ártem ego hanc adténderim?
{%Adtendere%}, perseverare. Accius Diomede (279):



     si umquám praepediar, gnáte || puer † ne adténderis
     petere á me id quod nefás sit concedí tibi.
     


APPELLARE est familiariter respondere. Lucilius lib. XXVII (25):

     cúm mei me adeunt sérvuli, non dóminam ego appellém meam?
{%Appellare%}, nominare. M. Tullius de Officiis lib. III (1):
'Publium Scipionem, Marce fili, eum qui primus Africanus
appellatus sit'.

APPELLERE est applicare. Afranius Excepto (137):

     ábi tu, appellant húc ad molem nóstram naviculám…
Lucilius lib. XXVI (81):



     ágere in iaciéndo si quo est [in] víneis actís opus,
     prímum id dant operam út quamprimum appéllant…
     


AEMVLVS est invidus. Vergilius Aeneidos lib. V (415):



     aemula necdum
     temporibus geminis canebat sparsa senectus.
     


et lib. VI (173):

     aemulus exceptum Triton. [239 M.]
{%Aemulus%} est sectator vel imitator. M. Tullius pro Marco
Marcello (2): 'illo aemulo atque imitatore studiorum meorum ac
laborum'. ― Sallustius Historiarum lib. III (88): 'sed Pompeius a
prima adulescentia, sermone fautorum similem fore se credens
Alexandro regi, facta consultaque eius quidem aemul[at]us erat'.
―

Vergilitus Aeneidos lib. X (371):

     spemque meam, patriae quae nunc subit aemula laudi.
{%Aemulus%}, similitudinem vitae vel instituti sequens. M.
Tullius de Republica lib. I (50): 'quî enim iudicatur iste
optimus? doctrina, artibus, studiis? audio. quando?'

ARGVTVM significat sonans. Vergilius Bucolicis (VII,1):



     forte sub arguta consederat ilice Daphnis.
     et multa huiusmodi. {%Argutum%}, audax, malitiosum.
     


Lucilius lib. (XXIX, 36):

     agite, ágite, fures méndaci argutámini.
Plautus Mostellaria (1):



     exi é culina, sís, foras, mastígia,
     qui mi ínter patinas éxhibes argútias.
     


{%Argutum%}, parvum ac lectum. Vergilius Georg. lib. III (80):

     argutumque caput, brevis alvus obesaque terga.
ACCIPERE, tractare, increpare. M. Tullius in Verrinarum actione
II (I, 140): 'male accipit verbis Habonium'. ― et ad Caesarem
Iuniorem lib. I (fr. 2): 'roga ipsum, quemadmodum eum ego Arimini
acceperim'. {%Accipere%} est datum sumere. Vergilius Aeneidos
lib. III (486):



     accipe et haec, manuum tibi quae monimenta mearum
     sint, puer.
     


{%Accipere%}, sentire. Terentius Heautontimorumeno (264):

     …Clínia, aliter túum amorem atque est áccipis.
{%Accipere%}, videre. Vergilius lib. VIII (154):



     ut te, fortissime Teucrûm,
     accipio agnoscoque libens!
     


{%Accipere%}, concipere. Vergilius lib. VIII (449):



     alii ventosis follibus auras
     accipiunt redduntque. [240 M.]
     


{%Accipere%}, audire. M. Tullius (Verr. II, II, 82): 'accipite
nunc aliud eius facinus nobile'. ― Lucilius lib. XXX (112):

     hoc etiam accipe quod dico; nam pertinet ad rem.
Vergilius Aen. lib. II (65):



     accipe nunc Danaûm insidias et crimine ab uno
     disce omnis.
     


{%Accipere%}, pascere. Terentius in Eunucho (1082):

     áccipit homo némo melius prórsus ac prolíxius.
{%Accipere%}, decipere. Lucilius. lib. XXIX (2):



     …sic ínquam veteratórem illum vetulúm lupum
     Hánnibalem <accéptum>.
     


<{%Accipere%}, habere> acceptum. Plautus in Aulularia (237):

     tam óptumumst: tu cóndicionem hanc áccipe…
ARDERE est igniscere, concremari. Vergilius Aeneidos lib. V
(525):

     namque volans liquidis in nubibus arsit harundo.
idem Vergilius lib. II (311):



     iam proximus ardet
     Vcalegon.
     


{%Ardere%}, festinare. Vergilius Aeneidos lib. I (423):



     instant ardentes Tyrii: pars ducere muros
     molirique arcem et manibus subvolvere saxa.
     


idem lib. XII (71):

     ardet in arma magis.
{%Ardere%}, fulgorem et splendorem emittere. Vergilius Aen. lib.
IV (262): 96

     Tyrioque ardebat murice laena.
idem lib. X (270):



     ardet apex capiti cristisque a vertice flamma
     funditur.
     


{%Ardere%}, dolere vel irasci. Vergilius Aeneidos lib. X (513):



     proxima quaeque metit gladio latumque per agmen
     ardens limitem agit ferro, te, Turne, superbum
     caede nova quaerens.
     


ACRE significat celer, velox. Vergilius Georg. lib. III (119):

     calidumque animis et cursibus acrem.
idem Aen. lib. IV (156):



     at puer Ascanius mediis in vallibus acri
     gaudet equo.
     


{%Acre%}, austerum, acidum, asperum, acerbum. M. Tullius in
Hortensio (89): 'quod alterius ingenium sicut acetum Aegyptium,
alterius sic acre ut mel Hymettium dicimus'. ― Varro Parmenone
(394): [241 M.]

     demítis acris pectóre curas cantú castaque poési.
{%Acre%}, severum. M. Tullius de Officiis lib. I (114): 'suum
quisque igitur noscat ingenium acremque se et bonorum et malorum
suorum iudicem praebeat'. ― idem eodem (136): 'utendum est
fortasse vocis contentione maiore et verborum gravitate acriore'.

{%Acre%}, forte. Vergilius Aen. lib. VIII (614):

     aut acrem dubites in proelia poscere Turnum.
Cicero Tusculanarum lib. V (57): 'in rebus gerundis virum acrem
et industrium, eundem tamen maleficum natura'. {%Acre%},
vehemens, saevum. M. Tullius in Hortensio (25): 'aut Philisto
brevius aut Theopompo acrius'. ― Vergilius Georg. lib. III (405):



     acremque Molosum
     pasce sero pingui.
     


idem Aen. lib. V (454):

     acrior ad pugnam redit ac vim suscitat ira.
M. Tullius Verrinarum actione <II>, de signis (IV, 70): <'multo
acrior, quam ego sum, actor accusatorque esse deberes'>.
{%Acre%}, providum, diligens. ― Vergilius Georg. lib. II (405):



     iam tum acer curas venientem extendit in annum
     rusticus.
     


AER est medium spatium quod inter caelum est et terram. Vergilius
Aeneidos lib. V (839):

     aera dimovit tenebrosum et dispulit umbras.
{%Aer%}, altitudo. Vergilius Georgicon lib. II (123):



     ubi aera vincere summum
     arboris haut ullo iactu potuere sagittae.
     


{%Aer%}, sonus. Varro Andabatis (25):



     anima út conclusa in vésica, quando ést arte religáta,
     si pértuderis, aéra reddet.
     


AMARVM dicitur asperum. Vergilius Georg. lib. II (86):

     et amara pausia baca.
Lucretius lib. IV (15):



     interea perpotet amarum
     absinthi laticem.
     


{%Amarum%}, acerbum. Vergilius Aeneidos lib. IV (203):

     isque amens animi et rumore accensus amaro. [242 M.]
ADMONERE est conmonefacere. M. Tullius in Verrem, de signis (II,
IV, 5): 'recte admones. Polycletum esse dicebant'. {%Admonere%},
percutere. Vergilius lib. X (586):



     Lucagus ut pronus pendens in verbera telo
     admonuit biiugos.
     


AMBIRE significat circuire et concludere. Vergilius lib. VI
(550):

     quae rapidus flammis ambit torrentibus amnis.
idem lib. X (243):

     atque oras ambiit auro.
{%Ambire%}, ambitionibus adpetere. Vergilius lib.VII (333):



     ne conubiis ambire Latinum
     Aeneadae possint.
     


Terentius in Andria (373):

     nísi vides, nisi sénis amicos óras, ambis…
{%Ambire%}, interpellare. Vergilius Aen. lib. IV (283):



     quonam reginam ambire furentem
     audeat adfatu?
     


AGERERE, egerere. Varro Bimarco (70): 'non Hercules potest, qui
Augeae agessit κόπρον'.

AVDACIA consuetudine temeritas dicitur. Sallustius Catilinae
Bello (58, 17): 'audacia pro muro habetur'. {%Audacia%}, fiducia.
Vergilius lib. V (67):

     quique pedum cursu valet et qui viribus audax.
ATRVM dicitur nigrum. Vergilius lib. VI (576):

     quinquaginta atris inmanis hiatibus hydra.
et Georgicon lib. III (430):



     hic piscibus atram
     inprobus ingluviem.
     


Varro Eumenidibus (146): 'vix vulgus confluit non furiarum, sed
puerorum atque ancillarum, qui omnes me bilem atram agitare
clamitantes'.

ALVMNOS consuetudo quos alas vel educes vel eos qui alunt dici
vult. Vergilius lib. VI (876):



     nec Romula quondam
     ullo se tantum tellus iactabit alumno.
     


M. Tullius in Verrem, de suppliciis (II, V, 169): 'Italia autem
alumnum suum servitutis extremo summoque supplicio fixum
videret'. ― Varro Sesqueulixe (476): 'ubi quod lupam alumni
fellarunt olim'. ― idem in Eumenidibus (141): [243 M.]



     ét ecce de inprovíso ad nos accédit cena Véritas,
     Attices philosóphiae alumna.
     


{%Alumnum%}, filium. Vergilius lib. VI (595):

     nec non et Tityon, Terrae omnipotentis alumnum.
Pacuvius Teucro (313):



     quae désiderio alúmnûm, paenitúdine
     squalés scabresque incúlta vastitúdine.
     


{%Alumnum%}, dominum. Vergilius lib. XI (33):

     caro datus ibat alumno.
AGERE, leto dare. Vergilius Aen. lib. I (190):



     tunc vulgus et omne
     miscet agens telis.
     


{%Actum%}, rotatum. Vergilius Aen. lib. IX (587):

     ipse ter adducta circum caput egit habena.
{%Agere%}, loqui. Terentius in Adelphis (78):

     sed estne ipse, de quo agebam?
{%Actum%} dicitur perfectum. Vergilius lib. VI (236):

     his actis propere exequitur praecepta Sibyllae.
{%Agere%}, persequi. Vergilius Aen. lib. IV (70):



     quam procul incautam nemora inter Cresia fixit
     pastor agens telis.
     


Aen. lib. VIII (118):

     quos illi bello profugos egere superbo.
{%Actum%}, adpulsum. Vergilius lib. VII (199):

     sive errore viae seu tempestatibus acti.
Varro in Lege Maenia (234):



     non hós Pactolus aúreas undás agens
     erípiet umquam e míseriis…
     


{%Actum%}, infixum. Vergilius lib. IX (432):



     sed viribus ensis adactus
     transadigit costas.
     


Varro Γνῶθι Σεαυτόν (204):



     nón videtis, únus ut
     párvulus Amor árdifeta lámpade arida ágat amantis
     aéstuantis?
     


{%Actum%}, coactum, territum. Vergilius [lib. VI] (379):

     prodigiis acti caelestibus ossa piabunt.
{%Agere%}, fugare. Vergilius Georg. lib. II (130):

     et membris agit atra venena.
{%Actum%}, admotum. Vergilius lib. IX (505):

     adcelerant acta pariter testudine Vulsci.
Lucilius lib. XXVI (81):

     ágere in iaciéndo siquost víneis actís opus[t].
{%Agere%}, porrigere. M. Tullius de Officiis lib. II (43): 'vera
gloria radices agit atque etiam propagatur'. {%Agere%},
intendere, inquirere. Vergilius in Bucolicis (IX, 37):

     id quidem ago et tacitus, Lycida, mecum ipse voluto.
{%Agere%}, urguere, inpellere. M. Tullius in Verrem actione II
(I, 7): 'agunt eum praecipitem poenae civium Romanorum'.

ASPERVM significat insuave. Terentius[244 M.] Heautontimorumeno
(458):



     ásperum,
     pater, hoc est; aliud sodes para.
     


Vergilius Georg. lib. IV (277):

     asper in ore sapor.
{%Asperum%}, nocens. Vergilius Georg. lib. III (434):

     sevit agris asperque siti atque exterritus aestu.
{%Asperum%}, exasperatum, non leve. Vergilius lib. IX (263):



     bina dabo argento perfecta atque aspera signis
     pocula.
     


AEQVARE est cum aequitate dividere. Vergilius Aeneidos lib. I
(507):



     operumque laborem
     partibus aequabat iustis.
     


{%Aequare%}, continuare. Vergilius lib. IX (337):



     felix, si protinus illum
     aequasset nocti[s] ludum.
     


ACCOMMODATVM dicitur adiunctum. Vergilius Aeneidos lib. II (393):

     laterique Argivum accommodat ensem.
M. Tullius in Verrem, in Frumentaria (II, III, 60): 'flagitia
lubidinisque accommodat'. ― Accius Bacchis (256):

     tunc sílvestres exúvias laevo píctas lateri accómodant.
M. Tullius de Officiis lib. I (70): 'qui se ad rem publicam et ad
magnas res gerendas adcommodaverunt'. ― et de Republica [lib.] I
(70): 'expositamque ad exemplum nostrae rei publicae adcommodabo
<ad> eam, si potero, omnem illam orationem, quae est mihi
habenda de optimo civitatis statu'. {%Accommodatum%}, proclive,
propensum. M. Tullius in Verrem actione II (I, 63): 'tunc
praeterea maxime sedati et quieti, prope praeter ceteros, ad
summum Graecorum otium potius quam ad ullam vim aut tumultum
accommodati'. {%Accommodare%}, adhibere. M. Tullius de Officiis
lib. III (43): 'tantum dabit amicitiae, ut veram amici causam
esse malit, ut orandae litis tempus, quoad per leges liceat,
adcommodet'. ― et de Senectute (70): 'ceterum † et tempora
metendis frugibus et percipiendis adcommodata sunt'. [245 M.]

ARIDVM dicitur siccum. Vergilius Aen. lib. I (175):



     atque arida circum
     nutrimenta dedit.
     


{%Aridum%}, horrificum, acutum. Vergilius Georg. lib. I (357):



     et aridus altis
     montibus audiri fragor.
     


Lucretius (VI, 119):

     aridus unde auris terget sonus.
{%Aridum%}, purum, lucidum. Plautus in Rudente (726):

     argento arido.
ANCEPS [est] dubium. Vergilius Aen. lib. X (359):

     anceps pugna diu.
{%Anceps%}, duplex. Lucilius lib XXIX (33):

     nemo hós ancipites férro effringat cárdines.
Vergilius Aen. lib. III (180):

     agnovit prolem ancipitem geminosque parentis.
Varro de Vita Populi Romani lib. IV: 'Caesar reversionem fecit,
ne post occipitium in Hispania exercitus qui erant relinqueret,
quo se coiceret Pompeius, aut ancipiti urgueretur bello'.
{%Anceps%}, acutum ex utraque parte. ― Lucilius lib. XXIX (34):

     vecte átque ancipiti férro effringam cárdines.
AVRA est ventorum. Vergilius Georg. lib. IV (416):



     at illi
     dulcis compositis spiravit crinibus aura.
     


Idem Aen. lib. VI (204):

     discolor unde auri per ramos aura refulsit.
{%Aura%}, tactus. Varro [in] Eumenidibus (139):



     simul ac lánguido
     córpori solís calidior vísa est aura.
     


ARGVTARI dicitur loquacius proloqui. Ennius Phoenice (262):



     túm tu isti crede átque exerce línguam, ut argutárier
     póssis.
     


Novius Exodio (25):



     quándo ad ludos vénit, alii cúm tacent, totúm diem
     árgutatur, quási cicada.
     


{%Argutari%}, sussilire. Titinius Fullonia (28):



     terra haec est, nón aqua, ubi tu sólitu's argutárier,
     pédibus cretam dúm conpescis, véstimenta quî laves. [246 M.]
     


ADTOLLERE significat erigere, fundere. Vergilius Aeneidos lib.
III (552):

     adtollit se diva Lacinia contra.
{%Adtollere%}, adferre. Pacuvius Medo (238):

     cústodite istúm vos, ne vim qui ádtolat neu qui ádtigat.
idem Armorum Iudicio (41):

     "pro império agendum est". ― "quís vetat, quin áttolat?"
Vergilius Aen. lib. VIII (200):

     attulit et nobis aliquando optantibus aetas.
AVSCVLTARE est obsequi. Pacuvius Chryse (85):

     magis aúdiendum quam aúscultandum cénseo.
Ennius Melanippa (247):

     mi aúscultá, náte; púerós cremárí iubé.
Caecilius Symbolo (196):



     audire, ígnoti quod ímperant,
     sóleo, non auscúltare.
     


{%Auscultare%}, audire. Afranius Simulante (306):

     ne ego íllos velitántis auscultó lubens.
Pomponius Asina (12):

     atque aúscultare dísce, si nescís loqui.
{%Auscultare%}, videre, spectare. Afranius Privigno (265):

     vidére ludos; hínc auscultaví procul.
ADDVCERE, ducere. Terentius Heautontimorumeno (311):

     addúcimus [ad te] tuam Bácchidem…
<{%Adduci%}>, cogi. M. Tullius de Senectute (34): 'nullo imbri,
nullo frigore adduci, ut capite operto sit'.

{%Adducere%}, intorquere, rotare. Vergilius lib. IX (587):

     ipse ter adducta circum caput egit habena.
{%Adducere%}, excutere, producere. Vergilius lib. IX (402):

     ocius adducto torquens hastile lacerto.
AEQVOR, campus. Vergilius lib. XII (333):



     illi aequore aperto
     ante notos zephyrumque volant.
     


{%Aequor%}, mare. Vergilius Aen. lib. I (146):

     et vastas aperit syrtis et tempera [247M.] aequor.
{%Aequor%}, fluvius. Vergilius lib. VIII (96):

     viridisque secant placido aequore silvas.
ADVENIRE, venire. Caecilius Plocio (173):



     edepol senectus, [ut] si nihil aliud
     adpórtes tecum, cum ádvenis, unum íd sat est.
     


{%Advenire%}, incipere. Plautus Amphitryone (fr. XII):

     quaeso, ádvenienti mórbo <medicarí> iube.
AESTVS, solis et aestivi temporis flagrantia. Vergilius Georg.
lib. III (331):

     aestibus in mediis umbrosam exquirere vallem.
{%Aestus%}, marini impetus vel commotiones. Lucretius lib. IV
(219):



     frigus ut a fluviis, calor ab sole, aestus ab undis
     aequoris.
     


Plautus in Asinaria (158):

     quó magi' te in altúm capessis, aéstus te in portúm refert.
Vergilius (Aen. III, 577):

     fundoque exaestuat imo.
ACERBVM, horrendum, infandum, inmite. Vergilius Aen. lib. IV (XI,
28) et lib. VI (429):

     et funere mersit acerbo;
et in multis ita. {%Acerbum%}, incoctum, praecocum; ut de pomis
frequentius dicitur. Varro in Agathone (11): 'virgo de convivio
abducatur ideo, quod maiores nostri virginis acerbae auris
veneriis vocabulis inbui noluerunt'.

ALBVM significatione manifesta est, ut Vergilius Georg. lib. III
(82):



     color deterrimus albis
     et gilvo.
     


{%Album%}, mite vel placidum. Varro Sesqueulixe (471): '<nondum
album est caelum nec> adversi venti ceciderunt. quodsi pergunt
diutius mare volvere, vereor ne me quoque, quom domum ab Ilio
cossim venero, praeter canem cognoscat nemo'.

ADOLERE est urere. Vergilius in Bucolicis (VIII, 65):

     verbenasque adole pinguis et mascula tura.
{%Adolere%}, augere, honorare, propitiare: et est verbum
sacratum, ut {%macte%}, magis aucte. Vergilius Aeneidos lib. I
(703):



     quinquaginta intus famulae, quibus ordine longo
     cura penum struere et flammis adolere penatis.
     


et lib. VII (71):



     praeterea, castis adolet cum [248 M.] altaria taedis.
     ab {%olescere%}, crescere: unde {%adolescentem%} dicimus.
     


Lucretius lib. II (1130):

     donique olescendi summum tetigere cacumen.
Laberius in Sororibus (84):



     laus nomine agendi,
     nomine gloria alescit.
     


 INCIPIT PER B LITTERAM.  

BELLVM est, ut plerumque, pugna. {%Bellum%}, elegans, [melius:
prudens.] Lucilius lib. XXIX (86):

     aétatem istuc tíbi laturam, et béllum, si hoc bellúm putas.
Varro Ταφῇ Μενίππου (517): 'Diogenem litteras scisse, domusioni
quod satis esset, tunc quod etiam acroasi bellorum hominum'. ―
idem eodem (519): 'in charteo stadio epitaphion agona quo quis
certasset animo † bellus homo, magis delectatus Stoicorum
pancratio quam athletarum?' ― idem Sesqueulixe (482): 'quid enim
est quod homo masculus lubentius videre debeat bella uxore?' ―
idem Bimarco (64): 'sociis es <hostis>, hostibus socius. bellum
ita geris, ut bella omnia domum auferas'.

 INCIPIT PER C LITTERAM.  

CONMITTERE, effigiare. Pacuvius Niptra (270):



     barbáricam pestem súbinis nostris óptulit,
     nová figura fáctam, conmissam ínfabre.
     


{%Conmittere%}, coniungere, sociare. Lucilius lib. XXVIII (47):

     quíd me fiet, síquidem nunc vis te ínprobis conmíttere?
Vergilius Aen. lib. III (428):

     delphinum caudas utero conmissa luporum.
{%Conmittere%}, donare, relinquere. M. Tullius in Verrem actione
II (I, 27): 'calumniatores ex sinu suo obposuit, qui illam
hereditatem Veneri Erycinae conmissam esse dicerent'.
{%Conmittere%}, facere. M. Tullius in Verrem actione III (Div.
35): 'ego etiam quae tu sine Verre conmisisti Verri crimini
daturus sum'. ― Vergilius Aen. lib. I (231): [249 M.]

     quid meus Aeneas in te conmittere tantum?
Lucilius lib. XXVIII (48):

     cónmovet se núsquam neque conmíttet ut pereát sibi.
{%Conmittere%} dicitur initiare. Vergilius lib. V (113):

     et tuba conmissos medio canit aggere ludos.
Varro Endymionibus (102): 'discumbimus murrati. dominus maturo
<ovo> cenam conmittit'. {%Conmittere%}, credere, permittere.
Vergilius lib. IX (675):

     portam, quae ducis imperio conmissa, recludunt.
Terentius in Eunucho (832):

     ovem conmisisti lupo.
Lucilius lib. XXX (1):

     qui sua conmittunt mortali claustra Camenae.
idem lib. XXVI (68):



     át enim dicis, clándestino tíbi quod conmissúm foret,
     né muttires quíquam nec mystéria ecferrés foras.
     


M. Tullius de Officiis lib. II (2): 'quamdiu res publica per eos
gerebatur quibus se ipsa conmiserat'.

CONFVTARE, commovere. Titinius Setina (128):

     cocu' mágnum aenum, quándo fervit, paúla confutát trua.
{%Confutare%}, opprimere, convincere. Terentius in Phormione
(477):

     …confutávit verbis ádmodum iratúm patrem.
CONDERE significat abscondere. Vergilius Aeneidos lib. II (401):

     scandunt rursus ecum et nota conduntur in alvo.
{%Condere%}, constituere. Sallustius in Catilinae Bello (6,1):
'urbem Romam, sicuti ego accepi, condidere atque habuere initio
Troiani'. {%Condere%}, consecrare. Vergilius Aen. lib. III (67):



     animamque [250 M.] sepulchro
     condimus.
     


{%Condi%}, potiri. Vergilius lib. VII (303):

     optato conduntur Tibridis alveo.
COLERE est venerari. Vergilius lib. XI (785):



     summe deum, sancti custos Soractis Apollo,
     quem primi colimus.
     


{%Colere%}, exercere, ut rustici. Vergilius Georgicon lib. II
(36):

     fructusque feros mollite colendo.
{%Colere%}, inhabitare. Vergilius Aen. lib. III (111):

     hic mater cultrix Cybeli.
et rursum (211):



     quas dira Celaeno
     Harpyiaeque colunt aliae.
     


Plautus in Asinaria (298):

     ó catenarúm colone!
et in Aulularia (3):



     hánc domum
     iam múltos annos ést ut possideo ét colo.
     


Varro Endymionibus (101):

     ut Mercurium Arcadon colonum.
idem Eumenidibus (130):

     ut Naides undicolae.
{%Colere%}, diligere. Vergilius [in] Bucolicis (III, 61):

     ille colit terras, illi mea carmina curae.
idem et lib. IV (Aen. 421):



     solam nam perfidus ille
     te colere.
     


Terentius Heautontimorumeno (389):

     quíppe forma inpúlsi nostri nós amatorés colunt.
Lucilius lib. XXVI (20):

     quáre hoc colere est sátius quam illa stúdium omne hic
     consúmere.
{%Colere%}, ornare. Varro Ταφῇ Μενίππου (525): 'at in segetibus
post messem colligebant stramenta, quî domicilia colerent'.
{%Colere%}, pati. Terentius Heautontimorumeno (136):



     dúm ille vitam illám colet
     inopém, carens patria.
     


CEDERE significat secundum consuetudinem abire superatum et locum
victori dare. Vergilius lib. XII (184):

     convenit Euandri victos discedere ad urbem.
et lib. V (467):

     cede deo.
Lucilius lib. XXX (70):

     quandoque pudor ex pectore cessit.
M. Tullius de Officiis lib. II (40): 'cui quidem exercitus nostri
imperatoresque cesserunt'. {%Cedere%}, succedere.

Vergilius lib. XII (183):

     cesserit Ausonio si fors victoria Turno.
{%Cedere%}, dari. Vergilius lib. XI (320):



     haec omnis regio et celsi plaga pinea montis
     cedat amicitiae Teucrorum.
     


et lib. XII (17):

     aut habeat victos, cedat Lavinia coniunx.
{%Cedere%}, recedere. Lucilius lib. XXVIII (18):

     vel si [251 M.] álio opus sit, fóre, si hinc aliquo
     césseris.
{%Cedere%}, obsequi. Vergilius Aen. lib. III (188):

     cedamus Phoebo et moniti meliora sequamur.
et lib. II (703):



     vestrum hoc augurium vestroque in numine Troia est.
     cedo equidem nec, nate, tibi comes ire recuso.
     


{%Cedere%}, evitare. Vergilius lib. V (445):

     celerique elapsus corpore cessit.
{%Cedere%}, incedere. Plautus in Aulularia (517):

     iam hosce ábsolutos cénseas: cedúnt, petunt.
Varro Parmenone (393):



     cédit vélócibús iúveni' mémbrís levís
     nítidus óleó.
     


CVRSVS est pedum velocitas. Vergilius lib. V (291):

     hic qui forte velint rapido contendere cursu.
{%Cursus%}, volatus. Vergilius lib. VI (194):



     este duces, o, siqua via est, cursumque per auras
     dirigite in lucos.
     


et Bucolicis (VI, 80):

     quo cursu deserta petiverit.
{%Cursus%}, navigatio. Vergilius Aen. lib. III (337):

     sed tibi qui cursum venti, quae fata dedere?
M. Tullius de Officiis lib. III (50): '<navis>que cursu, frumento
onustas, petentis Rhodum viderit'.

CASTIGARE est increpare vel reprehendere. Vergilius lib. V (387):

     hic gravis Entellum dictis castigat Acestes.
Terentius Heautontimorumeno (592):

     sérvas, castigás, mones.
Cicero de Oratore lib. I (185): 'et quoniam de inprudentia
diximus, castigemus etiam segnitatem'. ― et Tusculanarum lib. V
(4): 'sed in hoc me ipse castigo, quod ex aliorum et ex nostra
fortasse mollitia, non ex ipsa virtute, de virtutis robore
existimo'. {%Castigare%}, vindicare, punire. Vergilius lib. VI
(567):

     castigatque auditque dolos subigitque fateri.
{%Castigare%}, expedire. Vergilius lib. IV (407):

     castigantque moras: opera omnis semita fervet. [252 M.]
CARPERE, adtenuare, aperire. Vergilius Georg. lib. I (390):



     ne nocturna quidem carpentes pensa puellae
     nescivere hiemem.
     


et lib. IV (334):



     eam circum Milesia vellera nymphae
     carpebant, hyali saturo fucata colore.
     


{%Carpere%}, auferre, decerpere. Vergilius in Bucolicis (IX, 50):

     insere, Daphni, piros; carpent tua poma nepotes.
Lucretius lib. IV (3):

     iuvatque novos decerpere flores.
Vergilius <Georg>. lib. III (215):



     carpit enim vires paulatim uritque videndo
     femina.
     


{%Carpere%}, celeriter praeterire. Vergilius Georgicon lib. III
(141):



     et acri
     carpere prata fuga.
     


idem in eodem libro (191):

     carpere mox gyrum incipiat.
Lucilius lib. XXIX (51):

     hiemem únamquamque cárpam.
{%Carpere%}, pascere. Vergilius Georg. lib. III (325):

     carpamus, dum mane novum, dum gramina canent.
CVNCTARI est dubitare, [dissipare]. Vergilius lib. VIII (388):

     cunctantem amplexu molli fovet.
M. Tullius ad Caesarem iuniorem lib. I (fr. 3): 'sed cito
paenituit, domumque rediit; ceteri cunctabantur'.

{%Cunctari%} est manere. Vergilius Georg. lib. IV (107):



     non illis quisquam cunctantibus altum
     ire iter aut castris audebit vellere signa.
     


et Aen. lib. IV (133):

     reginam thalamo cunctantem.
{%Cunctari%}, curationem differre. Vergilius lib. VI (846):

     qui nobis cunctando restituit rem.
CAPERE, inplicare, inpedire. Vergilius Georg. lib. I (183):

     aut oculos capti fodere cubilia talpae.
M. Tullius in Verrem, de suppliciis (II, V, 63): 'non ceperunt,
sed abduxerunt onere suo plane captam atque depressam'.

{%Capi%}, propitiari. Lucretius lib. I (49 = II, 651):

     nec bene promeritis capitur neque tangitur ira.
{%Capere%}, facere. Terentius in Andria (695):

     non sí capiundos míhi scio esse inimícos omnis hóminis.
{%Capere%}, perpeti. Terentius Heautontimorumeno (399):

     dum ábs te absum, omnes míhi labores <fuére>, quos cepí
     leves.
{%Capere%} est tollere, tenere. Vergilius Georg. lib. III (420):

     cape [253 M.] saxa manu, cape robora, pastor.
et lib. IV (396):

     hic tibi, nate, prius vinclis capiundus.
Varro Meleagris (298): 'quem idcirco terra non cepit et caelum
recepit'. ― Varro Eumenidibus (155): 'stolam calceosque muliebris
propter positos capio'.

{%Capere%}, eligere. Terentius in Hecyra (537):

     cúm illum generum cépimus.
Vergilius Georgicon lib. II (230):

     ante locum capies oculis.
{%Capere%}, delectare. M. Tullius de Officiis lib. III (15):
'quod insit aliquid probi, quod capiat ignaros'. ― Vergilius
Georg. lib. IV (348):

     carmine quo captae.
et lib. VIII (311):

     Aeneas capiturque locis.
M. Tullius in Philippicarum I (33): 'non possum adduci ut
suspicer te pecunia captum'. ― Lucilius lib. XXVI (3):



     nunc itidem pópulo istum scriptóribus.
     vóluimus capere ánimum illorum.
     


{%Capere%}, sustinere, habere. Vergilius lib. VIII (363):

     haec illum regia cepit.
Terentius in Heautontimorumeno (254):

     dí boni! quid túrbae est! aedes nóstrae vix capiént, scio.
M. Tullius de signis (in Verr. II, IV, 7): 'tot domus
locupletissimas domus istius una capiet?' {%Capere%}, decipere,
circumvenire. Vergilius Aen. lib. II (196):

     captique dolis lacrimisque coacti.
Lucilius lib. XXVII (26):

     át metuis porró ne aspectu et fórma capiare áltera.
M. Tullius in Hortensio (63): 'captum me fortasse, inquit, putas
et id, quod nollem, confiteri coactum'.

{%Capere%}, occupare, detinere. Vergilius Aen. lib. II (64):

     certantque inludere capto.
M. Tullius in Verrem, de suppliciis (II, V, 63): 'navem quandam
piratarum, praeda refertam, non ceperunt, sed abduxerunt'. ―
Varro in Meleagris (297): 'quid hic venator non cepit?'
{%Capere%}, satiare. Vergilius Georg. lib. IV (332):

     tanta meae si te ceperunt taedia laudis.
{%Capere%}, accipere. Vergilius Aen. [254 M.] lib. II (717):

     tu, genitor, cape sacra manu patriosque penates.
et lib. III (488):

     cape dona extrema tuorum.
Terentius in Phormione (789):



     nam ex his praédiis talénta argenti bína
     statím capiebat.
     


Lucilius lib. XXVI (83):

     málisne esse? laútum e mensa, púere, capturú's cibum?
M. Tullius in Hortensio (51): 'deinde boni mores et modestiores
et ad capienda praecepta molliores'.

Plautus in Aulularia (798):

     nám tua gnata péperit decimo ménse post: numerúm cape.
Varro Quinquatrubus (443):

     cape hánc caducam Líberi mollém dapem.
{%Capere%}, conplecti. Varro Marcipore (273):



     Propóntis nuda quám liquenti caérula
     natántem…perfundít, cape.
     


{%Capere%}, invenire. Terentius Heautontimorumeno (964):

     rátionem cepi, út neque egeres néque ut haec possis pérdere.
M. Tullius in Verrem actione II (I, 140): 'reiecti a Chelidone
capiunt consilium necessarium'. ― et de Officiis lib. III (40):
'cum autem consilium hoc principes cepissent'.

CORRIPERE, conprehendere. Vergilius Georg. lib. IV (405):

     verum ubi correptum manibus vinclisque tenebis.
{%Corripere%}, contorquere. Vergilius Aen. lib. I (45):

     turbine corripuit.
{%Corripere%}, excutere. Vergilius Aen. lib. III (176):

     corripio e stratis corpus.
QVASSATVM est conlisum et non integrum. Vergilius Aen. lib. IV
(53):

     quassataeque rates.
{%Quassare%} est movere. Vergilius lib. VI (587):



     et lampada quassans
     per Graiûm populos.
     


Plautus Milite (Epid. 432):

     qui súam undantem clámidem quassandó facit.
CERTARE significat altercari, contendere. Vergilius in Bucolicis
(VIII, 55):

     certent et cygnis ululae.
{%Certare%}, praevenire. Vergilius Aen. lib. I (548):



     officio nec te certasse priorem
     paeniteat. [255 M.]
     


CREPARE est sonare. Plautus in Menaechmis (909):



     "díc mihi, en umquam íntestina <tíbi> crepant, quod
     séntias?" ―
     "úbi satur sum, núlla crepitant; quándo esurio, túnc
     crepant."
     


Vergilius Georg. lib. I (85):

     atque levem stipulam crepitantibus urere flammis.
Terentius in Phormione (840):

     sed óstium concrépuit. nihil ad té.
M. Tullius in Verrem, de suppliclis (II, V, 31): 'locum illum
litoris percrepare totum muliebribus vocibus cantuque
symphoniae'. ― Lucilius lib. XXVI (57):

     pércrepa pugnám Popili, fácta Cornelí cane.
Varro in Eumenidibus (124):

     …propter percrépi' vocibu' volitáns aureis vulgí…
Sisenna Historiarum lib. IV (64): 'conglobati et conlecti
concrepant armis'. {%Crepare%} significat rursum queri vel
dolere. Horatius Carminum lib. I (XVIII, 5):

     quis post vina gravem militiam aut pauperiem crepat?
Lucretius lib. II (1168):

     et crepat, anticum genus ut pietate repletum.
{%Crepare%} iterum incantare. Turpilius Paedio (166):

     áge [tu], hymenaeum íncrepa.
{%Crepare%}, frangi. Vergilius lib. V (205):



     et acuto in murice remi
     obnixi crepuere.
     


{%Crepare%}, ferire. Ennius in Thyeste (296):

     sed sónitus auris meás pedum pulsu íncrepat.
M. Tullius de Officiis lib. III (75): 'itaque si vir bonus habeat
hanc vim ut, si digitis concrepuerit, possit in locupletium
testamenta nomen eius inrepere'.

CONPARARE est sociare, coniungere. Accius in Amphitryone (90):

     quín meum senium cúm dolore túo coniungam et cónparem.
Plautus in Asinaria (668):

     prehénde auriculis, cónpara labélla cum labéllis.
{%Conparare%}, adaequare. M. Tullius ad Caesarem [256 M.]
[iuniorem] lib. I (fr. 4): 'neminem tibi profecto hominem ex
omnibus aut anteposuissem umquam aut etiam conparassem'. ―
Terentius in Eunucho (680):



     au!
     ne cónparandus híc quidem ad illum est.
     


{%Conparare%}, conponere, machinari. Sisenna Historiarum lib. IV
(111): 'eos qui hoc malum publicum clandestinis consiliis
conparaverunt'. {%Conparare%} veteres confirmare et constituere
dixerunt. Terentius in Eunucho (47):



     an ita me cónparem,
     non pérpeti meretrícum contumélias?
     


idem in Andria (627):



     út malis gaúdeánt átque ex íncómmodís
     álteríús sua út cónparént cómmodá.
     


Titinius Gemina (56):



     ergo ut sua sérvet dona, nóbis faciundum ést ita,
     ut cum ea primum blanditer conparemus conloqui.
     


Accius Eurysace (371):



     níhil est. si autem ad té ire tardat, sóciûm in portu est
     cópia,
     quaé subsistat; módo tute ipse té confirma et cónpara.
     


idem in Tereo (634):



     atque íd ego semper síc mecum agito et cónparo,
     quo pácto magnam mólem minuam…
     


Turpilius in Lemniis (99):

     numquam únius me cónparavi sérvire elegántiae.
M. Tullius de Republica lib. VI (1): 'quam ob rem se conparet hic
civis ita necesse est, ut sit contra haec, quae statum civitatis
permovent, semper armatus'.

Afranius Epistula (116):



     nám proba et pudíca quod sum, cónsulo et parcó mihi:
     quóniam conparátum est, uno ut símus contentaé viro.
     


|| Cicero de Finibus Bonorum et Malorum lib. V (86): 'omnis
auctoritas philosophiae consistit in beata vita comparanda'.
{%Conparare%}, emere. Terentius in Heautontimorumeno (855):

     des quî aúrum et vestem atque ália quae opu' sunt cónparet.
{%Conparare%} iterum aestimare. Accius Epinausimache (309):

     proin tu íd cui fiat, nón qui facias, cónpara.
{%Conparare%}, adparare. M. Tullius in Verrem actione II (I, 65):
'ut erat inter suos copiosus, convivium conparat'.
{%Conparare%}, dare. M. Tullius in Verrem, de suppliciis (II, V,
118): 'ex omni gemitu ac dolore certa merces conparabatur'. [257
M.]

CONPONERE, finire. Vergilius Aen. lib. I (374):

     ante diem clauso conponet Vesper Olympo.
et in Bucolicis (III, 108):

     non nostrum [est] inter vos tantas conponere lites.
{%Conponere%}, reficere, recreare. Vergilius Georg. lib. IV
(438):

     vix defessa senem passus conponere membra.
idem Aen. lib. I (249):

     nunc placida conpostus pace quiescit.
{%Conponere%}, lenire. Vergilius Aen. lib. I (135):

     sed motos praestat conponere fluctus.
{%Conponere%}, disponere, constituere. Vergilius Aeneidos lib.
III (387):

     quam tuta possis urbem conponere terra.
M. Tullius de Officiis lib. III (80): 'atque quod communiter
conpositum fuerat solus edixit'. ― Sisenna Hist. lib. IV (63):
'exercitum dispertiunt, ad confligendum se conponunt'.
{%Conponere%} rursus significat conparare. Accius in Armorum
Iudicio (147):

     quid est cúr conponere aúsis mihi te aut mé tibi?
Lucilius Satyrarum lib. IV (16):



     Samnis, spurcus homo, vita ista dignu' locoque,
     cum Pacideiano conponitur, optimu' multo
     post homines natos gladiator qui fuit unus.
     


Sallustius in Iugurtha (48, 1): 'ubi Metelli dicta cum factis
conposuit'. ― Vergilius Georgicon lib. IV (176):

     non aliter, si parva licet conponere magnis.
{%Conponere%}, ornare. Vergilius Georg. lib. IV (417):

     dulcis conpositis spiravit crinibus aura.
{%Conponere%}, colligere. M. Tullius in Verrinis, in Divinatione
(47): 'si ab isto libro, quem tibi magister ludi nescio qui ex
alienis orationibus conpositum dedit'.

{%Conponere%}, simulare vel fingere. Accius Agamemnonidis (45):



     sic
     multi, ánimus quorum atróci vinctus málitia est,
     conpósita dicta e péctore evolvúnt suo;
     quae, cúm conponas dícta factis, díscrepant.
     


Sallustius in Iugurtha (85, 31): 'non sunt composita verba mea.
parvi id facio. ipsa se virtus satis ostendit'.

{%Conponere%}, coniungere. Vergilius lib. VIII (486):

     conponens manibusque manus atque oribus ora.
Lucilius Satyrarum lib. VIII (3):



     cum poclo bibo eodem, amplector, labra labellis
     fictricis conpono, hoc est cum ψωλοκοποῦμαι.
     


idem in eodem (5):

     tum latu' conponit lateri et cum pectore pectus.
Sallustius Historiarum lib. III (IV, 53): 'suspectusque fuit,
incertum vero an per neglegentiam, societatem praedarum cum
latronibus conposuisse'. {%Conponere%} pro redimere. Sallustius
lib. I (63): 'quin lenones et vinarii laniique <et> quorum
praeterea vulgus in dies usum habet pretio conpositi'.

CALX est finis. Lucilius Satyrarum lib. VII:

     hoc est cum ad <calcem> […]
Vergilius lib. V (324):

     calcemque terit iam calce Diores.
CALLET significat scit, hoc est, calliditate, quae est urbana
scientia. Accius Aegistho (27):



     melius quám viri
     cállent mulieres.
     


Afranius Abducta (3):

     néscis num eri mei ómnem melius cálluerint rem quám volo.
Pacuvius Atalanta (74):



     …omnes quí, tamquam nos, sérviunt [258 M.]
     sub régno, callent dómiti imperium métuere.
     


Serenus in Opusculis (13):

     callet senium arte bibendi.
Accius Aeneadis aut Decio (8):

     quó periti súmus in vita atque úsu callemús magis.
idem [in] Neoptolemo (475):

     sátin astu et falléndo callet?
Sisenna Historiarum lib. III (44): 'Lucium Memmium, socerum Gai
Scriboni, tribunum plebis, quem Marci Livi consiliarium fuisse
callebant et tunc Curionis oratorem'.

{%Callet%} etiam dictum a callositate. Caecilius in Asoto (14):

     tu iám callebis; ílle festus désidet.
Plautus in Persa (304):

     …plus cálleo quam aprúnum callum cállet.
idem in Poenulo (578):

     quíd opus verbis? cállum aprunum cállere aeque nón sinam.
[CONSTITVERE est disponere. Vergilius Aen. I (308):]



     [hominesne feraene,]
     [quaerere constituit.]
     


CONTENDERE, festinare. Vergilius Aen. lib. I (157):



     quae proxuma litora cursu
     contendunt petere.
     


M. Tullius in Verrinis, actione II (I, 67): 'haec ubi filio
nuntiata sunt, statim exanimatus ad aedis contendit, ut et vitae
patris et pudicitiae sororis succurreret'.

{%Contendere%}, intendere. M. Tullius in Hortensio (29): 'magna
etiam animi contentio adhibenda est in explicando Aristotele, si
legas'. ― Cicero Tusculanarum lib. II (54): 'ut onera contentis
corporibus facilius feruntur, remissis obprimunt'. {%Contentio%}
est perseverantia vel elatio. M. Tullius de Officiis lib. I
(146): 'ex contentione vocis et summissione et ceteris similibus
facile iudicabimus'. || Sallustius Historiarum lib. IV (20):
'rursus iumenta nacti ad oppidum ire contendunt'. {%Contendere%},
adstringere, intorquere. Vergilius Georg. lib. IV (412):

     tanto, nate, magis contende tenacia vincla.
Sisenna Hist. lib. IV (90): 'simul et tormenta contenduntur'.
{%Contendere%} significat conparare.

Plautus in Vidularia (fr. XII):

     sígnum recte cónparebat: húius contendi ánulum.
Lucilius Satyrarum lib. I (24):



     ut contendere possem
     Thestiados Ledae atque Ἰξιονίης ἀλόχοιο.
     


idem lib. VII (4):



     huncin ego umquam Hyacintho hominem, cortinipotentis
     deliciis, contendi?
     


Caecilius Titthe (221): [259 M.]



     egon vitám meam
     Atticam conténdam cum istac rústicana Sýra?...
     


Licinius Macer in epistula ad senatum: 'illi suam vitam mecum
contendunt, quorum in corpore ita crebra sunt vulnera † vitae,
novae cicatrici ut locus non sit?' ―

Naevius in Lycurgo (36):

     cáve sis tuam conténdas iram cóntra cum ira Líberi.
Accius in Tereo (647):



     video égo te, mulier, móre multarum útier,
     ut vím contendas túam <ad> maiestatém viri.
     


Varro Γνῶθι σεαυτόν (210): 'age nunc, contende alterum genus
φιλοθέωρον, nequid ibi viderit melius'. {%Contendere%}, certare.
M. Tullius de Officiis lib. I (87): 'miserrima omnino ambitio est
honorumque contentio'.

Vergilius Aen. lib. IV (107):



     quis talia demens
     abnuat aut tecum malit contendere bello?
     


Sallustius in Iugurthino Bello (13, 3): 'fretus multitudine
militum parabat armis contendere'. {%Contendere%}, continuare.
Cicero de Oratore lib. I (261): 'id quod eius scripta declarant,
et contentiones vocis et remissiones continerentur'. et de
Oratore lib. III (224): 'nihil perniciosius quam ecfusa sine
intermissione contentio'.

{%Contendere%} iterum significat extorquere. Cicero in epistula
Cassi (ad Fam. XV, 14, 5): 'hoc a te ita contendo, ut in eo
fortunas meas positas putem'. ― Accius in Eurysace (368):



     † iam potero incipiam et si nequid, †
     vi contendam, ut hinc conportet † texum Salaminem habeam. †
     


Turpilius Lemniis (92):



     "habét potestatem" ― "úbi?" ― "potestatém senis".
     pretió contendas, út redempto Phaédriae
     liceát redire antíquam in consuetúdinem.
     


Varro Serrano, περὶ ἀρχαιρεσιῶν (450):

     et petere imperium populi et contendere honores.
M. Tullius de Officiis lib. II (71): 'extremum [260 M.] autem
praeceptum in beneficiis operaque danda, nequid contra aequitatem
contendas'. {%Contendit%} proripuit vel direxit significat.
Vergilius lib. V (520):

     qui tamen aerias telum contendit in auras.
Licinius Macer (24): 'quo die magistratum obiit, repente celeri
gradu per forum se in Capitolium contendit'.

Turpilius Philopatro (177):



     em méas fortunas, máter! em qua caúsa huc opere máxumo
     conténditur!
     


Pacuvius Duloreste (151):



     nihil cóniectura quívi interpretárier
     quorsum † flexivice contenderet.
     


M. Tullius de Republica (I, 16): 'sed audisse te credo, Tubero,
Platonem Socrate mortuo primum in Aegyptum discendi causa, post
in Italiam contendisse'.

Afranius Epistula (118):



     nón licet me quá contendi sémita
     pérvenire?
     


Sallustius in Iugurthae Bello (13, 4): 'ex proelio fugit in
provinciam; ac deinde [inde] Romam contendere'.

Varro Quinquatrubus (445):



     quí Tarentinúm tuum
     ad Héracliden Pónticon conténderet. [261 M.]
     


CERNERE significat videre. Vergilius Aeneidos lib. III (677):

     cernimus adstantes nequiquam lumine torvo.
{%Cernere%} rursum disponere. Lucilius Satyrarum lib.V (35):

     postquam praesidium castris educere crevi.
idem lib. XIII (1):

     acribus inter se cum armis confligere cernit.
{%Cernere%}, amittere. Varro Gerontodidascalo (189):

'non vides apud <Ennium> esse scriptum (222):



     «tér sub armis málim vitam cérnere
     quám semel modo párere»'.
     


{%Cernere%}, audire. Accius in Chrysippo (268):

     "quíd agam? vox illíus est certe." ― "íd quidem omnes
     cérnimus."
{%Cernere%}, iudicare. Pacuvius Armorum Iudicio (32):



     et aecum et réctum est, <id> quod póstulas.
     iuráti cernant.
     


Ennius Thyeste (299):

     ínpetrem facile áb animo <meo> út cernat vitále brabium.
{%Cernere%} rursum dimicare vel contendere. Accius Epinausimache
(325):



     primóres procerum próvocavit nómine,
     si essét quis, qui mais sécum vellet cérnere.
     


Ennius in Medea Exule (222):

     …nam tér sub armis málim vita cérnere.
Pacuvius Armorum Iudicio (23):



     qui sése adfines ésse ad causandúm volunt,
     dé virtute eis égo potestatém cernundi do ómnibus.
     


{%Cernere%}, rursum succedere: unde et {%cernere hereditatem%}
filii (id est succedere patribus) sunt dicti. Accius Myrmidonibus
(18):

     régnum tibi permítti malunt. cérne. an tradam exércitus?
CIRCVMFERRE est proprie lustrare. Lucilius Satyrarum lib. II
(16):

     tum farto omnia sunt circumlata…
Plautus in Amphitryone (775):



     iube istam
     pró cerrita círcumferri.
     


Vergilius lib. VI (229):

     idem ter socios pura circumtulit unda. [262 M.]
CONFIDENTIA est fiducia. Vergilius Aen. lib. I (452):

     et adflictis melius confidere rebus.
{%Confidentia%}, duritia, patientia. Plautus in Asinaria (547):

     scapulárum confidéntia, virtúte ulnorum fréti.
{%Confidentia%} rursum temeritas, audacia. Pacuvius in Atalanta
(47):

     gradere átque atrocem coérce confidéntiam.
idem (Lucil. X, 4):



     liber, ínprobus,
     confídens, nequam, málu' videatur…
     


Turpilius Leucadia (102):

     víden tu Phrygis incéssum? quam est confídens! di istunc
     pérduint!
idem Hetaera (80):

     nam quíd illoc homine vívit confidéntius?
Accius in Myrmidonibus (15):

     íram infrenes, óbstes animis, réprimas confidéntiam.
Afranius Vopisco (376):



     exclúdat uxor tám confidentér virum?
     non fáciet.
     


Vergilius Georg. lib. IV (445):



     nam quis te, iuvenum confidentissime, nostras
     iussit adire domos?
     


Terentius in Andria (855):

     néscioqui senéx venit modo: éllum, confidéns, catus.
{%Confidentia%}, constantia. M. Tullius de Republica lib. III
(42): 'duas sibi res, quominus in vulgus et in foro diceret,
confidentiam et vocem, defuisse'. ― Naevius in Danae (4):

     éxcidit orátionis ómnis confidéntia.
Plautus in Amphitryone (836):



     quaé non delinquít, decet
     aúdacem esse, cónfidenter pró se et protervé loqui.
     


CONSTERNARI significat deici. {%Consternari%} rursum erigi.
Pacuvius in Periboea (284):



     consternare, anime, ex pectore hac † et volvere
     consilium subit † omnes quod † denata est modo
     qui pácto inimicis mórtem et huic vitam ófferas.
     


idem Duloreste (155):



     únde exoritur? quó praesidio frétus? auxiliís quibus?
     quó consilio cónsternatur? quá vi? cuius cópiis? [263 M.]
     


CVRRICVLVS, ut consuetudo fert (a curru diminutio est), dicitur
brevissimum vehiculi biroti genus. {%Curriculus%}, cursus. Varro
in epistula Iuli Caesaris:



     quém simul ac Romám venisse mi ádtigit auris núntius,
     éxtemplo rus ín curriculum cóntuli properé pedes.
     


CALVMNIA est malitiosa et mendax infamatio. {%Calumnia%} rursum
calliditas. M. Tullius de Republica lib. III (9): 'ut Carneadi
respondentis, qui saepe optimas causas ingenii calumnia
ludificari solet'.

CALIDVM est fervens. Vergilius Aen. lib. IX (414):

     volvitur ille vomens calidum de pectore flumen.
{%Caldum%}, citatum et velox. Varro περὶ κεραυνοῦ (411): 'cum
dixisset Vitulus, ecce



     tibi cáldis pedibus quídam naviculárius
     semústilatus ínrumpit se in cúriam.'
     


{%Calidum%}, ferox et inconsultum. M. Tullius de Officiis lib. I
(82): 'sic reperias multos, quibus periculosa et calida
consilia'.

CAELVM est deorum domicilium. Vergilius Aeneidos lib. IV (247):

     caelum qui vertice fulcit.
{%Caelum%} rursus aer. M. Tullius de Deorum Natura lib. II (42):
'aptiora eorum, qui terras incolunt eas, in quibus aer sit purus
ac tenuis, quam illorum, qui utantur crasso caelo atque concreto'

CONTENTVS dicitur cui res etiam parva abunde est.

Vergilius lib. VII (736):



     patriis sed non et filius arvis
     contentus. [264 M.]
     


Terentius in Eunucho (121):



     quia
     neque tu úno eras conténta neque solús dedit.
     


Lucilius lib. XXX (15):

     heis te versibus interea contentu' teneto.
M. Tullius ad Brutum (fr. 5): 'sic igitur facies et me aut amabis
aut, quod contentus sum, diliges'. ― idem de Officiis lib. II
(43): '[in] brevitatis causa familia contenti erimus una'.
{%Contentum%} dicitur extensum. Vergilius lib. V (513):



     tunc rapidus, iamdudum arcu contenta parato
     tela tenens.
     


Lucilius lib. XXX (110):



     hic ut muscipula contenta ac scorpio' cauda
     sublata.
     


{%Contentum%}, conligatum, coniunctum. Vergilius Georg. lib. III
(536):

     contenta cervice trahunt stridentia plaustra.
{%Contentum%}, continuum, perseverans. Cicero Tusculanarum lib. V
(97): 'Socraten ferunt, cum usque ad vesperum contentius
ambularet quaesitumque esset ex eo, cur id faceret'.

COGERE, conradere. Varro in Eumenidibus (126):



     furando tamen, ac morbo stimulatus eodem,
     ex sese ipse aliquid quaerat cogatque peculi.
     


{%Cogere%} est urguere. M. Tullius de Officiis lib. III (55):
'Diogenes contra: «num te emere coegit, qui ne hortatus quidem
est?»' ― Terentius in Eunucho (389):

     "iubesne?" ― "iúbeo, cogo atque ínpero."
{%Cogere%}, mollire, subigere. Varro Virgula Divina (567):



     sed pancarpineo cibo coacto
     libamenta legens caduca victus.
     


{%Cogere%}, in unum colligere. Sisenna Historiarum lib. IV (88):
'submoti et intra moenia rursum coacti'. ― Cicero Tusculanarum
lib. I (43): 'caelum hoc, in quo nubes, imbres ventique
coguntur'. ― Terentius in Heautontimorumeno (145):



     quási talenta ad quíndecim
     coégi.
     


M. Tullius ad M. Catonem (ad Fam. XV, IV, 2): 'coactoque in unum
exercitu [265 M.] castra in Lycaonia aput Iconium faceret'. ―
Vergilius in Bucolicis (VI, 85):

     cogere donec oves stabulis.
Lucilius lib. XXVI (39):

     raúco contiónem sonitu et cúrvis cogant córnibus.
{%Cogere%}, mulgere. Vergilius in Bucolicis (III, 98):



     cogite oves, pueri si lac praeceperit aestus,
     ut nuper, frustra pressabimus ubera palmis.
     


{%Cogere%}, stringere. Vergilius Georg. lib. IV (35):



     nam frigore mella
     cogit hiemps eademque calor liquefacta remittit.
     


{%Cogere%}, inpremere, coartare. Vergilius lib. VII (509):



     quadrifidam quercum cuneis ut forte coactis
     scindebant.
     


CLAVDERE significat includere. Vergilius Georgicon lib. III
(214):

     aut intus clausos satura ad praesepia servant .
{%Claudere%} rursus obsistere. Vergilius Aen. lib. X (377):

     ecce maris magna claudit nos obice pontus.
{%Claudere%}, circumire. Vergilius in Bucolicis (VI, 55):



     claudite, nymphae,
     Dictaeae nymphae, nemorum iam claudite saltus,
     siqua forte ferant oculis sese obvia nostris
     errabunda bovis vestigia.
     


CITVM, celer. Sallustius in Catilinae Bello (15, 5): 'citus modo,
modo tardus incessus'. {%Citum%}, divisum vel separatum: unde et
{%oscitare%} dictum est. Vergilius Aen. lib. VIII (642):



     haut procul inde citae Mettum in diversa quadrigae
     distulerant.
     


CITARE est vocare. M. Tullius in Verrem (II, II, 98): 'citat
reum: non respondit; citat accusatorem'. {%Citare%}, incitare,
provocare. M. Tullius de Divinatione (II, 5): 'quorum studio
legendi non scribendi studium vehementius in dies citant?'
{%Citare%}, laudare. M. Tullius de Officiis lib. I (75):
'citeturque Salamis clarissimae victoriae, quae anteponatur
consilio Solonis'. [266 M.]

CADERE est ruere. Vergilius Georg. lib. I (109):



     illa cadens raucum per levia murmur
     saxa ciet.
     


{%Cadere%}, occidere. Vergilius Aen. lib. II (426):



     cadit et Ripheus, iustissimus unus
     qui fuit in Teucris.
     


{%Cadere%}, evenire. M. Tullius de Officiis lib. III (14): 'et,
ut idem dicunt, omnes numeros habet nec praeter sapientem cadere
in quemquam potest'.

CAPESSERE, perficere. Vergilius Aen. lib. I (77):

     mihi iussa capessere fas est.
Plautus in Aulularia (590):

     ín erum matura, ín se sera cóndecet capéssere.
{%Capessere%}, inmittere. Plautus in Asinaria (158):

     quó magi' te in altúm capessis, aéstus te in portúm refert.
{%Capessere%}, recipere. Plautus in Amphitryone (262):

     nunc pérgam eri imperium éxsequi et mé domum capéssere.
COMMODVM, sicuti plerumque, utile. {%Commodum%}, aptum,
conveniens. Vergilius lib. XI (522):

     accommoda fraudi.
{%Conmodum%}, integrum, totum. Lucilius (III, 6):



     bis quina octogena videbis
     conmoda at e Capua quinquaginta atque ducenta.
     


Plautus in Asinaria (725):

     vigínti argenti cónmodas minás, eius quas dem mátri.
CANDET, ignitum est. M. Tullius de Officiis lib. II (25):
'candenti carbone adurebat capillum'. {%Candet%}, candidum est.
Vergilius Aen. lib. IV (61):

     candentis vaccae media [267 M.] inter cornua fundit.
Varro Γνῶθι σεαυτόν (203):

     candéns córpore taúrús Triviaé lúmine Lúnaé.
CASTVM, sine lubidinis et turpitudinis nota. Vergilius Aen. lib.
II (Georg. II, 524):

     casta pudicitiam servat domus.
{%Castum%}, religiosum. Vergilius lib. VI (661):

     quique sacerdotes casti, dum vita maneret.
Varro Gerontodidascalo (181): 'ergo tum sacrae, religiosae
castaeque fuerunt res omnes'. ― idem in Eumenidibus (119):



     nam quaé venustas híc adest gallántibus?
     quae cásta vestis?
     


{%Castum%}, a furtis et rapinis apstinens. Varro Andabatis (27):

     néc manus viscó tenaci tínxerant virí castas.
{%Castum%}, suave, iucundum. Varro Parmenone (394):

     demítis acris pectóre luctus cantú castaque poési.
CENSERE significat existimare, arbitrari. Accius Eurysace (344):



     nám ea oblectat spés aerumnosum hóspitem,
     dum íd quod miser est, clám esse censet álteros.
     


Naevius Poenici Belli lib. VI (45):

     censet eo venturum obviam Poenum.
Cassius Hemina Historiarum lib. II (16): 'censuit sese regem
Porsennam occidere'. ― Quadrigarius Annali lib. VI (59): 'ne nos
ad certationem censeas haec incepisse'. {%Censere%}, suscensere.
Varro Caprino Proelio, περὶ ἡδονῆς (72): 'ne vobis censeam, si ad
me referretis'.

COICERE est iacere. Vergilius Aen. lib. II (544):



     telumque inbelle sine ictu
     coniecit.
     


Afranius Simulante (308):



     vellem íntervenissem ánte; nam, ut signa índicant,
     hi cóniecere vérba inter sese ácrius.
     


{%Coicere%}, confligere, certare. Afranius Simulante (310):



     "<te> nólim, mater, mé praesente, cúm patre
     coícere." ― "non, † sine non vis, mél meum."
     


{%Coicere%}, agere. Afranius Materteris (216):



     causam coícere hodie ad té volo:
     ambón adestis? prófuturos árbitror. [268 M.]
     


{%Coicere%}, furari, auferre. Afranius Incendio (189):



     sérvust mihi Nicásio,
     scelerátus, curiósus. is cum fílio ei
     coiécerat nescíoquid de ratiúncula.
     


Lucilius lib. II (25):

     quid dicis? cur est factum? quo coicis istuc?
CONTINGERE est tangere. Vergilius Aen. lib. II (239):

     funemque manu contingere gaudent.
{%Contingere%}, evenire. M. Tullius <Tusculanarum> lib. V (15):
'quod non modo singulis hominibus, sed potentissimis populis
saepe contigit'. Ennius Thyeste (308):

     quam máxime mihi hic hódie contigerít malum.
CONFERRE significationem habet manifestam. M. Tullius de Officiis
lib. II (2): 'omnis meas curas cogitationesque in eam
conferebam'. {%Conferre%}, conserere.

Vergilius lib. IX (44):

     ergo etsi conferre manum furor iraque monstrat.
{%Conferre%}, contollere. Vergilius (Aen. IX, 690):

     et conferre gradum et procedere longius audet.
{%Conferre%}, conparare. M. Tullius de Officiis lib. II (6):
'quae conferri cum eorum studiis potest?' {%Conferre%},
trasferre. M. Tullius de Officiis lib. II (6): 'ad hoc nos
studium potissimum contulissemus'.

CONFECTVM dicitur occisum, exanimatum. Vergilius lib. XI (823):



     hactenus, Acca soror, potui; nunc vulnus acerbum
     conficit.
     


M. Tullius de suppliciis (in Verr. II, V, 140): 'plagis confectum
dico a lictoribus tuis civem Romanum ante oculos tuos
concidisse'. {%Confectum%}, defessum.

Vergilius lib. XI (85):

     ducitur infelix aevo confectus Acoetes.
Lucilius lib. XXVI (27):

     túm doloribús confectum córpus animo obsístere.
M. Tullius de Officiis lib. II (2): 'nec me angoribus dedidi,
quibus eram confectus'. {%Conficere%}, frangere.

Lucilius lib. XXVIII (XXIX, 35):

     malo hércle vestro cónfectores cárdinum.
{%Conficere%}, colligere. [269 M.] Terentius Phormione (38):

     …id ut confícerem. confeci: ádfero.
M. Tullius ad Caesarem iuniorem lib. I (fr. 5): 'in singulas
tegulas inpositis [sescenti] sescenties confici posse'. ― et in
Verrem actione II (I, 138): 'permagnam eum dicere ex illa re
pecuniam confici posse'. ― Lucilius lib. XXVI (84):



     † non te multitúdinem
     tuórum, quam in album índidit tua déxtra, confecít sibi.
     


{%Conficere%}, facere. Terentius in Phormione (258):

     bonás me absente hic cónfecistis núptias.
M. Tullius in Hortensio (88): 'ea facultas maioribus nostris
erat, qui confectis senatusconsultis'. ― et Tusculanarum lib. I
(22): 'nihil est enim apud istos, quod non eorum turba
conficiat'. {%Conficere%}, explicare. M. Tullius de Officiis lib.
II (9): 'honestatis pars confecta est, quam tibi cupio esse
notissimam'. {%Conficere%}, consumere, finire. Terentius in
Phormione (839):

     <ne> cum híc non videant mé, conficere crédant argentúm
     suum.
M. Tullius ad Caesarem iuniorem lib. I (fr. 6): 'bellum, ut
opinio mea fert, consensu civitatis confectum iam haberemus'. ―
Lucilius lib. XXX (50):

     conficit ipse comestque.
M. Tullius in Hortensio (81): 'quae est enim confectio
valitudinis, quae deformatio corporis?'

CONCEDERE, dare vel permittere. M. Tullius in Verrem actione I
(Div. 23): 'da mihi hoc; concede, quod facile est'. ― Vergilius
lib. VII (305):



     concessit in iras
     ipse deûm antiquam genitor Calydona Dianae.
     


Terentius in Adelphis (216):



     hui!
     metuísti, nunc si dé tuo iure cóncessisses paúlulum.
     


Lucilius lib. XXIX (XXVIII, 16):

     concédat homini id quód velit; deléniat.
M. Tullius de Officiis lib. III (39): 'si negent, omnia turpia
per se ipsa fugienda esse concedant'.

{%Concedere%}, credere vel consentire. Terentius Phormione (805):

numquamne hódie concedés [270 M.] mihi

     neque intélleges?
Lucilius lib. XXVII (48):

     íd concedere únum atque in eo dáre quo superatúr manus.
{%Concedere%}, recedere vel cedere. Terentius in Hecyra (597):

     hic vídeo me invisam ésse inmerito: témpus est concédere.
Afranius [in] Incendio (200):

     atque étiam incedit hóc: procul concéssero.
Caecilius Titthe (227):

     hic dúm abit, huc concéssero.
Cicero Tusculanarum lib. IV (63): 'ut cum magnitudine medicinae
doloris magnitudo concederet'.

CONSEQVI significat sequi. Vergilius lib. V (152):



     quem deinde Cloanthus
     consequitur.
     


M. Tullius de Officiis lib. III (4): 'ex quo intellegi debet
illum mentis agitatione <investigatione>que earum rerum quas
cogitando consequebatur neque otiosum nec solum

umquam fuisse'. {%Consequi%}, adipisci. M. Tullius Epistula ad
Caesarem lib. I (1): 'tunc cum ea, quae es ab senatu summo cum
honore tuo consecutus'. ― idem in Verrem actione I (6): 'quod ego
meo labore et vigiliis consecutus sum'. {%Consequi%}, exprimere,
definire. M. Tullius ad Caesarem (11): 'extrema vero nec quanta
nec qualia sint, verbis consequi possum'.

CONSERERE dictum est miscere. Vergilius Aen. lib. II (397):



     multaque per caecam congressi proelia noctem
     conserimus.
     


{%Conserere%}, inserere. Vergilius Georg. lib. II (37):



     iuvat Ismara baccho
     conserere.
     


[Constituere, instituere.] M. Tullius de Senectute (54): 'non
consitiones modo delectant, sed etiam insitiones'.

CONVENIRE, placere, constitui. Sisenna Hist. lib. IV (62):
'signum nanctus a Papio, quod inter eos tolli convenerat'.
{%Convenire%}, aptum esse. M. Tullius in Hortensio (57): 'nam
quod vereris, ne non conveniat nostris aetatibus ista oratio,
quae spectet ad hortandum'.

{%Convenire%} significat obvium fieri. Terentius in Eunucho
(234):



     conveni hodie adveniens mei loci quemdam atque ordinis
     hóminem.
     


{%Convenire%}, videre. M. Tullius de Senectute (83): 'neque vero
eos solum convenire aveo quos ipse cognovi, sed illos etiam de
[271 M.] quibus audivi et legi et ipse conscripsi'. ― Plautus in
Asinaria (274):

     aétatem velím servire, Líbanum ut conveniám modo.
{%Convenire%}, colligi, coire. Vergilius Aen. lib. I (361):

     conveniunt, quibus aut odium crudele tyranni.
M. Tullius in Philippicis lib. III (5): 'cui quidem hodierno die,
patres conscripti, nunc enim primum ita convenimus'.
{%Convenire%}, constare. Terentius in Phormione (53):

     …conveniet númerus, quantum débui.
{%Convenire%}, similem esse. Varro Longe Fugit Qui Suos Fugit
(245): 'solus rex, solus retor, solus formonsus, fortis, aecus
vel ad aedilicium modium, purus putus. si ad hunc charactera
Cleophantus conveniet, cave attigeris hominem'. {%Convenire%},
placere, certum fieri. Vergilius lib. XII (183):



     cesserit Ausonio si fors victoria Turno,
     convenit Euandri victos discedere ad urbem.
     


M. Tullius de Finibus Bonorum et Malorum lib.V (86): 'vivendi
cupiditate incensi omnes sumus; atque hoc mihi cum tuo fratre
convenit'. {%Convenire%}, interpellare.

M. Tullius in Verrem actione II (I, 126): 'non dubitat quin, <si>
ipse Verrem convenisset, aequitate causae, auctoritate sua
conmovere hominem posset'. ― Lucilius lib. XXIX (117):

     haec tum conventus tela insidiasque locavi.
CAEDERE est verberibus dedere. Terentius in Andria (199):

     verbéribus caesum te ín pristinum, Dáve, dedam…
M. Tullius de suppliciis (in Verr. II, V, 162): 'caedebatur
virgis medio in foro Messanae civis Romanus'.

{%Caedere%}, excidere. Vergilius Georg. lib. I (173):

     caeditur et tilia ante iugo levis.
Lucilius lib. XXVII (58):

     lígnum caedat, pénsum faciat, aédis verrat, vápulet.
M. Tullius in Hortensio (58): 'aut tibi id ipsum pervertendum
fuit, quod tu ne attigisti quidem, aut eius partes quasi membra
quaedam caedenda'. {%Caedere%}, occidere vel mactare. Vergilius
Georg. (II, 380):



     non aliam ob [272 M.] culpam Baccho caper omnibus aris
     caeditur.
     


et Aen. lib. II (266):

     caeduntur vigiles.
Varro in Eumenidibus (125):



     Aiax tum credit ferro se caedere Vlixem,
     cum bacchans silvam caedit porcosque trucidat.
     


{%Caedere%}, inmolare. Plautus in Aulularia (567):

     caedéndum conduxi égo illum.
Vergilius Aen. lib. V (96):

     caedit quinas de more bidentis.
{%Caedere%}, frangere. Vergilius Georg. lib. III (364):

     caeduntque securibus umida vina.
M. Tullius in Verrem actione II (I, 69): 'caedere ianuam saxis,
instare ferro'. Lucilius lib. XXIX (47):

     caede óstium, Gnatho! úrgue. restant: périimus!
{%Caedere%}, conmiscere. Lucilius lib. XXX (68):

     lana, opus omne perit; pallor, tiniae omnia caedunt.
QVATERE significat percutere. Vergilius lib. VIII (596):

     quadripedante putrem sonitu quatit ungula campum.
{%Quatit%}, infestat. Vergilius lib. IX (608):

     aut rastris terram domat aut quatit oppida bello.
{%Quatit%}, excludit. Terentius in Eunucho (358):

     "nímirum" ― "homó quatietur cérte cum donó foras."
{%Quatit%}, movet. Vergilius lib. X (762):

     at vero ingentem quatiens Mezentius hastam.
CONSTAT, valet, consistit. Lucilius lib. XXVI (86):

     trádo ergo alias númmo porro, quód mihi constat cárius.
Cicero Tusculanarum lib. I (42): 'animus; qui si est quattuor
horum generum, unde omnia constare dicuntur'.

{%Constitit%} dicitur stetit. Vergilius Aeneidos lib. IV (252):



     hic primum paribus nitens Cyllenius alis
     constitit.
     


{%Constitit%}, erectus est. Plautus in Amphitryone (233):



     …frémitú. virûm; éx spíritu átque anhélitu
     nébula cónstát.
     


Vergilius lib. V (426):

     constitit in digitos.
Cicero Tusculanarum lib. I (37 = trag. inc. 75):

     …"ubi rígida constat crássa caligo ínferûm."
{%Constat%}, conpositum est. Lucilius lib. XXVI (24):



     príncipio [273 M.] physici ómnes constare hóminem ex anima
     et córpore
     dícunt.
     


Sisenna Historiarum lib. IV (58): 'multitudinem procul hostium
constare viderunt'. {%Constat%}, convenit, manifestum est. M.
Tullius ad Caesarem iuniorem lib. II (fr. 19): 'cum constet
Caesarem Lupercis id vectigal dedisse. quî autem poterat id
constare?' ― et Tusculanarum lib. I (40): 'sive quod a
gravioribus leviora natura repellantur. quae cum constent'.

CONSTITVERE est proponere, definire. Vergilius Aen. lib. I (308):



     hominesne feraene,
     quaerere constituit.
     


{%Constituere%}, retinere, firmare. M. Tullius de Officiis lib. I
(122): 'ineuntis enim aetatis inscitia senum constituenda et
regenda est prudentia'. {%Constituere%}, parare. M. Tullius in
Verrem actione II (I, 65): 'quod ubi erat Philodamo nuntiatum,
tametsi erat ignarus, quantum sibi ac liberis suis iam tum mali
constitueretur'. {%Constituere%}, erigere. Vergilius lib. VI
(216):



     et feralis ante cupressos
     constituunt.
     


COLLIGERE, in unum redigere. Vergilius Aen. lib. V (15):

     colligere arma iubet validisque incumbere remis.
M. Tullius in Philippicis lib. VI (7): 'succurrendum est D.
Bruto; omnes undique copiae colligendae'. {%Colligere%},
reficere. Cicero in Verrem actione II (II, 48): 'sed manifesto
furto perturbatus ubi se collegit'. {%Colligere%}, celare,
subpremere. Vergilius lib. XII (491):



     substitit Aeneas et se collegit in arma,
     poplite subsidens.
     


{%Colligere%}, auferre. Lucilius lib. XXX (113):

     ruis hoc et colligis omnia furtim.
Plautus in Aulularia (312):



     quin ípse pridem tónsor unguis démpserat;
     collégit, omnia ábstulit praeségmina.
     


CONTINENS est abstinens, integer. M. Tullius ad M. Catonem (ad
Fam. XV, 3, 2): 'ut, quae copiis et opibus ferre vix possumus, ea
mansuetudine et continentia nostra, [274 M.] sociorum fidelitate
teneamus'. {%Continens%}, coniunctum, continuum. M. Tullius in
epistula ad Senatum (ad Fam. XV, 2, 2): 'itaque cum exercitu per
Cappadociae partem eam, quae cum Cilicia continens est, iter
feci'. ― et in Hortensio (87): 'ne in continentibus quidem terris
vestrum nomen dilatari potest'.

CVRATVM est sanatum. {%Curatum%}, post laborem refectum.
Vergilius (Aen. III, 511):

     corpora curamus, fessos sopor inrigat artus.
{%Curatum%}, cum dilectu apparatum. Lucilius lib. XXX (XXIX, 87):

     et circumvolitant ficetulae, turdi; curatis, coci.
CONDVCERE est, sicuti usu, emere. Plautus in Aulalaria (567):

     caedéndum conduxi égo illum.
Lucilius lib. XXIX (88):

     mángo, non magná mercede, mágno quod condúxeris.
M. Tullius de Officiis lib. II (22): 'ut saepe in nostra
republica videmus, mercede conducti'. {%Conducere%}, colligere,
convocare. Varro Manio (259):



     Mánius
     máne suscitát; rostrum sub róstra fert, populum ín forum
     cónducit.
     


{%Conducere%}, convenire. Lucilius lib. XXX (13):

     et virtute tua et claris conducere cartis.
{%Conducere%}, utile esse (Lucil. dub. 1):

     sólus vero sóli quid re et quaésti conducát scio.
M. Tullius de Officiis lib. III (101): 'stulte? si rei publicae
conducebat? potest autem, quod rei publicae inutile sit, id
cuiquam civi utile esse?' ― idem de Republica lib. I (49):
'facillimam autem in ea republica esse posse concordiam, in qua
idem conducat omnibus'. ― Sisenna Historiarum lib. IV (77): 'quid
<in> rem publicam suam maxume conducere videretur'.

CONCELEBRARE dicitur conmovere. Lucretius lib. I (3):



     quae mare navigerum, quae terras frugiferentes
     concelebras.
     


{%Concelebrare%}, diffamare: [275 M.] dictum a celebritate.

Lucilius lib. XXX (7):

     multis indu locis sermonibu' concelebrarunt.
CREDERE est fidem habere dictis vel factis. Lucilius lib. XXVIII
(21):

     Hymnís, velim te <mi> íd quod verum est crédere.
Vergilius Aen. lib. II (247):

     ora dei iussu non umquam credita Teucris.
{%Credere%}, fidei conmittere. Lucilius lib. XXVIII (24):

     vitam ác fortunas cuí concrediderím meas.
{%Credere%} [est], servandum conmendare. Plautus [in] Aulularia
(15):

     ubi is óbiit mortem, quí mihi id aurum crédidit.
CONMODARE est mutuari. Lucilius lib. XXVII (30):

     cérta sunt, sine détrimento quae ínter sese cónmodent.
M. Tullius de Officiis lib. II (15): 'atque ut dando et
accipiendo mutuandisque facultatibus et conmodandis nulla re
egeremus'. {%Conmodare%}, cum conmodo dare. M. Tullius ad filium
lib. II (2): 'cui ego, quibuscumque rebus potero, libentissime
conmodabo'.

CAPTARE, capere. Lucilius lib. XXVII (32):

     quódsi paulispér captare atque óbservare haec vólueris.
COGNOSCERE est audire, aestimare. Lucilius lib. XXVI (XXVII, 33):

     rém cognoscas símul et dictis ánimum adtendas, póstulo.
Pomponius Sponsa Pappi (167):

     pól magi' curabo, úbi cognorint, ómnes una adséntiant.
Terentius in Andria (49):



     eo pácto et gnati vítam et consiliúm meum
     cognósces.
     


Vergilius Georg. lib. I (177):

     ni refugis tenuisque piget cognoscere curas.
{%Cognoscere%}, nosse vel perspicere. Vergilius lib. IX (245):

     venatu adsiduo et totum cognovimus amnem.
idem Georg. lib. II (226):

     nunc quo quamque modo possis cognoscere dicam.
M. Tullius in Hortensio (26): 'unde autem facilius quam ex
annalium monumentis aut bellicae res aut omnis rei publicae
disciplina cognoscitur?' ― idem [et] de [276 M.] Senectute (83):
'neque vero eos <solum convenire aveo quos> ipse cognovi, sed
illos etiam de quibus [et] audivi et legi et ipse conscripsi'.
{%Cognoscere%}, agnoscere.

Vergilius in Bucolicis (IV, 60):

     incipe, parve puer, risu cognoscere matrem.
M. Tullius de Republica lib. I (inc. 4): 'cognosce mehercule,
inquit, consuetudinem istam et studium sermonemque'. ― Varro
Sesqueulixe (471): 'vereor ne me quoque, cum domum ab Ilio cossim
revertero, praeter canem cognoscat nemo'.

CONPETERE significat quod est honorem vel coniugium vel quidvis
aliud adversus alium petere. Vnde {%conpetitores%}, ut saepe.
{%Conpetere%}, par esse vel simile. Vnde et in aestimatione rerum
«hoc illi conpetit» dicimus. {%Conpetere%}, rei cuiusque
meminisse aut constanter valere. Sallustius Historiarum lib. I
(136): 'sic vero, quasi formidine adtonitus, neque animo neque
auribus aut lingua conpetere'.

 INCIPIT PER D LITTERAM.  

DAMNARE est damno adficere. Vnde et {%condemnare%} dictum est. e
contrario nullo damno adfectum {%indemnem%} probamus. {%Damnare%}
est exheredare. Lucilius Satyrarum lib. XI (22):



     Cassiu' Gaius hic operariu', quem Cephalonem
     dicimu', sectorem furemque, hunc Tullius, inquam,
     index heredem facit, et damnati alii omnes.
     


{%Damnari%}, necessitate constringi. Terentius in Phormione
(422):

     tuus ést damnatus nátus, non tu.
{%Damnare%} est et morti dare. Vergilius Aeneidos lib. IV (698):



     nondum illi flavum Proserpina vertice crinem
     abstulerat Stygioque caput damnaverat Orco.
     


Accius Armorum Iudicio (153):

     maiór erit luctus, cúm me damnatum aúdiet.
M. Tullius in Verrem actione I (2): 'reus in iudicium [277 M.]
adductus est Verres, homo vita atque factis omnium iam opinione
damnatus'. {%Damnare%} et {%Condemnare%} pro liberare positum
est. Titinius Veliterna (152):



     fortasse vótum fuisse, quó die libér foret.
     núnc eius voti cóndemnatust: ínmolavit hóstiam.
     


Vergilius lib. XII (727):

     quem damnet labor aut quo vergat pondere letum.
Turpilius in Leucadia (127):



     et ámplius <iam> illam ápparare cóndecet,
     quandóquidem voti cóndemnata est.
     


Vergilius in Bucolicis (V, 80):

     damnabis tu quoque votis.
Sisenna Historiarum lib. IV (100): 'quod voto damnati fetum omnem
dicuntur eius anni statim consecrasse'. Cicero Tusculanarum lib.
V (4): 'rerum naturam quam errorem nostrum damnare malumus'.

DELICERE est inlicere. Titinius Quinto (99):



     quod eó parasitus hábeat, <ut> qui illúm sciat
     delícere et noctem fácere possit dé die.
     


Lucilius lib. XXX (42):



     nemo istum ventrem pertundet delicietque,
     ut veniatque videbit?
     


DEFENDERE, vindicare, tueri. {%Defendere%}, depellere.

Vergilius in Bucolicis (VII, 47):

     solstitium pecori defendite.
Ennius Achille (1):

     sérva cives, défende hostes, cúm potes deféndere.
DELICA est aperi et explana. Titinius in Quinto (102):

     quíd istuc est aut quíd istic sibi vult sérmo? mater,
     délica.
idem Prilia (82):



     tibin comoédiam,
     quáe sciam, non délicem?
     


Caecilius Obolostate (126):



     "si linguás decem
     habeám, vix habeam sáti' te quî laudém, Lache." ― "immo véro
     haec ante sólitus sum." ― "<res> delicat."
     


Accius in Achille (1):

     qua re ália ex crimine ínimicorum effúgere possis, délica.
DELENITVS, ad nostram consuetudinem: placatus. [278 M.]

Turpilius in Demetrio (29):



     vide mírum ingenium ac délenificam múlierem!
     commórat hominem lácrimis.
     


{%Delenitus%}, delectatus. M. Tullius ad Cassium lib. I (ad Fam.
XV, 16, 3): 'iam biennium est cum virtuti nuntium remisisti,
delenitus inlecebris voluptatis'.

Lucilius lib. XXX (49):

     praeservit, labra delingit, delenit amore.
{%Delenitus%} est mente alienatus. Plautus in Amphitryone (844):

     délenitus súm profecto, ita út me, qui sim, nésciam.
Lucilius lib. XXVIII (16):



     concédat homini id quód velit, deléniat,
     corrúmpat prorsum ac nérvos omnis éligat.
     


Titinius Prilia (70):

     verum énim dotibu' delíniti ultro etiam úxoribus
     ancíllantur.
DEGERE est agere. Lucretius lib. II (16):

     degimus hoc aevi quodcumque est.
{%Degere%} est etiam minuere. Plautus in Aulularia (165):

     núnc ego istam, sorór, laborem dégam et deminuám tibi.
{%Degere%} est detrahere. Plautus in Epidico (65):

     deagitur córium de tergó meo.
DARE, exhibere. M. Tullius de signis (in Verr. II, IV, 48): 'Gn.
Pompeius est Philo, qui fuit in Tyndaritano; cenam isti dabat
aput villam'. ― Terentius [in] Heautontimorumeno (455):



     …namque ei unam cénam atque eius cómitibus
     dedí.
     


{%Dare%}, facere. Vergilius Aen. lib. I (79):

     tu das epulis accumbere divûm.
et lib. III (77):

     inmotamque coli dedit et contemnere ventos.
{%Da%} significantiam habet manifestam. idem Vergilius Aen. lib.
III (85):

     da propriam, Thymbraee, domum.
{%Da%}, dic. Vergilius in Bucolicis (I, 18):

     sed tamen iste deus qui sit, da, Tityre, nobis.
etiam lib. VI (65):



     tuque, o sanctissima vates,
     praescia venturi, da, non indebita posco.
     


Terentius in Heautontimorumeno (10):

     nunc, quam ób rem has partim dídicerim, paucís dabo.
Lucilius [279 M.] lib. XXX (12):

     si liceat facere et iam hoc versibu' reddere quod do.
et lib. XXVIII (XXIX, 39):

     persuáde et transi, vél da, quam ob rem tránseas.
{%Dare%}, adscribere. M. Tullius in Verrem, Divinatione (35):
'ego etiam quae tu sine Verre conmisisti, Verri crimini daturus
sum. {%Dare%}, ostendere. Lucilius lib. XXVI (26):

     ánimo qui aegrotát, videmus córpore hunc signúm dare.
{%Dare%}, praebere. Lucilius lib. V (28):



     sicuti cum primus ficos propola recentis
     protulit et pretio ingenti dat primitu' paucos.
     


DEPONERE est ponere. Vergilius in Bucolicis (III, 32):

     de grege non ausim quicquam deponere tecum.
M. Tullius (de Off. II, 4): 'existimavi honestissime molestias
posse deponi, si me ad philosophiam rettulissem'.

{%Deponere%} est conmendare. Accius in Erigona (51):

     hóspitem depósitam interemes?
Afranius Epistula (130):

     amáre, habere púerum depositúm foris.
M. Tullius de Officiis lib. III (95): 'ergo et promissa non
facienda nonnumquam neque semper deposita reddenda'.

{%Deponere%} est alienare. Plautus in Aulularia (575):

     ut mé deponat víno, eam adfectát viam.
{%Deponere%} est desperare: unde et {%depositi%} desperati
dicuntur. Lucilius Satyrarum lib. III (65):



     Symmachu' praeterea iam tum depostu' bubulcus
     exalans animam pulmonibus aeger agebat.
     


Vergilius lib. XII (395):

     ille ut depositi proferret fata parentis.
Accius in Tereo (636):



     Tereús indomito móre atque animo bárbaro
     conspéxit in eam amóre vecors flámmeo,
     depósitus facinus péssimum ex deméntia
     confíngit.
     


idem in Alphesiboea (73):



     etsi est ín malis
     depósitus anímus [meus], quaé scibo, exinde aúdiet.
     


M. Tullius in Verrem actione II (I, 5): 'itaque mihi videor,
iudices, magnam et maxime aegram et prope depositam rei publicae
partem suscepisse. ― Caecilius in Obolostate (121):



     depositús modo
     súm anima, vitá sepultus súm.
     


DESTITVI est desolari. {%Destitui%} rursum statui. Naevius in
Gymnastico (52):

     in álto navem iúbeat [280 M.] destitui ánchoris.
Caecilius in Symbolo (195):

     destítuit omnes sérvos ad mensam ánte se.
DEDICARE est dicare. Indicare, Accius in Alphesiboea (78):

     át vereor, cum te ésse Alcmeonis frátrem factis dédicas.
Caelius in Annalium lib. I (9): 'legati, quo missi sunt, veniunt,
dedicant mandata'.

DICERE constituere. Terentius in Andria (102):

     placuít; despondi. hic núptiis dictúst dies.
Dicere, denuntiare. Lucilius lib. XXVIII (9):

     minitári aperte cápitis dicturúm diem.
Terentius in Andria (204):



     sed dicó tibi,
     ne témere facias.
     


{%Dicere%} est indicare. Vergilius in Bucolicis (III, 1):

     dic mihi, Damoeta, cuium pecus?
{%Dicere%}, dicare. Vergilius lib. VI (138):

     Iunoni infernae dictus sacer.
{%Dicere%}, destinare. M. Tullius de Officiis lib. III (45): 'et
is qui morti addictus esset, paucos sibi dies conmendandorum
suorom causa postulavisset'. {%Dicere%} etiam promittere.
Pomponius in Pistoribus (117):

     "númmos certos dícas." ― "dico quínquaginta mília."
Sallustius Hist. lib. II (80): 'eodem anno in Macedonia Gaius
Curio principio veris cum omni exercitu profectus in Dardaniam
<a> quibus potuit pecunias Appio dictas coegit'. ― Afranius in
Vopisco (354):



     igitúr quiesce; et quóniam inter nos núptiae
     sunt díctae, parcas ístis verbis, sí placet.
     


idem Fratriis (159):



     dat rústico nescíocui, vicinó suo,
     perpaúperi, cui dícat dotis paúlulum.
     


Pacuvins in Hermiona (167):

     príu' data est quam tíbi dari dicta aút quam reditum est
     Pérgamo.
Varro Mysteriis (330): 'init virgo, dos a femina ut auferatur.
quae mihi posteaquam ad Concordiam dicta est'. {%Dicere%}, dare.
M. Tullius de Officiis lib. II (69): 'conmode autem, quicumque
dixit pecuniam'. [281 M.]

DIGNATVS significat dignus habitus. Vergilius [lib. III] (475):

     coniugio, Anchisa, Veneris dignate superbo.
Accius in Neoptolemo (474):

     sed quém mihi iungent? cuí, quae cum illo fúerim, dignabór
     dari?
idem in Atreo (231):



     égone Argivûm impérium adtingam? aút Pélopis dignér domo?
     quoí me ostendam? quód templum adeam? quem óre funesto
     ádloquar?
     


Cicero in Oratore (64): 'quamquam enim omnis locutio oratio est,
<tamen unius oratoris locutio hoc proprio dignata nomine est>'. ―
<idem de Oratore lib. III> (25): 'quae tamen consimili laude
dignantur'.

DOMINVS dicitur cui servitur. Vergilius Aen. lib. I (282):

     Romanos rerum dominos gentemque togatam.
{%Dominus%} rursum appellatur convivii exhibitor. Vnde et
{%dominia%} convivia. Lucilius Satyrarum lib. VI (30):



     qui te bonu' Iuppiter, inquit
     Crasso Muciu', cum cenabat…
     dominum fortem.
     


idem lib. XIII (12):



     …primum domini atque sodalicia omnia
     tollantur.
     


Turpilius Philopatro (185):



     forte eó die
     meretrícis ad me délenitatae Átticae ut convénerant
     condíxerantque cénam aput me, Tháis atque Erótium,
     Antíphila, Pythiás, ego extra cúbui domina…
     


Varro Papia Papae, περὶ ἐγκωμίων (374): 'dominum convivi, vinum
aliudve quid mi laudato'. ― Sallustius Hist. lib. III (83):
'alter scriba Maecenas in imo, medius inter Tarquitium et dominum
Perpennam'. ― M. Tullius in Verrem, Frumentaria (II, III, 9):
'ornari [282 M.]

argento dominia vestra'. ― Varro in Endymionibus (102):
'discumbimus murrati. dominus maturo ovo cenam committit'.
{%Domini%} etiam mulierum amatores.

{%Dominus%}, maritus. Vergilius Aeneidos lib. IV (213):



     conubia nostra
     reppulit ac dominum Aenean in regna recepit.
     


DELIBERARE est dubitare. Terentius in Phormione (457):

     ego ámplius delíberandum cénseo.
{%Deliberatum%}, conplacitum vel definitum. Turpilius in
Philopatro (180):

     certum ác deliberátum est me illis óbsequi.
DISCRIMEN, divisio, separatio. Cicero de Finibus Bonorum et
Malorum (II, 44): 'homo et acutus et diligens Chrysippus non
contemnit totumque discrimen summi boni in earum conparatione
positum putat'.

{%Discrimen%} est periculum. Vergilius Aeneidos lib. I (204):



     per quot discrimina rerum
     tendimus in Latium.
     


{%Discrimen%} rursum separatio, a discernendo, unde
[discriminale] et discerniculum dicitur acus, quae capillos a
media fronte disseparat. ― Sallustius Hist. lib. I (126):
'Sertorius portis turbam morantibus et nullo, ut in terrore
solet, generis aut imperii discrimine per calonum corpora ad
medium quasi, deinsuper adstantium manibus in murum adtollitur'.
― Vergilius Aen. lib. I (574):

     Tros Tyriusque mihi nullo discrimine habetur.
M. Tullius in Philippicis lib. XII (23): 'Etruriam discriminat
Cassia'. ― Lucilius lib. XXIX (8):



     et amábat omnes; némut discrimen nón facit,
     neque sígnat linea álba.
     


{%Discrimen%}, certamen. Vergilius lib. V (154):



     post hos aequo discrimine Pistrix
     Centaurusque locum tendunt superare priorem.
     


DVCI, delectari vel avocari. M. Tullius de Finibus Bonorum et
Malorum lib.V (42): 'dantque se ad ludendum fabellarumque [283
M.] auditione ducuntur'. {%Ducere%}, pati. Vergilius Aen. lib. IV
(560):

     nate dea, potes hoc sub casu ducere somnos?
{%Ducere%}, nudare, exerere. Vergilius lib. XII (377):



     ille tamen clipeo obiecto conversus in hostem
     ibat et auxilium ducto mucrone petebat.
     


{%Ducere%}, excitare. M. Tullius in Verrem actione II (II, 143):
'quod siquem statuae magno opere delectant, siquis earum honore
aut gloria ducitur'. {%Ducere%}, consuetudine quam significantiam
habeat, claret; sicut Vergilius Aen. lib. XI (85):

     ducitur infelix aevo confectus Acoetes;
et multa talia. {%Ducere%}, inlicere, inducere. M. Tullius de
Officiis lib. II (21): 'postremo pretio aut mercede ducuntur'. ―
et de Senectute (26): 'sic adulescentes senum praeceptis gaudent,
quibus ad virtutum studia ducuntur'. {%Ducere%}, extruere,
erigere. Vergilius Aen. lib. I (423):



     pars ducere muros
     molirique arcem.
     


{%Ducere%}, existimare, iudicare. Varro Sexagesi (499): 'avidus
iudex reum ducebat esse κοινὸν Ἑρμῆν'.

Vergilius lib. X (668):



     tanton me crimine dignum
     duxisti?
     


M. Tullius in Verrem, in Divinatione (66): 'clarissimi viri
nostrae civitatis temporibus optimis hoc sibi amplissimum
pulcherrimumque ducebant'. ― Lucilius lib. XXX (114):

     non datur. admittit nemo, nec vivere ducunt.
<{%Ducere%}, agere>. <Lucilius lib. XXVI (98): >

     <quí sex menses vítam ducunt>, Órco spondent séptimum.
M. Tullius de Officiis lib. III (96): 'a quattuor fontibus
honestatis primo libro officia duximus'. {%Ducere%}, volvere,
pertractare. Vergilius lib. VI (690):

     sic equidem ducebam animo rebarque futurum.
Lucilius lib. XXIX (78):

     age núnc, summam sumptús duc atque aerís simul adde aliéni.
{%Ducere%}, fabricare. Varro Γνῶθι σεαυτόν (201):



     nil súnt Musae, Polyclés, vestrae,
     quas aérifice duxtí.
     


{%Ducere%}, trahere, differre. M. Tullius ad Caesarem iuniorem
lib. I (fr. 7): 'ne [284 M.] res duceretur, fecimus ut Hercules
Antianus in alium locum transferretur'. ― idem de Officiis lib.
III (79): 'aput populum Romanum criminatus est, bellum illum
ducere'. {%Ducere%}, proprium pro temporibus servare. Vergilius
in Bucolicis (IX, 48):



     astrum, quo segetis gauderent frugibus et quo
     duceret apricis in collibus uva colorem.
     


{%Ducere%}, dimittere, descendere. Plautus in Aulularia (708):

     ubi ille ábiit, ego me dúco † serium de árbore.
{%Ducere%}, gerere. Vergilius lib. VIII (55):

     hi bellum adsidue ducunt cum gente Latina.
DIFFERRE est spatium temporis dare. Vergilius Aen. lib. VI (569):

     distulit in seram conmissa piacula mortem.
{%Differre%}, diffamare, divulgare. Lucilius lib. XXX (34):

     gaudes, cum de me ista foris sermonibu' differs.
Varro de Vita Pop. Rom. lib. IV: 'si modo civili concordia exequi
rationem paret, rumores famam differant licebit nosque carpant'.
{%Differre%}, dividere vel scindere.

Vergilius Georg. lib. III (197):



     Scythiaeque hiemis atque arida differt
     nubila.
     


Terentius in Adelphis (486):

     …miseram me! dífferor dolóribus.
Vergilius lib. VIII (642):



     haut procul inde citae Mettum in diversa quadrigae
     distulerant.
     


Lucilius lib. XXX (35):

     et maledicendo in multis sermonibu' differs.
Plautus in Aulularia (445):



     nisi reddi
     mihi vasa iubes, pipulo te differam ante aedis.
     


{%Differre%}, in ordinem ponere. Vergilius Georg. lib. IV (144):

     ille etiam seras in versum distulit ulmos.
{%Differre%}, distare. M. Tullius in Verrem, Divinatione (61):
'ac vide, quid differat inter meam opinionem ac tuam'. ― Lucilius
lib. XXVII (17):

     tamen † aliti verruca aut cicatrix mediu' papulae differunt.
M. Tullius in Hortensio (37): 'quantum inter se homines studentes
moribus, omni vitae ratione [285 M.] differant'.

DVRVM, solidum. Vergilius Aen. lib. IV (366):



     sed duris genuit te cautibus horrens
     Caucasus.
     


{%Durum%}, nocens. Vergilius Georg. lib. IV (246):

     aut durum tineae genus.
Lucilius lib. XXX (10):

     et saevo ac duro in bello multo optimus hostis.
{%Durum%}, patiens et perseverans. Vergilius Georg. lib. II
(170):

     Scipiadas duros bello.
et Aen. lib. I (207):

     durate et vosmet rebus servate secundis.
Terentius in Adelphis (554):

     nén hercle hic qui vúlt durare quísquam, si sic fít, potest.
{%Durum%}, inmite. Vergilius Georg. lib. III (258):



     quid iuvenis, magnum cui versat in ossibus ignem
     durus amor?
     


Terentius in Heautontimorumeno (204):

     et quód illum insimulat dúrum, id non est.
DECERNERE est constituere, definire. M. Tullius de Officiis lib.
I (80): 'quare expetenda quidem magis est decernendi ratio quam
decertandi fortitudo'. ― Vergilius lib. IV (475):

     decrevitque mori.
Terentius in Andria (219):

     quidquíd peperisset, décreverunt tóllere.
Plautus in Asinaria (73):

     eos mé decretum est pérsequi morés patris.
Varro in Eumenidibus (147): 'forenses decernunt: Existimatio
nomen meum in sanorum numerum refert'.

{%Decernere%} [ut] est dicere. Plautus in Amphitryone (fr. XIV):

     quí nequeas nostrórum uter sit Amphitryo decérnere.
{%Decernere%}, certare. Vergilius Aen. lib. XI (218):

     ipsum armis ipsumque iubent decernere ferro.
idem Georg. lib. III (218):

     cornibus inter se subigit decernere amantis.
M. Tullius Philippicarum lib. III (33): 'quam ne serviamus animis
armisque decernere'.

DIMISSVM, abiectum. M. Tullius de [286 M.] Officiis lib. III
(115): 'perspicuum est enim ea quae timido animo, humili, dimisso
<fractoque fiant>' […]



     unus áccipit,
     ádfert dimissum, húmile, miserandum, ábiectum…
     


Vergilius Aen. lib. III (320):

     deiecit vultum et demissa voce locuta est.
Lucilius lib. XXVII (11):

     re ín secunda tóllere animos, [et] ín mala demíttere.
Cicero Tusculanarum lib. V (24): 'non est ausus elate et ample
loqui, humiliter demisseque sentire'. {%Dimittere%}, permittere,
in potestatem dare. M. Tullius de Repub. lib. I (62): 'tum annui
consules, tum dimissi populo fasces'. {%Dimittere%} est
derelinquere. M. Tullius ad Caesarem lib. III (9): 'quae si
videres, non te exercitu retinendo tuereris, sed eo tradito aut
dimisso'. {%Demittere%}, desuper mittere. Vergilius Aen. lib. II
(262):

     demissum lapsi per funem.
Sallustius Hist. lib. II (70, 3): 'cum machinato strepitu
demissum Victoriae simulacrum coronam capiti inponebat'. ― Varro
in Meleagris (302): 'cum etiam Thais Menandri tunicam demissam
habeat ad talos'.

{%Dimittere%}, dare. Vergilius Georg. lib. III (35):



     dimissaeque ab Iove gentis
     nomina.
     


{%Dimittere%}, mittere. Vergilius Aen. lib. I (576):



     equidem per litora certos
     dimittam.
     


DIGNARI dicitur dignum aliquem deputare. Vergilius lib. X (732):



     atque idem fugientem haut est dignatus Oroden
     sternere.
     


{%Dignatus%} rursum, qui ab alio habetur dignus. Vergilius Aen.
lib. III (475):

     coniugio Anchisa Veneris dignate superbo.
DISCERE est ignotam rem meditando adsequi. Lucilius lib. IX (66):



     labora
     discere, ne te res ipsa ac ratio ipsa refellat.
     


Vergilius lib. XII (435):

     disce, puer, [287 M.] virtutem ex me.
{%Discere%}, temptare. Vergilius lib. V (222):

     et fractis discentem currere remis.
DEFVNCTVM dicimus consuetudine mortuum. Vergilius lib. VI (306):

     defunctaque corpora vita.
{%Defuncti%}, liberati. Vergilius lib. VI (83):

     o tandem magnis pelagi defuncte periclis.
DISTRAHERE est vendere. Lucilius lib. XXIX (fr. XL):

     dívidánt, dífferánt, díssupént, dístrahánt.
{%Distrahere%}, separare. Terentius in Phormione (201):

     quód si eo meae fortúnae redeunt, Phánium, abs te ut
     dístrahar.
M. Tullius in Philippicis lib. II (23): 'quid <ego illum ab eo
distrahere conarer?> ― <idem de Officiis lib. III (11): 'qui>
primum haec natura cohaerentia opinione distraxissent'. ― Varro
de Vita Pop. Rom. lib. II: 'distractione civium elanguescit bonum
proprium civitatis atque aegrotare incipit et consenescit'.
{%Distrahere%}, dividere, diffindere.

Vergilius lib. VII (767):

     turbatis distractus equis.
Varro de Vita Pop. Rom. lib. I: 'Mettum Fufetium propter
perfidiam interemit, poene imperiosius quam humanius; nam equis
ad curriculum ex utraque parte diligatum distraxit'.

DICARE dictum est constituere, consecrare. Vergilius lib. V (60):

urbe velit posita templis sibi ferre dicatis.

{%Dicare%}, tradere. M. Tullius in Epistola ad Caesarem lib. I
(fr. 2): 'Balbum quanti faciam quamque ei me totum dicaverim, ex
ipso scies'. ― Lucilius lib. XXX (59):

     iuratam se uni, cui sit data deque dicata.
{%Dicare%}, indicare, nuntiare. Lucilius lib. XXX (5):



     sicubi ad auris
     fama tuam pugnam clarans adlata dicasset.
     


DETRAHERE dicitur derogare. M. Tullius de signis (in Verr. II,
IV, 53): 'et si quaeritis, ut ipse de me detraham, illos ego
accussatores puto'. {%Detrahere%},

tollere. [288 M.] Terentius Heantontimorumeno (124):

     adsído: adcurrunt sérvi, [i] soccos détrahunt.
Vergilius Georg. lib. IV (513):

     observans nido inplumis detraxit.
M. Tullius in Frumentaria in Verrem (II, III, 165): 'postremo,
sicui civitati solvit, tantum detraxit quantum conmodum fuit'. ―
idem de Officiis lib. III (23): 'numquam conmittet, ut alienum
adpetat et id quod alteri detraxerit sibi adsumat'. ― et in
Hortensio (68): 'ut ea sibi ratio vera restituat, quae consuetudo
vitiosa detraxerat'. {%Detrahere%}, extrahere. Lucilius lib.
XXIX (43):

     cum ipsi ín lutum descéndant, tum alios détrahant.
DESPICERE est pro nihilo habere. M. Tullius in Verrem actione II
(I, 123): 'quem ad modum tenuissimum quemque contempserit,
despexerit, liberum esse numquam duxerit'.

Vergilius in Bucolicis (II, 19):

     despectus tibi sum nec qui sim quaeris, Alexi.
M. Tullius de Officiis lib. II (36): 'despiciunt autem eos et
condemnant, in quibus nihil virtutis, nihil animi, nihil nervorum
putant'. {%Despicere%}, desuper aspicere.

Vergilius Georg. lib. II (186):



     qualem saepe cava montis convalle solemus
     despicere.
     


M. Tullius in Hortensio (69): 'consolabitur eam magnitudo animi
et humananun opinionum alta quaedam despectio'.

DEICERE, elidere. M. Tullius ad Caesarem iuniorem lib. II (fr.
20): 'de statua nescio cuius Clodi; quam cum restitui iussisset †
ancone cum hero † deiectam esse ex senatus consulto'.
{%Deicere%} dicitur mittere. Vergilius lib. VIII (427):



     toto genitor quae plurima caelo
     deicit in terras.
     


Lucilius lib. XXVII (XXVIII, 34):



     has éx fenestris ín caput
     deíciam, qui prope ad óstium aspiráverint.
     


{%Deicere%}, praecipitare. M. Tullius in Verrem actione I (23):
'si me aedilitate deiecissent'. ― [289 M.] Lucilius lib. XXIX
(5):

     detrúsus tota ví deiectusque Ítalia.
{%Deicere%}, avertere. M. Tullius in Philippicis (I, 1): 'nec
vero usquam <discedebam> nec a re publica deiciebam oculos'.

DEDVCTVM dicitur molle et suave. Vergilius Bucolicis (VI, 5):

     pascere oportet ovis, deductum dicere carmen.
{%Deducere%}, vocare. M. Tullius de Republica lib. I (34):
'quare, si placet, deduc orationem tuam de caelo ad haec
citeriora'. {%Deductum%}, delectatione ductum. Vergilius in
Bucolicis (VIII, 69):

     carmina vel caelo possunt deducere lunam.
Lucilius lib. XXVII (23):

     íllo oculi dedúcunt ipsi atque ánimum spes illúc rapit.
{%Deducere%}, trahere, movere. Sisenna Hist. lib. IV (97): 'ab
armis recedere, praesidia de locis deducere'. {%Deductum%},
deminutum, subpressum. Lucilius lib. XXX (84):



     deducta tunc voce leo: cur tu ipsa venire
     non vis huc?
     


{%Deducere%}, depravare, transvertere a recto. M. Tullius in
Hortensio (70): 'habet enim ipsa certam et definitam viam, et ex
ea multis vitiis et erroribus depravata deducitur'. ― Vergilius
Georg. lib. I (269):



     rivos deducere nulla
     relligio vetuit.
     


DEFERRE, abducere. Vergilius Aen. lib. V (730):

     defer in Italiam.
{%Deferre%} est adferre. Vergilius Aen. lib. IV (357):



     celeris mandata per auras
     detulit.
     


{%Deferre%}, celatum prodere. Lucilius lib. XXIX (XXVIII, 1):



     quaprópter certum est fácere contra ac pérsequi
     et nómen deferre hóminis.
     


DESTINARE dicitur parare. {%Destinare%}, emere.

Lucilius lib. XXIX (74):



     facio.
     ád lenonem vénio, tribus in líbertatem mílibus
     déstiner.
     


DOCERE significat disciplinam vel artem quampiam magisterio dare.
Vergilius Aen. lib. V (523):

     docuit [290 M.] post exitus ingens.
{%Docere%}, dicere. Lucilius lib. XXIX (107):



     at non sunt similes, neque dant. quid? sin dare vellent,
     acciperesne? doce.
     


DILIGERE manifestam habet significationem, ut plerumque.
{%Diligit%}, dividit. Plautus in Curculione (424):

     clipeátus elephantum úbi machaera díligit.
Titinius Prilia (84):

     pérnam totam díligit.
DEXTRVM dicitur dextrae partis. Vergilius lib. V (162):

     quo tantum mihi dexter abis?
{%Dextrum%} dicitur felix, propitium. Vergilius Aen. lib. VIII
(302):



     et nos et tua dexter adi pede sacra secundo;
     multa similiaque multorum.
     


DEPRECOR, amolior, depello, propulso. M. Tullius de Republica
lib. VI (2): 'non modo invidia pari non erant, sed etiam Claudi
invidiam Gracci caritas deprecabatur'. ― Ennius Erectheo (128):



     qui núnc aerumna meá libertatém paro,
     quibu' sérvitutem meá miseria déprecor.
     


DIVORTIVM et rerum omnium separatio. Cicero de Oratore lib. III
(69): 'sic e conmuni sapientiae iugo sunt doctrinarum facta
divortia'. {%Divortium%}, flexus de via, a divertendo. Vergilius
lib. IX (379):

     obiciunt equites sese ad divortia nota.
 INCIPIT PER E LITTERAM.  

EXIGERE, vi extorquere. M. Tullius in Divinatione (30): 'et cum
esset tritici modius sestertiis duobus, pro frumento in modios
singulos duodenos sestertios exegisse'. {%Exigere%}, inquirere,
verum perdiscere. Vergilius Aeneidos lib. I (309):

     quaerere constituit sociisque exacta referre.
{%Exigere%} est excludere. Plautus in Aulularia (412):

     itaque ómnis exegít foras…
Terentius [291 M.] in Andria (27):

     spectándae an exigéndae sint vobís pius.
Afranius Fratriis (165):



     † retinebitur vir ut voluntate una
     probábili praegnátem quod non éxigat. †
     


Naevius Danae (9):

     indigne éxigor patria ínnocens.
M. Tullius in Philipp. lib. II (69): 'claves ademit forasque
exegit'. ― Lucilius lib. XXVI (46):

     véstimentis frígus atque horrórem exacturúm putet.
{%Exigere%}, debitum repetere. M. Tullius epistula ad Cassium (ad
Fam. XV, XVI, 1): 'sed non urgeo: longiores enim expectabo, vel
potius exigam. quando, hercle, ego temere exigam?' {%Exigere%},
facere, cogere. Vergilius Aeneidos lib. II (356):



     quos inproba ventris
     exegit caecos rabies.
     


{%Exigere%} significat agere. Plautus Captivis (1009):

     "sálve, Tyndare." ― "ét tu, cuius caúsa hanc aerumnam
     éxigo."
Vergilius Aeneidos lib. I (74):



     omnis ut tecum meritis pro talibus annos
     exigat.
     


Terentius in Hecyra (490):

     illíque exopto ut rélicuam vitam éxigat.
Lucilius lib. XXIX (11):

     cúm cognoris, vítam sine cura éxigas.
{%Exigere%}, definire, constituere. Vergilius Aeneidos lib. IV
(475):



     decrevitque mori, tempus secum ipsa modumque
     exigit.
     


{%Exactum%} transcursum, praeteritum. Vergilius Georgicorum lib.
III (190):

     at tribus exactis ubi quarta acceperit aestas.
et eodem (139):

     exactis gravidae cum mensibus errant.
ELIDERE est secundum consuetudinem deicere. {%Elidere%} etiam
excludere significat. Vergilius lib. VIII (261):

     elisos oculos et siccum sanguine guttur.
Plautus in Rudente (659):

     iúbe oculos elídere itidem ut sépiis faciúnt coqui.
Lucilius Satyrarum lib. II (9):



     iniuriatum hunc in fauces invasse animamque
     elisse illi.
     


{%Elidere%}, suffocare vel occidere. Vergilius lib.VIII (289):

     geminasque premens [292 M.] eliserit angues.
EXANCLARE significat exaurire. Plautus [in] Sticho (272):



     ne iste édepol vinum póculo pausíllulo
     saepe éxanclavit súbmeram scitíssime.
     


{%Exanclari%}, perfici. Pacuvius Periboea (290):

     nón potest, Melaníppe, hic sine tua ópera exanclarí labos.
{%Exanclare%} etiam significat perpeti. Ennius Andromacha
Aechmaloto (90):

     quantís cum aerumnis íllum exanclaví diem!
Accius Diomede (270):



     fere exanclávimus
     tyránni saevum ingénium atque execrábile.
     


idem Amphitruone (91):

     pértolerarem vítam cladesque éxanclarem inpétibilis.
Lucilius lib. XXX (8):



     quantas quoque modo aerumnas quantosque labores
     exanclaris.
     


{%Exanclare%}, effundere. Ennius Eumenidibus (134):

     nísi patrem matérno sanguine éxanclando ulcíscerem.
ELIMINARI est exire. Ennius Medea Exule (214):



     antíqua erilis fída custos córporis,
     quid síc te extra aedis éxanimata elíminas?
     


Accius Phoenissis (592):

     égredere, exi, ecfér te, elímina urbe.
idem Meleagro (448):



     timide elíminor
     clámore simul átque nota vóx ad auris áccidit.
     


Varro Serrano, περὶ ἀρχαιρεσιῶν (459): 'occipitium arivo † deo
ostendo, ex oraclo elimino me'.

{%Eliminare%} rursum excludere. Pacuvius Duloreste (134):

     ubi ille ést? me miseram! quónam clam se elíminat?
Pomponius Concha (33):

     vós isti manéte: eliminábo extra aedis cóniugem.
ELIDERE, conlidere. Vergilius Aeneidos lib. III (567):

     ter spumam elisam et rorantia vidimus astra.
Cicero Tusculanarum lib. V (16): 'qui rebus his fractus
aegritudine eliditur, potest tandem esse non miser?'

{%Elidere%}, deicere. M. Tullius de Republica lib. II (68): 'ut
auriga indoctus e curru trahitur, opteritur, laniatur, eliditur'.
[293 M.]

EVADERE, exire, tendere. Terentius Phormione (111):

     scín quam? quo evadát vide.
Lucilius lib. XXVII (XXVI, 7):

     évadat saltem áliquid aliqua, quód conatus súm…
Plautus in Asinaria (51):

     demíror quid sit ét quo evadat sum ín metu.
{%Evadere%}, fieri, produci. M. Tullius Philippicarum lib. II
(18): 'an verebare ne non putaremus natura te potuisse [non]
inprobum evadere?' {%Evadere%} est liberari. Sallustius [in]
Iugurtae bello (56, 6): 'ac ni Marius signa inferre atque evadere
oppido properavisset, profecto cuncti aut magna pars Sicensium
fidem mutavissent.'

Vergilius lib. IX (560):



     nostrasne evadere demens
     sperasti te posse manus?
     


Lucilius lib. XXVI (87):

     ídcirco omnes évasuros cénsent aegritúdinem.
Sisenna Historiarum lib. IV (87): 'cohors una cursim concitata,
qua murus erat interruptus, evadit'. {%Evadere%}, ascendere.
Vergilius Aeneidos lib. II (458):

     evado ad summi fastigia culminis.
{%Evadere%}, apparere. Vergilius Aeneidos lib. II (531):

     ut tandem ante oculos evasit et ora parentum.
EXCIPERE est seiungere, separare. Vergilius lib. IX (270):



     ipsum illum, clipeum cristasque rubentis
     excipiam sorti.
     


{%Excipere%}, excusare vel celare. Plautus [in] Aulularia (774):

nec partém tibi

     ádeo, cuiumst, índipisces néque furem excipiés?...
{%Excipere%} est suscipere. Vergilius Aeneidos lib. III (317):



     heu! quis te casus deiectam coniuge tanto
     excipit?
     


M. Tullius in Verrem, de suppliciis (II, V, 118): 'filiorum
suorum postremum spiritum ore excipere liceret'.

{%Excipit%}, obprimit vel circumvenit. Vergilius Aeneidos lib.
III (331):



     et scelerum furiis agitatus Orestes
     excipit incautum.
     


M. Tullius ad Pompeium lib. IV (ad Att.VIII, XI, D, 2): 'quod si
esset, non modo iter meum interclusum, sed me ipsum plane
exceptum putabam'. ― et rursum (ib. 3): 'admoniti sumus ut
caveremus ne exciperemur a Caesare'.

{%Excipere%} rursum extrahere. M. Tullius de Republica lib. IV
(8): 'quod insepultos reliquissent eos, quos e mari propter vim
tempestatis excipere non potuissent, innocentes necaverint'.
Vergilius in Bucolicis (III, 17):



     non ego te vidi Damonis, pessime, caprum
     excipere insidiis?
     


{%Excipere%}, manere, habere. Vergilius Georg. lib. IV (206):



     ergo ipsas quamvis angusti terminus aevi
     excipiat.
     


{%Excipere%}, captare. Cicero de Oratore lib. II (32): 'quaedam
dari exacuta ad pertractandos animos hominum et ad excipiendas
eorum voluntates'. [294 M.]

EXPLORARE est intentius observare. Vergilius Aen. lib. IX (169):



     nec non trepidi formidine portas
     explorant.
     


M. Tullius de Officiis lib. III (75): 'hac vi non utatur, ne si
exploratum quidem habeat, id omnino neminem umquam suspicaturum'.
{%Explorare%}, verum inquirere. Vergilius Aeneidos lib. I (306):



     exire locosque
     explorare novos.
     


{%Explorare%}, probare. M. Tullius in Verrem actione II (I, 15):
'tum in reliquis explorata atque provisa'.

Lucilius lib. XXIX (63):



     certúm scio
     ésse ita ut dicís; nam mihi erant de íllo explorata ómnia.
     


M. Tullius de Senectute (67): 'quis est tam stultus, quamvis
adulescens, cui sit exploratum se ad vesperum esse victurum?
{%Explorare%}, siccare. Vergilius Georgicorum lib. I (175):

     et suspensa focis explorat robora fumus.
EXERCERE, fatigare. Terentius in Adelphis (587):

     í sane: ego te exércebo hodie ut dígnus es, silicérnium.
{%Exercere%} est exagitare vel conmovere. M. Tullius de Officiis
lib. I (88): 'exercenda etiam est facilitas et altitudo animi'.
Vergilius Aeneidos lib. III (182):

     nate [295 M.] Iliacis exercite fatis.
{%Exercere%}, insequi. Vergilius Aeneidos lib. IV (622):



     tum vos, o Tyrii, stirpem et genus omne futurum
     exercete odiis.
     


{%Exercere%}, solidare. Sallustius in Iugurthae bello (71,1):
'Nabdalsa exercito corpore'. ― Cicero Tusc. (V, 3): 'equidem eos
casus, in quibus me fortuna vehementer exercuit'. {%Exercere%},
inmittere. Vergilius Georgicorum lib. II (369):



     tunc denique dura
     exerce imperia et ramos conpesce fluentis.
     


Plautus in Amphitryone (324):

     si ín me exercitúru's, quaeso in párietem, priús domes.
{%Exercere%}, in meliorem usum et fructum formare.

Vergilius Georgicorum lib. I (99):

     exercetque frequens tellurem atque inperat arvis.
EQVITEM cum consuetudine aut a magistro equorum aut a sessore
appellemus, ut Vergilius lib. IX (367):

     interea praemissi equites ex urbe Latina;
et lib. X (893):

     effusumque equitem super ipse secutus;
{%Equitem%} Vergilius Georgicorum lib. III (116) equum dici
voluit:



     inpositi dorso atque equitem docuere sub armis
     insultare solo et gressus glomerare superbos.
     


EXTERRITVM pavefactum significat. Vergilius lib.V (215):



     plausumque exterrita pinnis
     dat tecto ingentem.
     


Varro Eumenidibus (117):



     vidémus populum, Fúriis instinctúm tribus,
     divérsum ferri, extérritum formídine.
     


{%Exterritum%}, accensum, inflammatum. Vergilius Georgicorum lib.
III (434):

     saevit agris asperque siti atque exterritus aestu.
EXPERIRI est pati, sentire. Vergilius Aen. lib. I (201):



     vos et Cyclopea saxa
     experti.
     


et Terentius in Hecyra (489):

     nam fuísse erga me míro ingenio expértu' sum. [296 M.]
{%Experiri%}, temptare. Vergilius Aeneidos lib. IV (415):

     nequid inexpertum frustra moritura relinquat.
Terentius in Eunucho (789):

     ómnia prius éxperiri quam ármis sapientém decet.
Lucilius lib. XXX (14):

     summatim tamen experiar rescribere paucis.
Plautus in Asinaria (247):

     dígnos <indignós> adire atque experiri certum est mihi.
{%Experiri%}, scire. M. Tullius Epistularum ad Brutum lib. VII
(2): 'his contraria atque parata, ut esse solet, expertus sum'. ―
Vergilius lib. XI (283):



     experto credite, quantus
     in clypeum insurgat.
     


EXIRE manifestam habet significationem; ut Terentius in Eunucho
(668):



     exí foras, sceléste! at etiam réstitas,
     fugitíve?
     


{%Exire%}, evadere, liberari. Lucilius lib. XXVIII (36):

     ne hoc fáciat atque ex hác is aerumna éxeat.
{%Exire%}, vitare. Vergilius lib. V (438):

     corpore tela modo atque oculis vigilantibus exit.
{%Exire%}, erumpere. Vergilius Aeneidos lib. II (496):



     non sic aggeribus ruptis cum spumeus amnis
     exit.
     


{%Exire%}, prohibere. Vergilius lib. XI (750):

     sustinet a iugulo dextram et vim viribus exit.
EXPEDIRE, utile esse. Terentius Heautontimorumeno (388):

     éxpedit bonas ésse vobis; nós quibu'cum est res nón sinunt.
Lucilius lib. XXVII (22):

     égo enim an perficiam út me amare expédiat?
M. Tullius de Officiis lib. II (68): 'saepe enim aut eos laedunt
quos non debent aut eos quos non expedit'.

{%Expedire%} est definire. Vergilius Aeneidos lib. III (378):



     et Ausonio possis considere portu,
     expediam dictis.
     


Terentius in Phormione (197):

     atque ea, sí potes, verbo éxpedi.
{%Expediri%}, liberari. Vergilius Aeneidos lib. II (632):



     flammam inter et hostis
     expedior.
     


Terentius Hecyra (755):

     téque hoc crimine éxpedi.
<M. Tullius in Verrem, actione II> (II, 106): '<videte ut, dum
expedi> re se vult, induat'. Sisenna Historiarum lib. IV (84):
[297 M.] 'funis expediunt, claustra foribus inposita
periclitantur'. {%Expedire%}, proferre. Vergilius Aeneidos lib. I
(701):



     Cereremque canistris
     expediunt.
     


M. Tullius de suppliciis, in Verrem (II, V, 161): 'hominem
proripi atque in foro medio nudari ac deligari et virgas expediri
iubet'. {%Expedire%}, colligere. M. Tullius ad Caesarem iuniorem
lib. I (fr. 8): 'ex ceteris autem generibus tunc pecunia
expedietur, cum legionibus victricibus erunt quae spopondimus
persolvenda'.

ENIXA dicitur partu levata. Vergilius Aeneidos lib. III (391):

     triginta capitum fetus enixa iacebit.
{%Enixa%}, subiugata. Vergilius Aeneidos lib. III (327):

     servitio enixae tulimus.
EFFERRE, subdere. Lucilius lib. XXVI (38):

     dépugnabunt pró te ipsi et moriéntur ac se ultro éfferent?
{%Efferre%} significat proferre. Vergilius (Aen. V, 424):

     tunc satus Anchisa caestus pater extulit aequos.
et lib. II (657):

     mene efferre pedem, genitor?
Lucilius lib. XXVI (5):



     égo ubi quem ex praecórdiis
     écfero versúm.
     


Ennius Medea (241):



     utinám ne umquam, Medé, cordis †
     cupidó corde pedem extétulisses!
     


{%Ecferre%}, ostendere. Vergilius lib. VIII (1):



     ut belli signum Laurenti Turnus ab arce
     extulit.
     


{%Ecferre%}, erigere, levare. Vergilius lib. V (443):



     ostendit dextram insurgens Entellus et alte
     extulit.
     


Lucilius lib. XXX (73):



     continuo, simul ac paulo vehementius aura
     inflarit fluctus, erexerit extuleritque.
     


{%Extollere%}, differre. Caecilius Plocio (179):

     ábi intro atque istaéc aufer; tamen hódie extollat núptias.
{%Ecferre%}, edere, provehere. Vergilius Georgicorum lib. II
(169):

     extulit haec Decios, Marios.
Lucilius lib. XXVI (79):

     nón idcirco extóllitur <nec> vítae vegrandí datur.
M. Tullius in Hortensio (21): 'praeter ceteros nostra [298 M.]
extulit civitas'. {%Efferre%}, extollere. M. Tullius de signis
(in Verr. II, IV, 124): 'nimium forsitan haec illi mirentur atque
ecferant'. ― Lucilius lib. XXIX (89):

     ómnia alia, in quíbus ecferimur rébus, ne ego multís loquar.
M. Tullius de Officiis lib. II (36): 'itaque eos viros suspiciunt
maximisque ecferunt laudibus'.

EXPLERE dicitur inplere. Lucretius lib. III (1004):

     atque explere bonis rebus satiareque numquam.
Vergilius Georgicorum lib. III (431):

     inprobus ingluviem ranisque loquacibus explet.
{%Explere%}, minuere. Vergilius lib. VI (545):

     discedam, explebo numerum reddarque tenebris.
EDVCERE, erigere. Vergilius lib. VI (177):



     aramque sepulchri
     congerere arboribus caeloque educere certant.
     


{%Educere%} dicitur exuere. Vergilius lib. X (744):

     hoc dicens eduxit corpore telum.
{%Educere%}, educare. Terentius in Adelphis (48):

     edúxi a parvulo; hábui, amavi pró meo.
EXCVTERE dicitur conmovere. Vergilius lib. XII (6):



     gaudetque comantis
     excutiens cervice toros.
     


M. Tullius de Officiis lib. III (81): 'explica atque excute
intellegentiam tuam'. {%Excutere%}, emittere.

Vergilius lib. XI (615):



     excussus Aconteus
     fulminis in morem.
     


{%Excutere%}, excludere, deicere. Vergilius Aeneidos lib. III
(200):

     excutimur cursu et caecis erramus in undis.
et lib. IX (476):

     excussi manibus radii revolutaque pensa.
Lucilius lib. XXX (51):

     ipso cum domino calce omnis excutiamus.
{%Excutere%}, eligere. M. Tullius [299 M.] Philippicarum lib. XII
(16): 'iuventutem omnem ex tota Italia excussimus'.

EXPONERE, ostendere. M. Tullius, de signis (in Verr. II, IV, 62):
'vocat ad cenam deinde ipse praetorem; exponit suas copias
omnis'. {%Exponere%} est deponere.

Vergilius lib. X (287):



     socios de puppibus altis
     pontibus exponit.
     


{%Exponere%}, disserere. M. Tullius Philippicarum lib. I (1):
'exponam vobis breviter consilium profectionis et regressionis
meae'. {%Exponere%}, abicere. Terentius Heautontimorumeno (629):



     …erat híc Corinthia ánus haut inpura; eí dedi
     éxponendam.
     


{%Expositum%}, subiectum. M. Tullius in Verrem actione II (I,
93): 'cum tibi exposita esset ad praedandum omnis Pamphylia'.

EXORNARE, foedare. Terentius Heautontimorumeno (950):



     égone? si vivo, ádeo exornatúm dabo,
     ádeo depexum, út, dum vivat, méminerit sempér mei.
     


{%Exornare%}, ornare. M. Tullius in Verrem, de signis (II, IV,
62): 'exornat ample magnificeque triclinium'.

Terentius in Eunucho (682):



     ita vísus est
     dudúm, quia varia véste exornatús fuit.
     


Cicero de Oratore lib. I (215): 'qui omnes eloquentes fuerunt,
orationem suam et rei publicae dignitatem exornabant'.

EXPLICARE, ostendere, explanare. M. Tullius in Verrem Actione
(Div. 27): 'vitam alterius totam explicare'. ― idem de Officiis
lib. III (33): 'ut quaedam sibi concedantur, quo facilius, quae
volunt, explicent'. {%Explicare%}, emittere, extendere. Vergilius
Georg. lib. II (335):

     sed trudit gemmas et frondis explicat omnis.
M. Tullius de Republica lib. II (11): quae virtus praeter ceteras
totam se ad alienas utilitatis porrigit atque explicat'. ― Varro
Sesqueulixe (465):



     viás stelligeras aétheris
     éxplicans aeré cavo sonitum hic ín [300 M.] cothurnis…
     


{%Explicare%}, exserere. M.Tullius de Officiis lib. III (81):
'explica atque excute intellegentiam tuam, ut videas quae sit in
ea species, forma, notio viri boni'.

EXVI est exsolvi. Vergilius Aen. lib. II (153):

     sustulit exutas vinclis ad sidera palmas.
{%Exui%}, nudari. Vergilius lib. V (422):



     magna ossa lacertosque
     exuit.
     


{%Exuere%}, deponere. Vergilius Aen. lib. IV (318):

     et siquis precibus locus, exue mentem.
{%Exui%}, liberari. Lucilius lib. XXIX (90):

     únde domum vix rédeat, vixque hoc éxuat se.
EXCIDERE, cadere. M. Tullius Philippicis lib. XII (8): 'excident
gladii, fluent arma de manibus'. {%Excidere%}, in oblivionem
venire. Vergilius Aen. lib. I (25):



     necdum etiam causae irarum saevique dolores
     exciderant animo.
     


{%Excidere%}, dissentire. Lucilius lib. XXVII (50):

     metuo ut fieri possit. ego vivo † ab Archilocho excido.
EIECTVM dictum exclusum. Vergilius lib. VIII (646):



     nec non Tarquinium eiectum Porsenna iubebat
     accipere.
     


Lucilius lib. XXIX (105):



     ubi erat κοπιῶσα,
     eiecere istum abs te quamprimum et perdere amorem.
     


{%Eiectum%}, extensum. Vergilius lib. X (894):

     eiectoque incumbit cernuus armo.
EXVLTARE, saevire. M. Tullius de Republica lib. II (68): 'quae
sanguine alitur, quae in omni crudelitate sic exultat, ut vix
hominum acerbis funeribus satietur'. {%Exultare%} est gestu vel
dictu iniuriam facere. Lucilius lib. XXX (75):



     quin totum purges, devellas me atque deuras,
     exultes, [ad] equites.
     


<{%Exultans%}>, sollicitus. Vergilius lib. V (137):



     exultantiaque aurit
     corda pavor pulsans.
     


{%Exultare%}, gloriari cum iactantia. Vergilius Aeneidos lib. XI
(648):

     exultat Amazon.
M. Tullius in Hortensio (72): 'inbecillis autem est pudoris
magister timor; qui [301 M.] si quando paululum aberravit, statim
spe inpunitatis exultat'. ― et de Senectute (10): 'et Hannibalem
iuveniliter exultantem patientia sua molliebat'. {%Exultare%},
supra modum exilire et ecferri. M. Tullius de Republica (III,
inc. 1): 'est igitur quiddam turbulentum in hominibus singulis,
quod vel exultat voluptate vel molestia frangitur'.

ELIGERE significationem habet apertam. {%Eligere%}, defetigare.
Lucilius lib. XXIX (XXVIII, 17):

     corrúmpat prorsum ac nérvos omnis éligat.
EXCLVDERE dicitur eicere. Terentius in Eunucho (49):

     exclúsit. revocat. rédeam?
{%Excludere%}, liberare. Lucilius lib. XXVII (49):

     …primum quá virtute sérvitute exclúserit.
EXPECTARE dicitur manere, observare. Terentius in Andria (34):

     expecto, quíd velis.
{%Expectare%}, sperare. M. Tullius de Officiis lib. II (53): 'est
enim deterior qui accipit atque etiam ad id semper expectandum
paratior'. ― Vergilius Georg. lib. I (225):



     sed illos
     expectata seges vanis elusit aristis.
     


EXPETERE est adposcere. {%Expetere%}, accidere. Plautus
Amphitryone (174):

     ergo ín sérvitúte éxpetúnt múlta iníquá.
{%Expetere%}, transferri, evadere. (495):

     suámque ut culpam expétere <in> mortalem út sinat.
 INCIPIT PER F LITTERAM.  

FELIX dicitur fortunatus, beatus. Vergilius Aen. lib. III (321):

     o felix una ante alias Priameia virgo! [302 M.]
{%Felix%}, propitius. Aen. lib. I (329):



     an Phoebi soror an nympharum sanguinis una?
     sis felix!
     


{%Felix%}, fructuosus, ferax. Georg. lib. II (81):

     exilit ad caelum ramis felicibus arbos.
Varro de Vita Populi Romani lib. II: 'contra <a> novo marito cum
item e foco in titione ex felici arbore et in aquali aqua allata
esset'.

FASTIGIVM, ima altitudo. Vergilius Georg. lib. II (288):

     forsitan et scrobibus quae sint fastigia quaeras.
Varro de Re Rustica lib. I (14, 2): 'aquam quae e caelo venit,
recipere potest aut fastigium habet, ut exeat fundo aggeris'.

FERRE, ostentare. Vergilius lib. XI (779):



     captivo sive ut se ferret in auro
     venatrix.
     


{%Ferre%} consuetudine portare dicimus. Vergilius lib. V (263):

     vix illam famuli Phegeus Sagarisque ferebant.
{%Ferre%}, habere. Vergilius lib. V (537):



     in magno munere Cisseus
     ferre sui dederat monumentum et pignus am<oris>.
     


<M . Tullius de Officiis lib. III (74):'sed cum Basilus M.
Satrium, sor>oris filium, nomen suum ferre voluisset'. {%Ferre%},
pati. Vergilius Aeneidos lib. II (144):

     miserere animi non digna ferentis.
Lucilius lib. XXVII (10):



     céterum quidquid sít, quid non sit, férre aequo animo
     ac fórtiter.
     


Varro Proelio Caprino, περὶ ἡδονῆς (73): 'non posse se amplius
perferre. tamen suadet, nutat'.

Terentius Heautontimorumeno (202):

     …nam quem férret, si paréntem non ferrét suum?
{%Ferre%}, conserere. Vergilius lib. V (402):



     quibus acer Eryx in proelia suetus
     ferre manum.
     


{%Ferre%}, disturbare. Vergilius Aen. lib. I (59):

     quippe ferant rapidi secum verrantque per auras.
et lib. II (374):



     alii rapiunt incensa feruntque
     Pergama.
     


{%Ferre%}, dicere, nominare. [303 M.] Vergilius Aen. II (229):



     et scelus expendisse merentem
     Laucoonta ferunt.
     


et lib. VII (208):

     quae nunc Samothracia fertur.
{%Ferre%}, dare, exhibere. Vergilius Aen. lib. III (19):

     sacra Dioneae matri divisque ferebam.
Ferre, {%pati%}. Cicero in Verrem, de praetura Siciliensi (II,
II, 83): 'prout Thermitani hominis facultates ferebant'. ― et de
Oratore lib. III (170): 'si aut vetustum verbum sit, quod tamen
consuetudo ferre possit'. {%Ferre%}, adferre. Vergilius lib. XI
(227):

     legati responsa ferunt.
M. Tullius de suppliciis (in Verr. II, V, 117): 'prohibentur suis
liberis cibum vestitumque ferre'. ― Lucilius lib. XXIX (23):

     collígere auxilium, tamétsi est indigna út feram.
{%Ferre%}, dirigere, ducere. Vergilius lib. VI (295):

     hinc via, Tartarei quae fert Acherontis ad undam.
Lucilius lib. XXX (86):



     quid sibi vult? quare fit ut introvorsus et ad te
     spectent atque ferant vestigia se omnia prosus?
     


{%Ferre%}, laudare. Lucilius lib. XXX (4):

     et sola ex multis nunc nostra poemata ferri.
FLVERE est decurrere. Vergilius Georg. lib. II (165):



     haec eadem argenti rivos aerisque metalla
     ostendit venis atque auro plurima fluxit.
     


{%Fluere%}, minui, deficere. Vergilius Aeneidos lib. II (169):



     ex illo fluere ac retro sublapsa referri
     spes Danaûm.
     


{%Fluere%}, latius ac liberius excrescere. Vergilius Georg. lib.
II (369):



     tum denique dura
     exerce imperia et ramos compesce fluentis.
     


FATVM significat decretum et voluntatem. Virgilio lib. VII (293):



     heu stirpem invisam et fatis contraria nostris
     fata Phrygum!
     


et in VII Aeneidos (50):



     filius [304 M.] huic fato divûm prolesque virilis
     nulla.
     


FATIGARE, percutere. Vergilius lib. IX (609):



     versaque invencûm
     terga fatigamus hasta.
     


{%Fatigare%}, excitare vel increpare vel hortari. Vergilius
[Aen.] lib. IV (572):



     sociosque fatigat:
     praecipitis vigilate, viri.
     


{%Fatigare%}, instigare, cogere. Vergilius lib. IX (63):



     collecta fatigat edendi
     ex longo rabies et siccae sanguine fauces.
     


{%Fatigare%}, ad lassitudinem deducere. Vergilius lib. V (253):

     velocis iaculo cervos cursuque fatigat.
et lib. XI (306):



     quos nulla fatigant
     proelia.
     


FOEDVM consuetudine est deforme. Terentius in Eunucho (684):

     nunc tíbi videtur foédus, quia illam nón habet.
{%Foedum%}, execrandum. Vergilius lib. VII (618):



     aversusque refugit
     foeda ministeria.
     


FACTIO dicitur malorum consensus et conspiratio. Sallustius in
Iugurtae bello (31, 15): 'inter bonos amicitia, inter malos
factio'. {%Factio%} iterum significat opulentiam, abundantiam et
nobilitatem. Titinius Setina (107):



     metuo hércle, Caeso, né nimi' stulte fécerim,
     qui ex tánta factióne atque opibus ádgredi
     eam sum aúsus.
     


Plautus in Aulularia (167):

     istas magnas factiones, dotes dapsilas.
idem Trinummo (467):

     vostrás cum nostris fáctiones átque opes.
Turpilius Thrasyleone (208):

     nóbilitate, fáctione frétus interdícere.
Caecilius Philumena (141):

     íta eorum famam óccultabat fáctio.
FEROX est saevus et indomabilis: translatum a feritate.

Vergilius lib. IV (135):

     ac frena ferox spumantia mandit.
M. Tullius de Officiis lib. I (90): 'ut equos propter crebras
contentiones proeliorum ferocitate exultantes domitoribus tradere
solent'. ― Terentius in Eunucho (415): [305 M.]

     eone és ferox, quia habés imperium in béluas?
{%Ferox%} sum illa re dicitur, ut: illa re sum fretus vel
adrogans. Titinius Fullonibus (18):



     víderam égo vírginém té
     formónsam ésse, spónsó supérbam ésse, fórma
     ferócém.
     


Plautus Milite (1382):

     ut ádoriatur moéchum, qui forma ést ferox.
Accius (685):

     néque vi tanta quísquam est, neque tam abúndans fortunís,
     ferox.
M. Tullius Epistula ad Caesarem lib. I (5): 'itaque vereor, ne
ferociorem faciant tua tam praeclara iudicia de eo'. {%Ferox%}
significat cordatus vel facetus. Plautus in Milite Glorioso
(1315):



     nám tu quamvis póti' sis facere út fluat facétiis;
     ét quia tecum erám, propterea ánimo eram ferócior.
     


FAMA est opinio secundum consuetudinem. Vergilius Aen. lib. III
(121):



     fama volat pulsum regnis cessisse paternis
     Idomenea ducem.
     


{%Fama%}, spes profuturi numinis. Vergilius Aen. lib. IV (217):



     nos munera templis
     quippe tuis ferimus famamque fovemus inanem.
     


{%Fama%} est rursus infamia; unde et {%famosum%} dictum est
infame; {%famosam%}, infamem. Cicero de Oratore lib. II (277):
'non pol, inquit, audeo; nam me ad famosas vetuit mater
accedere'. ― Vergilius Aen. lib. IV (170):

     neque enim specie famave movetur.
Terentius in Adelphis (263):

     maledícta, famam, meúm laborem in se transtulit.
Plautus in Casina (991):

     qui étiam me miserúm famosum fécit flagitiís suis.
Lucilius Satyrarum lib. XI (19):



     Quintus Opimius ille, Iugurtini pater huius,
     et formosus homo fuit et famosus, utrumque
     primo adulescens; posterius dat rectiu' sese.
     


Turpilius Paedio (160):



     quaéso, omitte ac désere
     hanc méretricem, quae [306 M.] té semel nacta sémper studuit
     pérdere,
     detégere, despoliáre obplereque ádeo fama ac flágitîs.
     


M. Tullius de Republica lib. IV (6): 'atque etiam, siqua erat
famosa, ei cognati osculum non ferebant'. ― Sallustius in Iugurta
(15, 5): 'is postquam largitionem famosam inpudentemque'. ―
Naevius (Danae 7):

     desúbito famam tóllunt, siquam sólam videre ín via.
FORTIS est celer. Lucretius lib. III (7):



     aut quidnam tremulis facere artubus haedi
     consimile in cursu possint et fortis equi vis?
     


Vergilius lib. XI (705):



     quid tassi egregium, si femina forti
     fidis equo?
     


{%Fortis%} rursum formosa. Plautus Milite (1100):

     …ecquid fórtis visa est?...
{%Fortis%} etiam dives. Plautus Trinummo (1133):

     éum sororem déspondisse suam ín tam fortem fámiliam;
id est, divitem et copiosam. Afranius Fratriis (156):



     formósa virgo est: dótis dimidiúm vocant
     istí qui dotis néglegunt uxórias;
     praetérea fortis.
     


Lucilius lib. XXX (115):

     omnes formonsi, fortes tibi, ego inprobus? esto.
{%Fortis%}, magnarum virium. Vergilius Aen. lib. I (222, 510):

     fortemque Cloanthum.
FACESSERE est facere. Ennius Annalibus lib. I (52):

     haec ecfatus; ibique latrones dicta facessunt.
Afranius Inimicis (202):

     multa átque molesta es: pótin ut dicta facéssas?
Vergilius Aen. lib. IV (295):

     imperio laeti parent ac iussa facessunt.
{%Facessere%} significat recedere. Ennius Eumenidibus (136):

     dico vicísse Oresten: vós ab hoc facéssite.
Titinius Gemina (51):



     át aliquis vestrórum nuntiét Geminae ut res súas procuret,
     aédibus facéssat.
     


Pacuvius Teucro (342):

     té repudio néc recipio; náturam abdicó. facesse!
item (326):

     facéssite omnes hínc parumper; tú mane. [307 M.]
Cicero de Legibus lib. I (39): 'paulisper facessant rogemus'. ―
Afranius Liberto (203):

     nolo híc te videat: dóminus est. puér, facesse hinc…
Plautus Rudente (1061):



     sí quidem
     sís pudicus, hínc facessas.
     


M. Tullius in Hortensio (49): 'facessant igitur omnes qui docere
nihil possunt, quo melius sapientiusque vivamus'.

FATISCERE est aperiri; rursum deficere. Accius Epinausimache
(330):

     tamen haút fatiscar quín tuam inplorém fidem.
Pacuvius Duloreste (153):



     át si tanta súnt promerita véstra, aequiperare út queam
     véreor, nisi numquám fatiscar fácere quod quibó boni.
     


FERVS significat severus. Vergilius Aen. lib. II (326):



     ferus omnia Iuppiter Argos
     transtulit.
     


{%Ferus%} iterum ecus. Vergilius [Aen.] lib. II (51):



     inque feri curvam conpagibus alvum
     contorsit.
     


Accius Medea (416):

     períte in stabuleis frénos inmitténs feris.
{%Ferus%} item significat cervum. Vergilius lib. VII (489):

     pectebatque ferum puroque in fonte lavabat.
FVGA significat citos cursus. Vergilius Aen. lib. I (316):



     vel qualis equos Threissa fatigat
     Harpalyce volucremque fuga praevertitur Hebrum.
     


Item {%fuga%} volatum significat. Vergilius lib. III (243):



     celerique fuga sub sidera lapsae
     semessam praedam et vestigia foeda relincunt.
     


{%Fuga%} item dicitur navigatio. Accius Telepho (629):



     …remísque nixi próperiter navem ín fugam
     tránsdunt.
     


Vergilius Aen. lib. V (767):



     ipsae iam matres, ipsae, quibus aspera quondam
     visa maris facies et non tolerabile nomem,
     ire volunt omnemque fugae perferre laborem.
     


idem lib. IV (565):

     non fugis hinc praeceps, dum praecipitare potestas?
idem in III (268):

     tendunt [308 M.] vela noti; fugimus spumantibus undis.
Plautus in Asinaria (157):

     rémigio velóque, quantum pótis es, festina ét fuge.
{%Fuga%}, vehemens efflatus. Vergilius Georg. lib. III (201):

     ille volat, simul arva fuga, simul aequora verrens.
FRIGIT correpta prima syllaba significat erigit. Accius Meleagro
(461):

     frigít fricantem córpus atrum occúlte abstruso in flúmine.
idem in eadem (443):



     frigit
     saetás, rubore ex óculis fulgens flámmeo.
     


{%Frigere%} est et {%Friguttire%} cum sono sussilire. Plautus
Casina (267):

     nam quíd friguttis? nam quid istud cupidé petis?
Afranius Privigno (245):



     occásione capta mulier ínvolat
     in cóllum, plorat, órat: occurrít nepos
     pausíllus; neptis pórro de lectó frigit.
     


FINGERE est lingere. Vergilius lib. VIII (634):



     <illam tereti cervice reflexa>
     <mulcere alternos et corpora fingere lingua.>
     


<…> <Lucilius Satyrarum lib. VIII (3):>



     cum poclo bibo eodem, amplector, labra labellis
     fictricis conpono, hoc est cum ψωλοκοποῦμαι.
     


{%Fingere%}, conponere. Vergilius Georg. lib. II (407):

     persequitur vitem adtondens fingitque putando.
M. Tullius de Finibus Bonorum et Malorum lib. V (59): 'ut alia in
primo ortu perficeret, alia progrediente aetate fingeret'. ―
Lucilius lib. XXVII (1):



     ém, populi salútem fictis vérsibus Lucílius,
     quíbu' potest, inpértit.
     


M. Tullius de Officiis lib. III (39): 'fictam et conmenticiam
fabulam prolatam dicunt a Platone'. {%Fingere%}, parare. Lucilius
lib. XXVIII (57):

     …sed fuga fíngitur. timidó vadit pede pércitus.
Varro Cato vel de liberis educandis (9): 'magnum est enim, ut
Ariston scribit, in primordio pueruli. quemadmodum incipiat
fingi, ad id quasi evadat'. {%Fingere%}, effigiare vel formare et
facere. M. Tullius de Republica lib. IV (5): 'ego [309 M.] vero
eodem, quo ille Homerum, redimitum coronis et delibutum unguentis
emittit ex ea urbe, quam sibi ipse fingit'. ― idem de Deorum
Natura lib. II (149): 'deinde in ore sita lingua est, finita
dentibus: ea vocem inmoderate profusam fingit et terminat'.

Vergilius Aen. lib. II (79):



     nec si miserum fortuna Sinonem
     finxit, vanum etiam mendacemque inproba finget.
     


M. Tullius de Officiis lib. III (50): 'virum bonum fingimus; de
eius deliberatione et consultatione quaerimus'. ― Sallustius in
Catilinae bello (1, 1): 'quae natura prona atque ventri
oboedientia finxit'. ― Plautus in Asinaria (174):

     nám nec fictum usquam ést nec pictum néque scriptum in
     poématis.
Varro Ταφῇ Μενίππου (526): 'ut hirundines in culinis oblito luto
tegulas fingebant'. {%Fingere%}, simulare mendacium. Afranius
Fratriis (168):



     …nunc vide, hóc quo pacto ego aúrum in medium próferam.
     tú, Castalia, cógita, tu fínge, fabricare úti libet.
     


Vergilius Georg. lib. II (45):



     non hic te carmine ficto
     atque per ambages.
     


Terentius in Andria (220):

     et fíngunt quandam intér se nunc falláciam.
Vergilius lib. XI (406):



     vel cum se pavidum contra mea iurgia fingit
     artificis scelus.
     


M. Tullius de Finibus Bonorum et Malorum lib.V (64): 'talibus
exemplis non fictae solum fabulae, sed etiam historiae refertae'.

FACINVS, factum. Sallustius in Catilinae bello (2, 9): 'qui
aliquo negotio intentus praeclari facinoris aut artis bonae famam
quaerit'. ― Terentius Heautontimorumeno (314):

     nón fit sine períclo facinus mágnum nec memorábile.
M. Tullius de Officiis lib. III (95): 'promissum potius non
faciendum quam taetrum facinus admittendum fuit'. ― et de
Senectute (40): 'nullum denique [310 M.] scelus, nullum malum
esse facinus, ad quod suscipiendum non lubido voluptatis
inpelleret'. ― Plautus in Aulularia (587):

     hóc est servi fácinus!
<{%Facinus%}> rursum scelus. Sallustius in Catilinae bello (23,
1): 'sed in ea coniuratione fuit Quintus Curius, natus haut
obscuro loco, flagitîs atque facinoribus coopertus'. ― M. Tullius
de Officiis lib. III (75): 'ab hoc nulla fraus aberit, nullum
facinus'.

FVRTVM est occulta subreptio. Vergilius Georg. lib. IV (346):

     Vulcani Martisque dolos et dulcia furta.
{%Furtum%}, insidiae. Sallustius lib. I (112): 'illo profectus
vicos castellaque incendere et fuga cultorum deserta igni
vastare, neque late aut † fetustissimus, metu gentis ad furta
belli peridoneae'. ― Vergilius Aen. lib. XI (515):



     furta paro belli convexo in tramite silvae,
     ut bivias armato obsidam milite fauces.
     


{%Fures%} etiam servi sunt dicti. Vergilius in Bucolicis (III,
16):

     quid domini faciant, audent cum talia fures?
FIDVCIA est audacia. Sallustius lib. II (111): 'ita fiducia quam
argumentis purgatiores dimittuntur'. {%Fiducia%}, confidentia.
Vergilius Aen. lib. IX (188):

     cernis quae Rutulos habeat fiducia rerum.
FATIGARE, cohibere, conprimere. M. Tullius de Officiis lib. III
(73): 'qui non verbis sunt et disputatione philosophorum, sed
vinculis et carcere fatigandi'. {%Fatigare%}, conmovere,
perturbare. Vergilius Aen. lib. I (280):

     quae mare nunc terrasque metu caelumque fatigat.
FRIGORIS quae sit significatio, manifestum est; ut Vergilius
Georg. lib. II (344):



     frigusque caloremque
     inter.
     


et Lucretius (IV, 219):



     frigus ut a fluviis, calor ab [311 M.] sole, aestus ab undis
     aequoris.
     


{%Frigus%}, metus. Vergilius Aen. lib. I (92):

     extemplo Aeneae solvuntur frigore membra.
{%Frigus%}, aeris natura. Vergilius Georg. lib. II (256):



     at sceleratum exquirere frigus
     difficile est.
     


{%Frigidum%}, venenatum. Vergilius in Bucolicis (VIII, 71):

     frigidus in pratis cantando rumpitur anguis.
{%Frigidus%}, mortuus. Vergilius lib. IX (414):



     volvitur ille vomens calidum de pectore flumen,
     frigidus.
     


{%Frigidum%}, segne, inbecille. Vergilius lib. XI (338):



     largus opum et lingua melior, sed frigida bello
     dextera.
     


FERIRE usu significat percutere. Vergilius in Bucolicis (IX, 25):

     cornu ferit ille, caveto.
M. Tullius de suppliciis (in Verr. II, V, 121): 'feriuntur
securi: laetaris tu in omnium gemitu et triumphas'.

{%Ferire%}, sancire, firmare. Vergilius Aen. lib. X (153):



     haut fit mora; Tarchon
     iungit opes foedusque ferit.
     


FOVERE est nutrire, provehere. Vergilius Georg. lib. IV (55):



     hinc nescioqua dulcedine laetae
     progeniem nidosque fovent.
     


et Aen. lib. I (18):

     iam tum tenditque fovetque.
Lucilius lib. XXIX (119):



     ventrem alienum
     maestum fovere ex molito hordeo uti cataplasma.
     


{%Fovere%}, aspargere. Vergilius lib. XII (420):

     fovit ea vulnus lympha longaevus Iapyx.
{%Fovere%}, constituere. Vergilius Georg. lib. IV (43):

     sub terra fovere larem.
et Aen. lib. I (718):



     et interdum gremio fovet, inscia Dido,
     insidat quantus miserae deus.
     


{%Fovere%}, tueri. Vergilius lib. IX (56):



     non obvia ferre
     arma viros, sed castra fovere. [312 M.]
     


FETVM significat plenum. Vergilius Aen. lib. I (51):

     loca feta furentibus austris.
et lib. II (237):



     scandit fatalis machina muros,
     feta armis.
     


Varro Γνῶθι Σεαυτόν (204):



     nón videtis, únus ut
     párvulus Amor árdifeta lámpade.
     


{%Fetum%}, onere levatum. Vergilius lib. VIII (630):

     fecerat et viridi fetam Mavortis in antro.
et Georg. lib. III (176):



     nec tibi fetae
     more patrum nivea inplebunt mulgaria vaccae.
     


Varro de Vita Populi Romani lib. II: 'mensa anteponebatur cum †
cullia acuno †, [in] quo quae veniebant ad fetam amicae
gratulatum, dis mactabant'.

FASCES quam habeant significationem, manifestum est.

Vergilius Georg. lib. II (495):



     illum non populi fasces, non purpura regum
     flexit.
     


{%Fascem%} consulem posuit Vergilius Georg. lib. III (347):

     iniusto sub fasce viam dum carpit.
{%Fascem%}, onus. Vergilius in Bucolicis (IX, 65):

     ego hoc te fasce levabo.
idem Georgicon lib. IV (204):

     ultroque animas sub fasce dedere.
FVNDERE est liquorem defundere. Vergilius lib.V (77):



     hic duo rite mero libans carchesia baccho
     fundit humo.
     


{%Fundere%}, prosternere, iacere. Vergilius Aen. lib. I (192):



     quam septem ingentia victor
     corpora fundat humo.
     


et Aen. lib. II (252):



     <fusi per moenia Teucri>
     <conticuere.>
     


<M. Tullius de suppliciis (in Verr. II, V, 28): 'plerique ut>
fusi sine mente ac sine ullo sensu iacerent'. ― M. Tullius [in]
Philippicarum lib. XIV (1): 'sceleratissimorum hostium exercitum
fusum caesumque cognovi'.

{%Fundere%}, dare. Vergilius in Bucolicis (IV, 23):

     ipsa tibi blandos fundent cunabula flores.
Cicero Tusculanarum lib. V (37): 'ut aut flores aut fruges
fundant aut bacas'. {%Fundere%}, dicere. Vergilius Aen. lib. III
(344):

     talia fundebat lacrimans. [313 M.]
Plautus Asinaria (896):

     ne ílla ecastor fénerato fúndit…
{%Fundere%}, fugare. Vergilius Aen. lib. II (420):



     illi etiam, siquos obscura nocte per umbram
     fudimus insidiis totaque agitavimus urbe,
     apparent.
     


{%Fundere%}, demittere. Vergilius Georg. lib. III (104):

     ruuntque effusi carcere currus.
et lib. X (270):



     cristisque a vertice flamma
     funditur.
     


FILVM dicitur deducta res quaeque ad tenuitatem.

Vergilius lib. X (814):



     extremaque Lauso
     Parcae fila legunt.
     


{%Filum%}, oris liniamentum. Lucilius lib. XXIX (72):

     súrge, mulier, dúc te! ― filum nón malum.
FLAGITIVM veteres vitium quod virgini infertur dici voluerunt.
{%Flagitium%}, periculum. Lucilius lib. XXIX (109):



     qui et poscent minus et praebebunt rectiu' multo
     et sine flagitio.
     


FIDES quid sit, manifestum est; ut Vergilius Aen. lib. I (292):

     cana Fides et Vesta;
et plerumque. {%Fides%}, chordae quae appellantur. M.Tullius in
Hortensio (91): 'ponendae sunt fides et tibiae'.

et Vergilius lib. VI (120):

     Threicia fretus cithara fidibusque canoris.
FACERE apertam habet significantiam. {%Facere%}, rem divinam
religionibus exhibere. Plautus in Aulularia (622):

     múlsi congiálem plenam fáciam tibi fidéliam.
Vergilius in Bucolicis (III, 77):

     cum faciam vitulam pro frugibus, ipse venito.
 INCIPIT PER G LITTERAM  

GRAVE, gravidum. Vergilius Aen. lib. I (273):



     donec regina sacerdos
     Marte gravis.
     


{%Grave%}, plenum. Vergilius in Bucolicis (I, 49):

     non insueta gravis temptabunt [314 M.] pabula fetas.
et Georg. lib. III (317):

     et gravido superant vix ubere limen.
et lib. I Aen. (151):

     tunc pietate gravem ac meritis.
{%Grave%}, fecundum, frugiferum. Vergilius Georg. lib. III (525):



     quid labor aut benefacta iuvant? quid vomere terras
     invertisse gravis?
     


{%Grave%}, secundum consuetudinem ponderosum. Vergilius Georg.
lib. I (162):

     vomis et inflexi primum grave robur aratri.
Terentius Heautontimorumeno (92):

     hui! tám gravis hos, quaéso?
M. Tullius de Officiis lib. III (35): 'aut certe omni pondere
gravior habenda est'.

{%Grave%}, amarum. Varro Quinquatrubus (440):



     absíntium utí
     bibám gravem ét cástoreúm
     levémque róbur.
     


{%Grave%} multum [valde] significare veteres probant.

Titinius Psaltria (87):

     …gravique obsónio convívas.
Nam et {%graviter%} multum intellegitur. Caecilius Plocio (163):

     placére occepit gráviter, postquam emórtuast.
Accius Deiphobo (131):



     at infando hómine, gnato Láerta, Ithacensi éxule,
     quí neque amico amícus umquam gravi' neque hosti hostís
     fuit.
     


Sallustius Hist. lib. III (46): 'namque is praeter solita
vitiosis magistratibus, cum per omnem provinciam infecunditate
bienni proximi grave pretium fructibus esset'. ― M. Tullius de
Officiis lib. I (88): 'nec vero audiendi qui graviter inimicis
irascendum putant'. ― Lucretius lib. I (63):



     humana ante oculos foede cum vita iaceret
     in terris, obpressa gravi sub relligione.
     


Varro Gerontodidascalo (183):

     úbi graves pascántur atque alántur pavonúm greges.
{%Grave%}, grandaevum. Vergilius lib. V (387):

     hic gravis Entellum dictis castigat Acestes.
{%Grave%}, molestum. [315 M.] M. Tullius de Senectute (4): 'quod
numquam tibi senectutem gravem esse senserim'. ― in eodem (67):
'facilius in morbos incidunt [adulescentes], gravius aegrotant,
tristius curantur'. ― Sallustius lib. II (51): 'et continetur
gravis'. {%Grave%}, nocens.

Vergilius Georg. lib. III (415):

     galbaneoque agitare gravi.
M. Tullius de Officiis lib. III (86): 'magnum illud bellum
perfuga unus et gravem adversarium imperi sustulisset'.
{%Grave%}, triste. Accius Erigona (54):



     séd ubi ad finem véntum [est] in quo illum fórs expectabát
     loco,
     † átque Orestes grávi' sacerdos férro prompto adstítuere. †
     


Vergilius lib. VIII (582):



     gravior ne nuntius auris
     vulneret.
     


{%Grave%}, forte. Vergilius lib. XII (458):

     ferit ense gravem Thymbraeus Osirim.
{%Grave%}, utile. M. Tullius de Officiis lib. I (110): 'ut iam
sint alia graviora atque meliora, tamen nos studia nostra naturae
regula metimur'. {%Grave%}, solidum et firmum. Accius Athamante
(194):

     † beneficiis gravem hostium peperisti et grave †.
idem Nyctegresia (487):

     id quód facis gratum ét grave est.
M. Tullius in Hortensio (27): 'unde aut ad agendum aut ad
dicendum copia depromi maior gravissimorum exemplorum, quasi
incorruptorum testimoniorum, potest?' {%Grave%}, sapiens cum
auctoritate. M. Tullius de Officiis lib. I (86): 'quae gravis et
fortis civis et in republica dignus principatu fugiet atque
oderit'. ― et in Hortensio (25): 'quid enim aut Herodoto dulcius
aut Thucydide gravius?' {%Grave%}, necessarium. Lucilius lib.
XXIX (19):



     habeásque <in> animo mi ádmodum causám gravem
     fore, quaé me ab ullo cómmodo abducát tuo.
     


GRASSARI dicitur supra modum saevire. [316 M.] {%Grassari%} etiam
dicimus ambulare. Titinius Veliterna (140):



     vénde thénsam átque mulós; siné [eam]
     pedibús grassari; cónfringe eius supérbiam.
     


Novius Paedio (72):

     Caéretanus síne diploida récta grassatúr via.
idem Paedio (73):

     núnc res me ipsa répremit; saepe hac sum eádem grassatús
     via.
Sallustius in Iugurta (1, 3): 'qui ubi ad gloriam virtutis via
grassatur'. ― Afranius Excepto (135):

     consímili grassantúr via, quibus híc est omni' cúltus.
GARRVLAE dicuntur aves canorae et hilares. Vergilius Georg. lib.
IV (307):

     garrula quam tignis nidum suspendat hirundo.
{%Garrulus%} est rursum cordatus. Varro Periplu lib. I (416): 'in
hac civitate tum regnabat Dionysius, homo garrulus et acer'.

GEMINI dicuntur ex uno utero uno die editi. Vergilius lib. VIII
(631):



     geminos huic ubera circum
     ludere pendentis pueros.
     


{%Geminum%} rursum simile. Pacuvius Hermiona (174):

     par fórtitudo, gémina confidéntia.
{%Geminae%}, duae. Vergilius lib. VI (893):



     sunt geminae Somni portae, quarum altera fertur
     cornea.
     


GERERE est habere. Vergilius Aen. lib. II (89):



     et nos aliquod nomenque decusque
     gessimus.
     


{%Gerere%}, ferre. Vergilius lib. VII (455):

     bella manu letumque gero.
et idem eodem libro (188):

     laevaque ancile gerebat.
{%Gerere%}, facere. Vergilius lib. IX (203):



     nec tecum talia gessi,
     magnanimum Aenean et fata extrema secutus.
     


GRADVS consuetudine sunt per quod ad altiora domorum et
aedificiorum omnium scanditur. Vergilius Aen. lib. I (448):

     aerea cui gradibus surgebant limina.
{%Gradus%}, pedum gradientium vicissitudo. [317 M.] Vergilius
Georg. lib. III (191):



     gradibusque sonare
     conpositis.
     


{%Gradus%}, firmitas standi. M. Tullius de Officiis lib. I (80):
'nec tumultuantem de gradu deiciunt'.

GESTIRE est cupere. Lucilius lib. XXX (2):

     quanto aurire animus Musarum ex fontibu' gestit.
{%Gestire%}, laetum esse. Vergilius Georg. lib. I (387):

     et studio incassum videas gestire lavandi.
 INCIPIT PER H LITTERAM.  

HERBA est viride pecorum pabulum. Vergilius Georg. lib. I (134):

     et sulcis frumenti quaereret herbam.
{%Herbam%} veteres palmam vel victoriam dici volunt.

Vergilius Georg. lib. III (498):



     atque inmemor herbae
     victor ecus.
     


Accius Meleagro (444):



     gaúdent, currunt, célebrant, herbam cónferunt, donánt,
     tenent,
     pró se quisque cúm corona clárum conestát caput.
     


Afranius Excepto (145):

     fít opu' luculéntum hoc. víci: herbam det.
HABERE, satis esse. Vergilius lib. XII (296):

     hoc habet; haec melior magnis data victima divis.
{%Habere%} planum est quid significet; ut Vergilius Aen. lib. IV
(29):

     habeat secum servetque sepulchro.
Terentius Andria (39):

     quod hábui summum prétium persolví tibi.
{%Habere%}, tenere, occupare. Vergilius Aen. lib. II (290):

     hostis habet muros.
Lucilius lib. XXIX (4):

     hoc tum ílle habebat ét fere omnem Apúliam.
Plautus Aulularia (657):

     póstremo hunc iam pérscrutavi: níhil habet…
Terentius Andria (82):



     certe cáptus est:
     habét.
     


{%Habere%} rursus habitare. Sallustius in Catilinae bello (52,
13): 'credo, falsa existimans ea quae de inferis memorantur: [318
M.] diverso itinere malos a bonis loca taetra, inculta, foeda
atque formidulosa habere'. ― Vergilius lib. VII (131):

     quae loca quive habeant homines.
Afranius Excepto (136):

     ubi hic Moschis, quaéso, habet meretríx Neapolítis?
Accius Philocteta (537):

     úbi habet? Vrbe agróne?
Plautus Aulularia (5):

     patri, avo iam huius, qui nunc hic habet.
{%Habere%}, dicere. Terentius in Eunucho (399):



     labóre, alieno mágno partam glóriam
     verbo in se transmovet qui habet salem;
     quod ín te est.
     


{%Habere%}, facere. Varro Ταφῇ Μενίππου (539): 'saltem infernus
tenebrio, κακὸς δαίμων; atque habeat homines sollicitos, quod eum
peius formidant quam fullo ululam'. ― M. Tullius de Republica
lib. III (24): 'nam cum quaereretur ex eo, quo scelere inpulsus
mare haberet infestum uno myoparone: «eodem», inquit, «quo tu
orbem terrae»'. {%Habere%}, audire. Lucilius lib. XXVIII (10):

     habés omnem rem: tímeo ne accussér…
Terentius in Hecyra (194):

     habés omnem rem; pérgam quo coepi hóc iter.
{%Habere%}, dirigere. Lucilius lib. XXIX (52):

     huc, álio cum iter habéret, praeteriéns venit.
HABITARE est inhabitare. ― {%Habitare%}, uti. Varro Sermone
Latino lib. III (63): 'utrumque mulieres, et epicrocum viri
quoque habitarunt'. ― idem Rerum Divinarum lib. XVI (66): 'hoc
nomine antiquos secundis rebus comas habitasse'.

HIARE est aperiri. Sallustius Hist lib. IV (17): 'atque hiavit
humus multa vasta et profunda'. {%Hiare%}, mirari, stupere.
Vergilius Georg. lib. II (508):



     hunc plaussus hiantem
     per cuneos geminatus enim plebisque patrumque.
     


et Aeneidos lib. VI (498):

     inceptus clamor frustratur hiantis.
Varro Marcipore (277): [319 M.] 'quid? qui vident et circumstant,
non rident?' ― 'credo ridere: hiantis video, ridentis non
audio'.

HORRENDVM significat vitabile et terribile. Vergilius lib. VI
(99):

     horrendas canit ambages antroque remugit.
{%Horrendum%}, novum et admirandum. Vergilius Aen. lib. III (26):

     (horrendum dictu!) video mirabile monstrum.
idem lib. VIII (564):



     nascenti cui tris animas Feronia mater
     (horrendum dictu!) dederat.
     


{%Horrendum%}, ridiculum. Vergilius Georg. lib. II (387):

     oraque corticibus sumunt horrenda cavatis.
HAVRIRE significat exaurire vel impleri. Lucretius lib. IV (2):



     iuvat integros accedere fontis
     atque aurire.
     


Lucilius lib. XXX (2):

     quantum aurire animus Musarum ex fontibu' gestit.
{%Haurire%}, avare sumere. Cicero Tusculanarum lib.V (16): 'cum
inexplebili cupiditate, quo afluentius voluptates undique
hauriat, eo gravius ardentiusque sitientem'.

Vergilius lib. I (738):



     ille inpiger ausit
     spumantem pateram et pleno se proluit auro.
     


{%Haurire%}, defetigare. Vergilius Georg. lib. III (105):



     exultantiaque haurit
     corda pavor pulsans.
     


{%Haurire%}, confodere. Vergilius lib. X (314):

     per tunicam squalentem auro latus aurit apertum.
{%Haurire%}, accipere vel audire. Vergilius lib. XII (25):



     haec haut mollia fatu
     sublatis aperire dolis; simul hoc animo hauri.
     


et lib. IV (359):

     vocemque his auribus ausi.
{%Haurire%}, tenere. Vergilius Georg. lib. IV (426):



     et medium sol igneus orbem
     auserat.
     


HONOR est dignitas. M. Tullius Epistularum [320 M.] ad Caesarem
lib. I (1): 'tu cum ea, quae es ab senatu summo cum honore tuo
consecutus'. {%Honor%}, gratia, pulchritudo. Vergilius Georg.
lib. II (404):

     frigidus et silvis aquilo decussit honorem.
et lib. I (Aen. 590):



     lumenque iuventae
     purpureum et laetos oculis adflarat honores.
     


{%Honor%}, substantia, delectatio. Vergilius Georg. lib. IV
(326):

     en etiam hunc ipsum vitae mortalis honorem.
{%Honor%}, cultura, observantia. Vergilius lib. VIII (76):

     semper honore meo, semper celebrabere donis.
{%Honor%}, integritas, pudicitia. Vergilius Aen. lib. I (28):

     et rapti Ganymedis honores.
{%Honor%}, sacrificium, litatio. Vergilius lib. VIII (102):



     forte die sollemnem illo rex Arcas honorem
     Amphitryonadae magno divisque ferebat.
     


Plautus Aulularia (16):



     ecquíd maiorem fílius
     mihi honórem haberet quam éius habuissét pater.
     


{%Honos%}, dilectus, amor. Vergilius lib. XII (56):



     per siquis Amatae
     tangit honos animum.
     


{%Honor%}, hostia. Vergilius Aen. lib. III (118):

     meritos aris mactabat honores.
{%Honor%}, praemium. Vergilius lib. V (249):

     ipsis praecipue ductoribus addit honores.
Lucilius lib. XXX (56):



     cuius vultu ac facie ludo ac sermonibu' nostris
     verginis hoc pretium atque hunc reddebamus honorem.
     


{%Honor%}, sepultura. Vergilius lib. VI (333):

     cernit ibi maestos et mortis honore carentis.
Lucilius lib. XXVII (XXVIII, 49):

     núllo hono<re>, <núllo> <he>redis flétu, nullo fúnere.
 INCIPIT PER I LITTERAM.  

INVITARE apertam habet significantiam. Vergilius lib. V (485):



     celeri certare sagitta
     invitat qui forte velint et praemia ponit.
     


Terentius Heautontimorumeno (185): [321 M.]

     quam véllem Menedemum ínvitatum, ut nóbiscum esset ámplius!
M. Tullius in Verrem actione II (I, 65): 'rogat Rubrium ut quos
ei conmodum siet invitet'. ― Lucilius lib. XXX (116):

     contra haec invitasse aut instigasse videntur.
M. Tullius de Senectute (57): 'ad quem fruendum non modo
retardat, verum etiam invitat atque adlectat senectus'.
{%Invitare%} est delectare. Vergilius Georg. lib. I (302):

     invitat genialis hiemps curasque resolvit.
Turpilius Thrasyleone (201):



     corónam, mensam, tálos, vinum, haec huiúsmodi,
     quibu' rébus vita[m] amántum invitarí solet.
     


idem Philopatro (181):

     lúcus ipse invítat hercle hic Véneris.
M. Tullius in Hortensio (80): 'voluptates autem nulla ad res
necessarias invitamenta adferunt senibus'. ― idem de Republica
(inc. 1): 'idque ipsa natura non invitaret solum, sed etiam
cogeret'. {%Invitare%} significat replere. Plautus Amphitryone
(283):

     mirum si ínvitavit sése in cena plúsculum.
Lucilius (XXX, 52):

     pulchre invitati acceptique benigne.
Turpilius Epiclero (71):

     nón invitat plúsculum sese, út solet?
idem Leucadia (132):

     ínvitavit [viri] plúsculum hic sese in prándio.
Sallustius Hist. lib. IV (11): 'reversi postero die, multa, quae
properantes deseruerant in castris, nacti, cum se ibi vino
ciboque laeti invitarent'. ― Lucilius lib. XXX (54):



     scito etenim bene longincum mortalibu' morbum
     in vino esse, ubi qui invitavit dapsilius se.
     


Varro Sesqueulixe (461):

     ipsum ávide vino invítari poclís large atque benígne.
IVXTA est proxume. Vergilius Aen. lib. IV (255):

     humilis volat aequora iuxta.
{%Iuxta%}, [est] coniunctim. Varro de Vita Pop. Rom. lib. I: [322
M.] 'cum interea in lucubrando faceret iuxta ancillas lanam'.
{%Iuxta%} rursum similiter. Sallustius in Iugurtae Bello (85,
33): 'hiemem atque aestatem iuxta pati'.

Plautus Trinummo (197):

     iuxtáque eam curo cúm mea.
Varro Papia Papae, περὶ ἐγκωμίον (376): 'qui potest laus videri
vera, cum motus saepe furacissimus ac nequissimus civis iuxta ac
Publius Africanus? ― Plautus Aulularia (682):

     dixí tibi, mater: iúxta mecum rém tenes.
INSOLENS inpudens et audax dicitur consuetudine. M. Tullius ad
Caesarem iuniorem lib. II (21): 'insolens, adrogans, iactans'. ―
idem de Senectute (31): 'nec erat ei verendum, ne vera praedicans
de se nimis videretur aut insolens aut loquax'. {%Insolens%}
rursum non solens. Terentius in Andria (907):

     quíd tu Athenas ínsolens?
Pacuvius Atalanta (60):

     quae aégritúdo ínsoléns méntem adtémptát tuám ?
Turpilius Demetrio (15):



     timére occepi, ínterdum oscitárier:
     inéptus quid mihi véllem ex insoléntia
     nescíbam.
     


idem Leucadia (100):



     quem olim óderat, sectátur ultro ac détinet;
     ille ínsolens autem út fastidit cárnifex!
     


Accius Diomede (275):



     ita [ef]flétu et tenebris ópstinatus spéciem amisi lúminis
     conspíciendi insoléntia.
     


Sallustius in Catilina (3, 4): 'quae tametsi animus aspernabatur,
insolens malarum artium'. ― Cicero de Oratore (I, 99): 'sed
mehercule istius disputationis insolentia atque earum rerum, quae
quasi in arte traduntur, inscitia'.

INGENIVM est naturalis sapientia. Sallustius in Catilinae Bello
(8, 5): 'ingenium nemo sine corpore exercebat'.

{%Ingenio%} veteres dixerunt et sua sponte vel natura.

Naevius Lycurgo (21):



     vos quí regalis [323 M.] córporis custódias
     agitátis, ite actútum in frundiferós locos,
     ingénio arbusta ubi náta sunt, non óbsitu.
     


Sallustius Hist. lib. III (28): 'castrisque conlatis pugna tamen
ingenio loci prohibebatur'. ― Vergilius Georg. lib. II (177):



     nunc locus arvorum ingeniis, quae robora cuique,
     quis color.
     


INMANE significat ingens. Vergilius lib. VI (19):

     posuitque inmania templa.
{%Inmane%}, foedum. Accius Andromeda (113):

     inmáni tabe témplum, obvallatum óssibus.
{%Inmane%} rursum minime bonum, [et] nocens. Accius Medea (411):

     prima éx inmani víctum ad mansuetum ápplicans.
Vergilius Georg. lib. IV (458):

     inmanem ante pedes hydrum moritura puella.
Accius Philocteta (560):

     Phrygiam mití more esse, ánimo inmani Graéciam.
M. Tullius de Republica lib. III (32): 'quippe si ita sensit ut
loquitur, est homo inpurus; sin aliter, quod malo, oratio est
tamen inmanis'. ― idem de Officiis lib. I (57): 'quo
detestabilior illorum inmanitas, qui et laceraverunt omni scelere
patriam'. ― Vergilius Aen. lib. I (347):

     Pygmalion, scelere ante alios inmanior omnes.
Varro Meleagris (299):



     adde hýdram Lernaeam ét draconem Hespéridum, quotquot
     béstiae
     fuérunt inmanés.
     


INTESTATVS est qui sine testamento perit. {%Intestatus%} est
rursum cuius verbis fides non habetur. Pomponius Pictoribus
(113):

     ípsus cum uno sérvo senex intéstato proficíscitur.
INVADERE est adpetenter incipere. Vergilius lib. IX (186):

     aut pugnam aut aliquid iamdudum invadere magnum.
Lucilius lib. XXX (117):

     ut semel in Caeli pugnas te invadere vidi.
{%Invadere%} rursum quasi in vadum ruere. Accius Athamante (192):

     ut [324 M.] prófugiens hostem ínimici invadam ín manus?
IVBERE est cogere aliquid ut fiat. Vergilius lib. IX (233):

     ac Nisum dicere iussit.
{%Iubere%} est velle. Lucilius Satyrarum lib. VI (1):

     salvere iubere salutem est mittere amico.
Terentius in Andria (533):

     iubeó Chremetem.
Vergilius Aen. lib. III (261):

     sed votis precibusque iubent exposcere pacem.
INPVRVS est aliquo vitio maculatus. M. Tullius in Verrem, actione
II (I, 62): 'quam multis illum ingenuis, quam multis matribus
familias in illa taetra atque inpura legatione vim adtulisse
existimatis?' ― Lucilius lib. XXVI (49):

     cóniugem infidámque, † flaticam fámiliam, inpurám domum.
{%Inpurus%}, inprobus. M. Tullius de Republica lib. III (32):
'sed iuventuti nostrae minime audiendus: quippe si ita sensit ut
loquitur, est homo inpurus'. ― Terentius in Eunucho (234):



     meí loci atque órdinis
     hóminem haud inpurum.
     


INBVERE est initiare. Varro Synephebo, περὶ ἐμμονῆς (515):



     quid te fácere oportet lítteris
     ínbutum solís Minervae?
     


M. Tullius de Officiis lib. I (118): 'plerumque autem parentium
praeceptis inbuti ad eorum consuetudinem morisque deducimur'. ―
Vergilius lib. VII (541):



     promissi dea facta potens ubi sanguine bellum
     inbuit.
     


{%Inbuere%} est inficere. Accius Philocteta (552):



     cum ex víperino mórsu venae víscerum
     venéno inbutae taétros cruciatús cient.
     


hoc in doctis intellectibus habemus. Cicero de Finibus Bonorum et
Malorum (I, 60): 'accedit mors, quae, quasi saxum Tantalo,
semper inpendet; tum <superstitio>, qua qui est inbutus, quietus
esse numquam potest'.

ILICO significat statim, mox. Pacuvius Medo (235): [325 M.]

     repúdio auspicium: régrediundum est ílico.
Caecilius Notho Nicasione (117):

     ílico ánte óstium híc érimus.
{%Ilico%}, illo. Turpilius Leucadia (105):

     sed quám longe est,cum isti <ílico>!
{%Ilico%}, in eo loco. Naevius Belli Poenici lib. VI (44):

     septimum decimum annum ilico sedent.
Accius Eurysace (373):

     ílico, inquam, habitáto, nusquam própius!
Hemina Hist. lib. I (9): 'et tum quo irent nesciebant; ilico
manserunt'. ― 'his persuadetur, ilico manerent'. ― 'pars ilico
manent'. ― Caecilius Notho Nicasione (118):

     manéte ílicó.
IGNOSCITE est veniam date. Vergilius Georg. lib. IV (489):

     ignoscenda quidem, scirent si ignoscere Manes.
{%Ignoscite%} rursum noscite vel discite. Varro Gloria, περὶ
φθόνου (218):



     vosque ín theatro, quí voluptatem aúribus
     huc aúcupatum cóncucurristís domo,
     adéste, et a me quaé feramus gnóscite,
     domum út feratis éx theatro lítteras.
     


ITER est via. Vergilius lib. VI (542):

     hac iter Elysium nobis.
{%Iter%}, navigatio. Terentius in Hecyra (415):



     "ain tú tibi hoc incómmodum evenísse iter?" ―
     "non hércle verbis, Pármeno, dicí potest
     tantúm quam re ipsa návigare incómmodum est."
     


INNOCENS est bonum et nulli nocens. Vergilius Aen. lib. VII
(229):



     litusque rogamus
     innocuum.
     


{%Innocens%} rursum integer et incorruptus. Sallustius in Iugurta
(46, 1): 'ubi quae Metellus agebat ex nuntiis accepit, simul de
innocentia eius certior Roma factus, diffidere suis rebus; ac tum
demum veram deditionem facere conatus est'.

INDVLGERE, augere. Lucilius lib. XXIX (26):



     tú qui iram indulgés nimis,
     manús a muliere ábstinere [326 M.] mélius est.
     


{%Indulgere%} est veniam dare. Vergilius lib. X (624):



     tolle fuga Turnum atque instantibus eripe fatis:
     hactenus indulsisse vacat.
     


{%Indulgere%}, dare, detinere. Vergilius Aen. lib. IV (51):

     indulge hospitio causasque innecte morandi.
et lib. IX (165):

     indulgent vino et vertunt crateras aenos.
{%Indulgere%}, spatium maius dare. Vergilius Georg. lib. II
(276):



     sin tumulis adclive solum collesque supini,
     indulge ordinibus.
     


{%Indulgere%}, temperare, clementem esse. Vergilius Georg. lib.
II (344):



     si non tanta quies iret frigusque caloremque
     inter et exciperet caeli indulgentia terras.
     


M. Tullius de Officiis lib. III (112): 'magnus vir in primis, et
qui perindulgens in patrem, idem acerbe severus in filium'.

INANE, vacuum, sine pondere. Vergilius Georg. lib. III (170):

     atque illis iam saepe rotae ducantur inanes.
{%Inane%}, concavum. Vergilius lib. V (673):

     galeam ante pedes proiecit inanem.
{%Inane%}, leve. Vergilius Georg. lib. IV (105):

     instabiles animos ludo prohibebis inani.
et Aen. lib. IV (210):

     et inania murmura miscent.
IACET significantiam habet manifestam; ut est Verg. in Bucolicis
(VI, 14):

     Silenum pueri somno videre iacentem.
et (VII, 54):

     strata iacent passim sua quaeque sub arbore poma.
M. Tullius de suppliciis in Verrem (II, V, 118): 'patres hi, quos
videtis, iacebant in limine'. {%Iacet%}, plenum est, oneratum.
Vergilius Georg. lib. III (354):



     sed iacet aggeribus niveis informis et alto
     terra gelu late.
     


{%Iacet%}, per plurimum porrigitur. Vergilius Georg. lib. III
(343):

     tantum campi iacet.
{%Iacet%}, sordet, neclectus est. Lucilius lib. XXX (3):

     et sua perciperet retro rellicta iacere.
Lucretius [327 M.] lib. I (62):



     humana ante oculos foede cum vita iaceret
     in terris.
     


INPROBVM est, sicuti manifestum est, minime probum. M. Tullius
Epistola ad Caesarem, lib. I (fr. 3): 'debes odisse inprobitatem
eius, quia inpudentissimum nomen delegerit'. {%Inprobum%},
saevum. Vergilius lib. X (727):



     lavit inproba taeter
     ora cruor.
     


et Georg. lib. III (430) :



     tum piscibus atris
     inprobus ingluviem ranisque loquacibus explet.
     


et Lucilius lib. XXX (78):



     inprobior multo, quam de quo diximus ante,
     quanto blandior haec, tanto vehementiu' mordet.
     


{%Inprobum%}, turpe. Lucilius lib. XXX (115):

     omnes formonsi, fortes tibi, ego inprobus? esto.
IACERE significat emittere: unde et {%iaculum%}. Vergilius lib. V
(642):



     sublataque procul dextra conixa coruscat
     et iacit.
     


M. Tullius in Verrem, de signis (II, IV, 24): 'in quem scyphum de
manu iacere conatus est'.

{%Iacit%}, habet, ponit. Vergilius Georg. lib. IV (294):

     omnis in hac certam regio iacit arte salutem.
M. Tullius Philippicarum lib. I (1): 'in quo templo, quantum in
me fuit, ieci fundamenta pacis'. {%Iacit%}, facit. Lucilius lib.
XXVI (81):

     ágere in iaciéndo siquost víneis actís opus[t].
IACTARI est dimitti, dependere. Vergilius Georg. lib. III (86):

     et dextro iactata recumbit in armo.
{%Iactare%}, volvere. Vergilius Aen. lib. I (227):

     atque illum talis iactantem pectore curas.
{%Iactare%}, plagis sternere. M. Tullius in Verrem actione II (I,
67): 'iactatur domi suae vir primarius et homo honestissimus;
pro se quisque manus adfert'. {%Iactare%}, fatigare. Vergilius
[328 M.] Aen. lib. I (29):



     iactatos aequore toto
     Troas.
     


et (I, 668):

     iacteturque odiis Iunonis iniquae.
{%Iactare%}, ambitiosius gloriari. Vergilius lib. VI (815):



     quem iuxta sequitur iactantior Ancus,
     nunc quoque iam nimium gaudens popularibus auris.
     


item lib. X (322):

     ecce Pharo, voces dum iactat inertis.
Lucilius lib. XVIII (XXVIII, 50):

     in re agenda ipsa ridicula † id adque adsederet. †
{%Iactare%}, iactu mittere. Vergilius Aen. lib. II (478):

     et flammas ad culmina iactant.
{%Iactare%}, excutere, conmovere. Varro Eumenidibus (132):



     tibi núnc sémivirí
     teretem comam volantem iactant tibi galli.
     


INVOLVERE significat volutum superinponere. Vergilius Georg. lib.
I (282):

     scilicet atque Ossae frondosum involvere Olympum.
{%Involvere%}, tegere. Vergilius Aen. lib. II (250):



     vertitur interea caelum et ruit oceano nox,
     involvens umbra magna terramque polumque
     Myrmidonumque dolos.
     


{%Involvere%}, inplicare. M. Tullius ad Caesarem iuniorem lib. I
(fr. 9): 'sed quod viderem nomine pacis bellum involutum fore'.
{%Involutum%}, occupatum, conprehensum. Varro Sexagesi (486 =
Enn. Alex. 48):

     "adest fax ínvoluta incéndio."
INTERPRES dicitur obscuri dissertor. Vergilius Aen. lib. III
(359):

     Troiugena, interpres divûm.
{%Interpres%}, auctor. Vergilius Aen. lib. IV (608):

     tuque harum interpres curarum et conscia Iuno.
INPONERE significat supra ponere. Vergilius Aen. lib. IV (453):

     vidit, turicremis eum dona inponeret aris.
{%Inponere%}, dare. Vergilius Aen. lib. IV (639):

     finemque inponere curis.
INTENTVM, sollicitum, suspensum. Vergilius lib.V (137):

     intenti expectant signum.
{%Intentum%}, [329 M.] extensum. Vergilius lib. V (136):

     considunt transtris intentaque brachia remis.
{%Intendere%}, innectere, inligare. Vergilius Aen. lib. II (236):



     et stuppea vincula collo
     intendunt.
     


M. Tullius in Hortensio (31): 'quaero enim non quibus intendam
rebus animum, sed quibus relaxem'.

IMAGO dicitur similitudo. Vergilius Aen. lib. II (772):



     atque ipsius umbra Creusae
     visa mihi ante oculos et nota maior imago.
     


{%Imago%}, vagina. Vergilius lib. VII (179):

     curvam servans sub imagine falcem.
INCREPAT et INCREPITAT paria sunt, et est aut incusare aut
insultare. Vergilius Georg. lib. IV (138):

     aestatem increpitans seram.
et lib. X (900):

     hostis amare, quid increpitas mortemque minaris?
et lib. IX (559):



     quem Turnus pariter cursu teloque secutus
     increpat his victor.
     


M. Tullius in Hortensio (55): 'tum ψευδομένους et soritam et
totam dialecticam aut inludis aut increpas'.

{%Increpare%}, sonare. Vergilius lib. VIII (527):

     iterum atque iterum fragor increpat ingens.
et lib. IX (503):



     at tuba terribilem sonitum procul aere canoro
     increpuit.
     


INVEHI dicitur vehi. Vergilius lib. V (122):

     Centauro invehitur magna.
{%Invehi%}, adgredi, increpare. M. Tullius ad Caesarem iuniorem
lib. III (fr. 26): 'itaque in eum Pansa vehementer est invectus'.

INTENDERE est sollicite [et] diligenter intueri. Vergilius lib. V
(137):

     intenti expectant signum.
{%Intendere%}, extendere. M. Tullius de suppliciis (in Verr. II,
V, 30): 'tabernacula carbaseis intenta velis conlocabat'. ― et de
Senectute (37): 'intentum enim animum, tanquam arcum, habebat
[330 M.] nec languens succumbebat senectuti'.

INMITTERE demittere ad prolixitatem. Lucilius lib. XXX (118):

     neque barbam inmiseris istam.
Vergilius Aen. lib. III (593):

     respicimus. dira inluvies inmissaque barba.
INDVCERE, fingere, inmittere. M. Tullius de Officiis lib. III
(38): 'hinc ille Gyges inducitur a Platone'.

{%Inducere%}, persuadere. Lucilius lib. XXIX (77):

     Hýmnis, ego animum síc induco, quód tu ab insano aúferas.
{%Inducere%}, instituere, confirmare. Lucilius lib. XXVII (51):

     aút quod animum indúxit semel et útile ominó putat.
{%Induci%}, delectari. Lucilius lib. XXVI (58):

     véterem historiam, indúctus studio, scríbis ad amorés tuos.
{%Induci%} est aliquibus fallaciis decipi. Lucilius lib. XXX
(120):



     quid quaerimus acre
     inductum cantu stolidum?
     


INSVLTARE dicitur insilire. Vergilius Georg. lib. III (117):

     insultare solo et gressus glomerare superbos.
{%Insultare%}, iniuriosius aliquid dicere. Lucilius lib. XXIX
(41):

     insúlta miserum tú quoque in me!
INTERFICERE, occidere. Lucilius lib. XXIX (91):

     príu' non tóllas quam [Tulli] ánimum ex homine atque hóminem
     ipsum interféceris.
M. Tullius de Officiis lib. II (14): 'ab isdemque quae nocent
interficiuntur'. {%Interficere%}, perdere, concremare. Vergilius
Georg. lib. IV (330):

     fer stabulis inimicum ignem atque interfice messes.
{%Interficere%}, consumare, finire. Lucilius lib. XXVIII (43):

     "píscium magnam átque altilium vim ínterfecisti." ― "haút
     nego."
INTERPELLARE, adire, conmonere. {%Interpellare%}, dicere, docere.
Lucilius lib. XXVIII (XXIX, 42):

     verúm [331 M.] tu quid agis? ínterpella me, út sciam.
IRE est ambulare. Vergilius Georg. lib. III (517):

     it tristis arator.
{%Ire%}, accumbere. Lucilius lib. XXVIII (XXIX, 30):

     Chremés in medium, in súmmum ierat Demaénetus.
INSIGNE dicitur magnum vel praestans. Vergilius Aen. lib. I (10):

     insignem pietate virum.
{%Insigne%}, utile, necessarium. Lucilius lib. XXVII (12):



     cócu' non curat caúda insignem esse íllam, dum pinguís siet:
     síc amici ánimum quaerunt, rém parasiti ac dítias.
     


INPEDIRE est inplicare, involvere. Vergilius lib.V (592):



     haut aliter Teucrûm nati vestigia cursu
     inpediunt.
     


{%Inpedire%}, sordidare, ad probrum ducere. Plautus Amphitryone
(fr. X):



     ímmo ego hunc, Thebáni cives, quí domi uxorém meam
     ínpudicitia ínpedivit.
     


 INCIPIT PER L LITTERAM.  

LAEVVM, adversum. Vergilius in Bucolicis (I, 16):

     saepe malum hoc nobis, si mens non laeva fuisset.
{%Laeva%}, prospera. Vergilius Georg. lib. IV (6):



     siquem
     numina laeva sinunt auditque vocatus Apollo.
     


LAC, sucus maternus quo animalia nutriuntur. Vergilius in
Bucolicis (III, 6):

     et lac subducitur agnis.
{%Lactes%} dicuntur intestina. Titinius Psaltria (90):

     …farticulá, cerebellum, láctes agninás…
Plautus Curculione (319):

     íta, cibi vacívitate, vénio lassis láctibus.
idem Pseudolo (319):

     úna opera alligém fugitivum cánem agninis láctibus.
LEGERE, sicut est in consuetudine, significat oculis scripta
percurrere. Vergilius in Bucolicis (IV, 26):



     at simul heroum laudes et facta parentis
     iam legere. [332 M.]
     


{%Legere%}, accedere. Vergilius Georg. lib. II (44):

     ades et primi lege litoris oras.
et Aen. lib. XI (632):

     inplicuere inter se acies legitque virum vir.
{%Legere%} rursum collegare. Titinius Veliterna (154):

     hódie hostis fugávit; spolia plácide posteriús leget.
Vergilius lib. X (814):



     extremaque Lauso
     Parcae fila legunt.
     


et Georg. lib. I (372):



     atque omnis navita ponto
     humida vela legit.
     


Caecilius Fallacia (50):

     óssiculatim Pármenonem dé via liceát legant.
Varro Vergula Divina (567):



     séd pancárpineó cibó coácto
     líbaménta legéns cadúca víctus.
     


{%Legere%} praeterire Vergilio auctore dicimus, Aen. lib. III
(292):

     litoraque Epiri legimus.
et lib. V (209):

     fractosque legunt in gurgite remos.
{%Legere%} est navigare, praestringere. Vergilius Aen. lib. II
(207):



     pars cetera pontum
     pone legit.
     


{%Legere%} etiam eligere dicitur. Vergilius in Bucolicis (II,
51):

     ipse ego cana legam tenera lanugine mala.
Turpilius Epiclero (56):



     quam légere te optimum ésset atque aequíssimum,
     quacum aétas degenda ét vivendum essét tibi.
     


M. Tullius de Officiis lib. III (13): 'cetera autem, quae
secundum naturam essent, ita legere, si ea virtuti non repugnare
diligentius intendentes invenimus'. {%Legere%} subripere
significat: unde et sacrilegium dicitur, id est: de sacro furtum.
Vergilius in Bucolicis (IX, 21):

     nam quae sublegi tacitus tibi carmina nuper.
Turpilius in Boethuntibus (4):



     qui vérba venatúr mea,
     postís arscedat ét sermonem hinc súblegat.
     


Lucilius lib. XXVIII (58):

     omnia viscatis manibus leget.
Plautus Aulularia (Vidularia, fr. XX):



     séd leno egreditúr foras:
     hinc éx occulto sérmonatus súblegam.
     


{%Legere%} rursum videre. [333 M.] <ab> hoc et {%aquilegi%}.
Vergilius Aen. lib. VI (33):



     quin protinus omnia
     perlegerent oculis, ni iam praemissus Achates
     adforet.
     


et in eodem (754):



     longo ordine possent
     adversos legere.
     


LVSTRA dicuntur ferarum habitacula. Vergilius Georg. lib. II
(471):

     non absunt; illic saltus ac lustra ferarum.
et Aen. lib. III (646):



     cum vitam in silvis inter deserta ferarum
     lustra domosque traho.
     


{%Lustra%} etiam lupanaria dicuntur. Plautus Asinaria (867):



[lustris studet.
idem:]
     ís apud scortum córruptelae et líberis lustrís studet.
     


idem in Casina (242):



     "ubi in lustrá iacuisti?" ―
     "égone in lustra?"
     


Turpilius Lindia (149):

     quíbu' rem rebus déspoliasti, foéde dum in lustrís lates.
Afranius Privigno (241):



     uxórem quaerit fírmamentum fámiliae:
     sciás abesse ab lústris ingeniúm procul.
     


Cicero in Philippicis lib. II (6): 'cum omnes inpuritates
inpudica in domo cotidie susciperes vino lustrisque confectus'.

LINQVERE est dimittere. Vergilius Aen. lib. III (124):

     linquimus Ortygiae portus pelagoque volamus.
et lib. IX (288):

     inque salutatam linquo.
Varro Ταφῇ Μενίππου (516):



     <Meníppus> ille, nóbilis quondám canis,
     hic líquit homines ómnes in terrá, pila.
     


LIMARE, exquirere et delinire, secundum consuetudinem, a {%lima%}
dictum. Plautus Menaechmis (85):

     ánum lima praéterunt.
idem Bacchidibus (fr. XVIII): [334 M.]

     limacés viri;
quod adterant et consumant. {%Limare%} etiam dicitur coniungere.
Plautus Bacchidibus (fr. XVII):



     nec a quóquam acciperes álio mercedem ánnuam
     nisi áb se nec cum quíquam limarés caput.
     


idem Schematico (115):

     nám pater tuu' númquam cum illa étiam limavít caput.
Livius Tereo (28):



     crédito,
     cum íllos † soli mea voluntate númquam limavít caput.
     


Caecilius Pausimacho (139):



     hoc a te póstulo,
     ne cúm meo gnato pósthac limassís caput.
     


Turpilius Leucadia (112):

     véritus sum ne amóris causa cum ílla limassít caput.
LIQVIDVM, suave, dulce. Varro Eumenidibus (131):

     Phrygiós peróssa córnús liquidá canít animá.
{%Liquidum%} est purum. Vergilius lib. VI (202):

     liquidum per aera lapsae.
Varro Serrano, περὶ ἀρχαιρεσιῶν (452):

     húnc vocasset líquida vita in cúriae vestraé faecem.
{%Liquidum%} est prosperum. Plautus Pseudolo (762):



     avi sinistra, auspicio liquido atque ex sententia
     cónfidentia ést inimicos meós me posse pérdere.
     


{%Liquidum%} rursum significat molle et fluxum. Plautus in Milite
(665):

     líquidiusculúsque ero quam véntus est favónius.
idem in Casina (378):

     quóndam prognatís in sortiéndo sors delíquerit.
Varro Divinarum Rerum lib. III: 'Lucius Scipio cum aurum factum
haberet in cista viminea, fulmine ita est ictus, ut cista esset
integra, aurum conliquisset'. ― idem de Proprietate Scriptorum:
'quod aes aut quid aliud eius generis fervefactum conliquisset et
informe esset infusum'. ― Vergilius Aen. lib. I (432):



     aut cum liquentia mella
     stipant.
     


Nevius Lycurgo (48):

     iam sólis aestu cándor cui liquésceret.
{%Liquerit%} significat et reliquerit. Accius Stasiastis (605):
[335 M.]

     tum si ibi dé dolore hoc ánima corpus líquerit.
Naevius Belli Poenici lib. I (24):



     blande et docte percontat, Aeneas quo pacto
     Troiam urbem liquisset.
     


{%Liqui%}, defluere. Vergilius Georg. lib. II (187):

     huc summis licuntur rupibus amnis.
idem Aen. lib. III (27):



     nam quae prima solo ruptis radicibus arbos
     vellitur, huic atro licuntur sanguine guttae.
     


LAVDARE est verbis ecferre. Vergilius (Georg. II, 412):

     laudato ingentia rura.
{%Laudare%} etiam significat nominare. Vergilius Georg. lib. III
(5):

     aut inlaudati nescit Busiridis aras;
id est: nec nominandi. Plautus Captivis (426):

     íd ut scias, Iovém supremum téstem laudo, Hégio.
LVSTRARE, expiare. Vergilius in Bucolicis (V, 74):



     et cum sollemnia vota
     reddemus Nymphis et cum lustrabimus agros.
     


Lucilius Satyrarum lib. II (17):

     lustratu', piatus.
{%Lustrare%}, circumspicere. Vergilius Aen. lib. III (651):



     omnia conlustrans hanc primo ab litore classem
     conspexi venientem.
     


Cicero Tusculanarum lib. V (65): 'ego autem cum omnia
conlustrarem oculis; est enim ad portas Agragianas'.

{%Lustrare%} est circumire. Vergilius lib. VIII (231):

     lustrat Aventini montem.
Livius Aegistho (5):



     tuin lascivum Nerei simum pecus
     ludéns ad cantum clássem lustratúr…
     


{%Lustrare%}, sequi. Vergilius in Bucolicis (II, 12):

     at mecum raucis, tua dum vestigia lustro.
{%Lustrare%}, patefacere. Cicero in Catilinam lib. I (6): 'si
lustrantur, si erumpunt omnia? muta iam istam mentem'. ―
Vergilius Aen. lib. IV (6):

     postera Phoebea lustrabat lampade terras.
{%Lustrari%} dicimus et scortari: a {%lustris%}. Plautus Pseudolo
(1107):

     lúxantur, lustrántur, comedunt quód habent.
Lucilius lib. XXX (27):

     quem sumptum facis in lustris, circum oppida lustrans!
{%Lustrare%}, perspicere, agnoscere. Vergilius lib. VIII (152):

     ille os oculosque loquentis
iamdudum [336 M.] et totum lustrabat lumine corpus.

M. Tullius de Officiis lib. I (57): 'sed cum omnia ratione
animoque lustraveris'.

LIMEN locus stadii dictus. Vergilius lib. V (316):

     corripiunt spatia audito limenque relinquunt.
{%Limen%}, omnis ingressus. Vergilius Aen. lib. II (453):

     limen erat caecaeque fores et pervius usus.
Varro Vergula Divina (568):



     ád quos cúm volucrís venít putíllos
     úsque ad límina † nitida vilis.
     


{%Limen%} non solum quod sub pedibus est dicitur, sed etiam quod
superius est ingressu. Novius Macco Exule (49):



     límen superum, quód mei misero saépe confregít caput;
     ínferum autem, úbi ego omnis dígitos diffregí meos.
     


LEVARE, solvere. Vergilius Aen. lib. II (146):



     atque arta levari
     vincla iubet Priamus.
     


{%Levare%} significat sustinere vel erigere. Vergilius Aen. lib.
I (145):

     levat ipse tridenti.
{%Levare%} rursum relevare. Cicero Tusculanarum lib. V (121):
'alia nulla potuit inveniri levatio'. ― Vergilius in Bucolicis
(IX, 65):

     ego hoc te fasce levabo.
M. Tullius Epistularum ad Caesarem (I, 12): 'iam amplitudinem
gloriamque tuam magno mihi ornamento esse et fore existimo; quî
me levas cura'. ― Pacuvius Periboea (306):

     neque túum te ingenium móderat neque fratérnum ira exiliúm
     levat?
Varro Vergula Divina (566):

     quós non lácte novó leváta páscat.
{%Levare%} etiam minuere. Accius Meleagro (456):

     cave lássitudo pópulitum cursúm levet.
idem Nyctegresia (492):

     íllos suapte indúxit virtus: tú laudem illorúm levas?
Varro περὶ ἐξαγωγῆς (405):

     quemnám te ésse dícám, ferá quí manú córporís férvidós
     fóntium áperís lacús sánguinís téque vitá levás férreo énsí?
     [337 M.]
Vergilius Georg. lib. II (400):



     omne levandum
     fronde nemus.
     


Turpilius Demetrio (19):



     …nunc me ex aliórum ingeniis iúdicat,
     intércapedo quórum amicitiás levat.
     


Varro Quinquatribus (440):



     absíntium utí
     bibám gravem ét cástoreúm
     levémque róbur.
     


LAVTVM significat lotum. Terentius in Phormione (339):

     téne asymbolúm venire unctum átque lautum e bálneis?
{%Lautum%}, mundum. Lucilius lib. XXVI (83):

     málisne esse? laútum e mensa, púere, capturú's cibum?
{%Lautum%}, abundans, conpetens. Varro Gerontodidascalo (194):
'vilico quod † hanc satis si vix putant lautum'.

{%Lautum%} etiam inquinatum vel maculatum. Vergilius Georg. lib.
III (221):

     lavit ater vulnera sanguis.
Accius Stasiastis vel Tropaeo (606):



     vulnére taetro defórmatum,
     suo síbi lautum sanguíne tepido.
     


{%Lautum%}, elegans, suave. Terentius in Eunucho (427):

     …facete, lépide, laute! níhil supra!
Afranius Vopisco (366):



     équidem te numquám mihi
     parasítum, verum amícum, aequalem atque hóspitem
     cotídianum et laútum convivám domi.
     


M. Tullius in Verrem actione II (I, 17): 'Romam ut ex Sicilia
redii, comites istius atque amici, homines lauti et urbani'. ― et
in Hortensio (43): 'quae est igitur philosophia, Socrate? nec
dubito quin, quaecumque sit lautitiam ac victum elegantem
magnifice neque minus quam deceret colere instituisset'.

LENTVM significat tardum. M. Tullius de Republica lib. V (10):
'Marcellus ut acer et pugnax, Maximus ut consideratus et lentus'.
― et in Hortensio (22): 'hunc Crassum, qui lentius, ut scitis,
dicere solebat, [338 M.] ad imitationem quasi nostri generis
contendisse'. {%Lentum%}, securum, otiosum. Vergilius in
Bucolicis (I, 4):

     nos patriam fugimus; tu, Tityre, lentus in umbra.
{%Lentum%}, flexuosum. Vergilius in Bucolicis (V, 16):

     lenta salix quantum pallenti cedit olivae.
idem Georg. lib. I (265):

     atque Amerina parant lentae retinacula viti.
{%Lentum%}, patiens, placidum. M. Tullius in Hortensio (86): 'qui
cum publicas iniurias lente tulisset, suam non tulit'.
{%Lentum%}, facile. Lucilius Satyrarum lib. XI (16):



     <Luciu'> Cotta senex, Crassi pater huiu' Paceni,
     magnu' fuit trico nummariu', solvere nulli
     lentus.
     


{%Lentum%}, tenax. Plautus Menaechmis (94):

     lenta víncla sunt escária.
Vergilius Georg. lib. IV (41):

     et visco et Phrygiae servant pice lentius Idae.
{%Lentum%}, frigidum. Vergilius Georg. lib. I (289):



     nocte leves melius stipulae, nocte arida prata
     tondentur, noctis lentus non deficit umor.
     


Cicero de Oratore lib. II (190): 'neque enim est facile perficere
ut irascatur ei, cui tu velis, iudex, si tu ipse id lente ferre
videare'.

LANGVOR est torpor et inertia. M. Tullius de Officiis lib. I
(123): 'nihil autem magis cavendum est senectuti quam ne languori
se desidiaeque dedat'. {%Languor%}, defectio et dissolutio.
Vergilius lib. IX (435):



     purpureus veluti cum flos suscisus aratro
     languescit moriens.
     


idem lib. XI (68):



     qualem virgineo demessum pollice florem
     seu mollis violae seu languentis hyacinthi.
     


LONGVM est per planum porrectum. Vergilius [339 M.] Georg. lib.
III (54):

     tunc longo nullus lateri modus.
{%Longum%}, altum, erectum. Vergilius Aen. lib. IX (229):

     stant longis innixi hastis et scuta tenentes.
{%Longum%}, diuturnum, perseverans. Vergilius Aen. lib. III
(487):

     et longum Andromachae testantur amorem.
{%Longum%}, saevum, perniciosum. Vergilius Aen. lib. I (749):

     infelix Dido, longumque bibebat amorem.
{%Longe%}, etiam valde. Vergilius Aen. lib. V (406):

     ante omnis stupet ipse Dares longeque recusat.
M. Tullius in Verrem, [de praetura] Siciliensi (II, II, 53): 'hic
longe primus civitatis est Epicrates'. ― et de Officiis lib. I
(69): 'in his et nobilissimi philosophi, longe principes'. ―
Lucilius lib. XXIX (15):



     cum víderim in vitá mea
     ἐπίτευγμα Apelli lónge opera ante alia ómnia.
     


Sisenna Historiarum lib. IV (109): 'egregias et longe praestantis
ac timendas adversariorum opes esse'.

Terentius in Adelphis (65):

     et érrat longe, meá quidem senténtia.
{%Longe%} etiam significat aut temporis prolixitatem, ut
Vergilius Georg. lib. II (80):



     nec longum tempus, et ingens
     exît ad caelum ramis felicibus arbos;
     


aut spatii aestimationem; ut M. Tullius in Clodium et Curionem
(25): 'credo, postquam tibi speculum adlatum est, longe te a
pulchris abesse sensisti'. ― Vergilius lib. XII (52):



     longe illi dea mater erit, quae nube fugacem
     feminea tegat.
     


LVXORIA est contra pudorem et supra modum profusio. M. Tullius de
Officiis lib. I (106): 'intellegimus quam sit turpe diffluere
luxuria, delicate ac molliter vivere'.

{%Luxuria%}, intempestiva abundantia. Vergilius Georg. lib. I
(112):

     luxuriem segetum tenera depascit in herba.
M. Tullius de Oratore lib. II (96): [340 M.] 'ei omnis luxuries
[eium] stilo depascenda'. ― Vergilius Georg. lib. I (191):

     at si luxuria foliorum exuberat umbra.
Cicero in Oratore (81): 'gemmare vites, sitire agros, laetas
segetes, luxoriosa frumenta'.

LAXVM, liberum et remissum. Vergilius Aen. lib. I (63):

     et premere et laxas sciret dare iussus habenas.
idem Georg. lib. II (363):



     et cum se laetus ad auras
     palmes agit, laxis per purum inmissus habenis.
     


{%Laxum%}, non angustum, sed spatii maioris. Vergilius Georg.
lib. III (166):



     et primum laxos tenui de vimine circlos
     cervici subnecte.
     


M. Tullius de Officiis lib. I (139): 'et admittenda hominum
cuiusque modi multitudo, adhibenda cura est laxitatis'.

LOCANDI significatio manifesta est, ut aut operis locandi aut
fundi. M. Tullius Epistola ad Caesarem lib. II (8): 'vel quod
locatio ipsa pretiosa'. ― idem in Verrem, in Frumentaria (II,
III, 55): 'Xenonis Meneni, nobilissimi hominis, uxoris fundus
erat colono locatus'. {%Locare%}, constituere. Vergilius Aen.
lib. I (427):



     hinc alta theatri
     fundamenta locant alii.
     


Lucilius lib. XXX (11):

     haec virtuti' tuae † artis monumenta locantur.
{%Locare%}, marito dare. Plautus in Aulularia (191):

     vírginem habeo grándem, dote cássam atque inlocábilem.
{%Locare%}, parare. Lucilius lib. XXVIII (XXIX, 117):

     haec tum conventus tela insidiasque locavi.
LAETVM, hilarum, sicuti consuetudine. Vergilius Georg. lib. I
(423):

     et laetae pecudes et ovantes gutture corvi.
{%Laetum%}, ferax. Vergilius Georg. lib. I (102):



     laetus ager. nullo tantum se Mysia cultu
     iactat.
     


{%Laetum%}, pingue. Vergilius Georg. lib. II (520):

     glande sues laeti redeunt.
{%Laetum%}, gratia plenum. Vergilius Aen. lib. I (590):



     lumenque iuventae [341 M.]
     purpureum et laetos oculis afflarat honores.
     


{%Laetum%}, plenum, distentum. Vergilius Georg. lib. III (310):

     laeta magis pressis manabunt ubera mammis.
LASSVM dicitur fatigatum. Lucilius lib. XXX (80):



     leonem
     aegrotum ac lassum.
     


{%Lassum%}, marcens, gravatum. Vergilius lib. IX (436):



     lassove papavera collo
     demisere caput.
     


LOCVS significationis manifestae est, ut Vergilius Aen. lib. III
(414):

     haec loca vi quondam.
et (393):

     hic locus urbis erit.
{%Locus%}, genus, nobilitas, dignitas. Accius Eurysace (341):

     …atque, ut vidés, non tenui dé loco.
Sallustius in Catilina (23,1): 'natus haut obscuro loco'.
{%Locum%} decus significare vult Accius Diomede (272):

     non génu' virum ornat: géneri vir fortís loco.
 INCIPIT PER M LITTERAM.  

MACTARE, praecipitare. Accius Antenoridis (125):



     qui aút illorum cópias
     fúndam in campo aut návis uram aut cástra mactabo ín mare.
     


{%Mactare%}, honorare. Accius Didascalicon lib. I (4):



     sapiéntiaéque invíctaé
     grátia átque honóri' pátera Néstorém mactávít
     aúreá.
     


{%Mactare%} est inmolare. Vergilius Georg. lib. IV (546):

     et nigram mactabis ovem lucumque revises.
Lucretius lib. III (52):

     et nigras mactant pecudes et manibu' divis.
Accius Erigona (52):

     quód utinam me suís arquitenens télis mactassét dea!
Varro de Vita Pop. Rom. lib. I: 'quod calendis Iuniis et publice
et privatim fabatam pultem dis mactant'.

{%Mactare%} est magis augere. Vergilius lib. IX (641):

     macte nova virtute, puer.
Cicero Tusculanarum lib. I (40): 'macte virtute'.

Accius Neoptolemo (473):

     ita, ut dixi, mácte his armis, mácte virtuteí patris.
Lucilius Satyrarum lib. V (1):

     macte, inquam, virtute simulque his versibus esto.
Turpilius [342 M.] Boethuntibus (7):

     mácte virtute ésto.
Pacuvius Duloreste (146):

     macte ésto virtute óperaque! omenque ádprobo.
M. Tullius de Republica (I, 67): 'ferunt laudibus, mactant
honoribus'. {%Mactare%} malo adficere significat.

Plautus Amphitryone (fr. I):



     at ego certo cruce
     et † cruciatum mactabo, [exuo] mastigia.
     


idem in Aulularia (535):

     dotátae mactant ét malo et damnó viros.
Novius Gallinaria (39):

     mácto te hisce [verg.] verbénis: macta tú illanc infortúnio!
Pomponius Praecone Posteriore (137):

     át te di omnes cúm consilio, cálve, mactassínt malo!
Accius Epigonis (305):



     maneás, adsis?
     an te éxilio mactém Pelopis
     ex térris?
     


[et] Ennius Telepho (288):

     qui illúm di deaeque mágno mactassínt malo!
Afranius Privigno (264):

     "<á>, a, fulica, béne peristi." ― "dí te mactassínt malo!"
MODICVM in consuetudine pausillum volumus significare;

{%modicum%} veteres moderatum et cum modo dici volunt.

Plautus in Bacchidibus (fr. IV):

     quíbus ingenium in ánimo utibile est, módicum et sine
     vernílitate.
idem Persa (346):

     modice ét modeste est mélius vitam vívere.
et in Milite (1190; cf. 1422):

     modicé sapis.
Ennius Hecuba (175):

     quaé tibi in concubió verecunde ét modice morém gerit.
Accius Bacchis (239):

     ágite módicó gradú; iácite thýrsús levís!
Turpilius Demiurgo (37):



     ergo édepol docta díco: quae muliér volet
     sibí suom amicum esse índulgentem et díutinum,
     modice átque parce eius sérviat cupídines.
     


M. Tullius de Republica lib. II (41): 'statu esse optume
constitutam rempublicam, quae ex tribus generibus illis, regali
et optumati et populari, confusa modice nec puniendo inritet
animum inmanem ac ferum'. ― Varro Ἒχω σε, περὶ τύχης (172):
'sapiens [343 M.] et bonum ferre potest modice et malum fortiter
aut leviter'. ― idem Tithono, περὶ γήρως (548): 'risi multum,
lusi modice [iambis]'. ― Sallustius in Iugurtino Bello (63, 2):
'animus belli ingens, domi modicus, lubidinis et divitiarum
victor'.

MITIS est tranquillus et lenis. Vergilius lib. VIII (88):

     mitis ut in morem stagni placidaeque paludis.
Lucilius lib. XXX (71):

     est illud quoque mite malum, blandum atque dolosum.
M. Tullius in Hortensio (25): 'aut Theopompo acrius aut Ephoro
mitius inveniri potest'. {%Mitis%} est maturus. Plautus in Milite
(1424):

     mítis sum equidem fústibus.
Vergilius in Bucolicis (I, 80):

     sunt nobis mitia poma.
Turpilius Lindia (147):

     miseró mihi mitigábat sandalió caput.
Pacuvius Duloreste (142):

     néc grandiri frúgum fetum pósse nec mitíscere.
M. Tullius de Republica lib. IV (1): 'cumque autumno terras ad
concipiendas fruges patefecerit, hieme <ad conservandas
contraxerit, vere> ad conficiendas relaxarit, aestiva maturitate
alia mitigaverit, alia torruerit'. ― Afranius Divortio (67):

     immo ílli mitem fáxo faciant fústibus.
item M. Tullius de Senectute (28): 'facitque persaepe ipsa sibi
audientiam diserti senis compta et mitis oratio'.

MATER est quae quodvis animai partu edit. Vergilius Georg. lib.
IV (321):

     mater, Cyrene mater.
{%Matrem%} veteres etere nutricem dici volunt. Plautus Menaechmis
(19):



     ita fórma simili púeri, ut matér sua
     non ínternosse pósset, quae mammám dabat,
     neque ádeo mater ípsa quae illos pépererat.
     


Vergilius [Aen.] lib. VIII (632):



     et lambere matrem
     inpavidos;
     id est nutricem. [344 M.]
     


MERVM est solum. Terentius in Phormione (146):

     …níhil habet nisi spém meram.
Varro Τοῦ πατρὸς τὸ παιδίον, περὶ παιδοποιΐας (552):



     ac líberos paráre cui necésse sit?
     non ést merum; nec tu édepol quid simulás tuis.
     


Plautus in Asinaria (155):



     aúrum atque argentúm merum est.
     fíxus hic apút nos animus túus clavo Cupídinis.
     


Varro Sesqueulixe (469): 'Diogenem postea pallium solum habuisse;
et habere Vlixem meram tunicam; pilleum ideo non habere'.
{%Merum%}, sincerum. Pomponius Piscatoribus (120):

     nescíoquid non est hóc merum, quod hic plórat.
Varro Marcipore (286):



     eódem coniecísse mera mirácula
     nescíoqua.
     


idem Eumenidibus (137):

     tu nón insanis, quód tibi vino córpus corrumpís mero?
Cicero de Oratore lib. II (94): 'ecce tibi exortus est Isocrates,
magister istorum omnium, cuius e ludo, tamquam ex equo Troiano,
meri principes exierunt'.

MERET, {%meretur%}. Vergilius lib. X (492):

     qualem meruit Pallanta remitto.
et lib. IV (317):

     si bene quid de te merui.
M. Tullius ad Caesarem iuniorem lib. II (fr. 22): 'quem perisse
ita de re publica merentem consulem doleo'.

Lucilius lib. XXX (121):

     publicitus lege ut mereas praesto est tibi quaestor.
Varro Eumenidibus (157): 'quia plus, inquit, merere debet in quo
est virtus'. ― Vergilius lib. V (801):



     merui quoque. saepe furores
     conpressi.
     


{%Maeret%} rursus dolet. Vergilius Aen. lib. IV (82):

     sola domo maeret vacua.
{%Meret%}, militat. Lucilius Satyrarum lib. XV (26):



     dum miles Hibera
     terrast atque meret ter sex, aetate quasi, annos.
     


idem lib. XI (8):



     annos hic terra iam plures miles Hibera
     nobiscum meret.
     


|| Varro de Vita Pop. Rom. lib. III: 'qui in exercitu donati [345
M.] essent et equo publico mererent'. {%Meret%}, humillimum et
sordidissimum quaestum capit (Varro Rerum Humanarum lib. XX: 'qui
in ordine erat, is aes militare merebat') et ob mercedem laborem
vel infamiam corporis locat. ― Lucilius lib. I (36):

     et mercedimerae legiones.
Varro Agathone (14): 'Duloreste, qui «merita † hominem et servum
facit»'.

unde et {%mercennarii%} et {%meretrices%} dicuntur. ― idem
Eumenidibus (158): 'primum iste, qui meret sestertios vicenos'.

MEDICAMENTVM est quo homines vel animalia cetera curantur. M.
Tullius de Officiis lib. III (92): 'siquis medicamentum cuipiam
dederit ad aquam intercutem'.

{%Medicamentum%} rursum venenum, ut graece φάρμακον, vel producta
eius verbi prima syllaba, quod apud Medos venefici sint plurimi
secundum Vergilius Georg. lib. II (126):



     Media fert tristis sucos tardumque saporem
     felicis mali.
     


et in sequentibus (128):



     pocula si quando saevae infecere novercae
     miscueruntque herbas.
     


Varro περὶ ἐξαγωγῆς (407): 'quaerit ibidem ab Hannibale, cur
biberit medicamentum. «quia Romanis», inquit, «me Prusiades
tradere volebat»'.

MINVTVM est, ut saepius, breve. {%Minutum%}, [est] obscurum, [et]
scrupulosum, ut a Graecis dicitur λεπτομέριμνον. Cicero de
Finibus Bonorum et Malorum lib. I (61): 'ecce autem alii minuti
et angusti et omnia semper desperantes aut malevoli, invidi,
difficiles, lucifugi, maledici, monstruosi'.

MALIGNVM significat consuetudine malevolum. {%Malignum%},
obscurum. Vergilius Aen. lib. VI (270):



     quale per incertam lunam sub luce maligna
     est [346 M.] iter in silvis.
     


{%Malignum%}, gracile, minus ferax. Vergilius Georg. lib. II
(179):

     difficiles primum terrae collesque maligni.
MOLIRI est facere. Vergilius Aen. lib. I (414):

     molirive moram et veniendi poscere causas.
idemque (Aen. I, 563):



     res dura et regni novitas me talia cogunt
     moliri.
     


M. Tullius Philippicarum <III> (6): 'quem nihil aliud agere,
nihil moliri nisi caedem civium atque interitum civitatis
videret'. ― idem et de Senectute (26): 'iners non sit, verum
etiam sit operosa et semper agens aliquid et moliens'.
{%Moliri%}, retinere, morari ac repigrare.

Caecilius Progamo (192):

     ita quód laetitia mé mobilitat, maéror molitúr metu.
Lucilius lib. VII (25):

     muginamur, molimur, subducimur.
{%Moliri%}, exstruere: dictum a {%molibus%}. Vergilius Aen. lib.
I (424):

     molirique arcem et manibus subvolvere saxa.
Accius Philocteta (566):



     ubi hórrifer
     aquilónis stridor gélidas molitúr nives.
     


unde {%demoliri%} dictum est destruere. M. Tullius de Officiis
lib. I (138): 'hanc Scaurus demolitus accessionem adiunxit
aedibus'. ― Cassius Hemina lib. II de censoribus (23): 'et in
area in Capitolio signa quae erant demoliunt'. ― M. Tullius de
Officiis lib. III (66): 'demoliri ea quorum altitudo officeret
auspiciis'.

MOLLE est non durum. Vergilius lib. VIII (415):

     mollibus e stratis opera ad fabrilia surgit.
idem Georg. lib. II (120):

     quid nemora Aethiopum molli canentia lana?
{%Molle%}, recens, novum. Vergilius in Bucolicis (I, 80):



     sunt nobis mitia poma,
     castaneae molles.
     


{%Molle%}, opportunum. Vergilius Aen. lib. IV (423):

     sola viri molles aditus et tempora noras.
item (Aen. IV, 293):



     et quae mollissima fandi
     tempora. [347 M.]
     


{%Molle%}, leve, contemnendum. Vergilius Georg. lib. III (41):

     tua, Maecenas, haut mollia iussa.
M. Tullius de Senectute (5): 'quod ferundum est molliter
sapienti'. {%Molle%}, non arduum nec erectum.

Vergilius in Bucolicis (IX, 7):



     qua se subducere colles
     incipiunt mollique iugum demittere clivo.
     


{%Molle%}, dulce, iucundum. Vergilius Georg. lib. II (470):

     mollesque sub arbore somni.
M. Tullius de Legibus lib. II (38): 'in animos teneros atque
mollis influere quam varios canendi sonos'. ― et idem de
Senectute (2): 'omnis absterserit senectutis molestias, sed etiam
effecerit mollem ac iucundam senectutem'. {%Molle%}, placidum.
Accius Telepho (629):



     nixi próperiter navem ín fugam
     tránsdunt subter sáxa ad laevam, quá mons mollibát mare.
     


M. Tullius de Senectute (10): 'et Hannibalem iuveniliter
exultantem patientia sua molliebat'.

MIRARI significat novo aliquo obstupefieri. Vergilius Aen. lib. I
(455):



     artificumque manus inter se operumque laborem
     miratur.
     


{%Mirari%}, delectari, accendi. Vergilius Georg. lib. III (49):



     seu quis Olympiacae miratus praemia pugnae
     pascit equos.
     


{%Mirari%}, venerari. Vergilius Georg. lib. IV (215):



     ille operum custos; illum admirantur et omnes
     circumstant.
     


MICARE est sortiri digitis. M. Tullius de Officiis lib. III (77):
'dignum esse dicunt, quicum in tenebris mices'. ― et eodem (90):
'quasi sorte aut micando victus alteri cedet'. ― Varro Parmenone
(396): 'micandum erit cum Graeco, utrum ego illius numerum an
ille meum sequatur'. {%Micare%}, per vices sine ordine moveri.
Vergilius Georg. lib. III (84):

     micat auribus [348 M.] et tremit artus.
idem lib. X (396):

     semianimesque micant digiti ferrumque retractant.
et Georg. libro III (439):

     et linguis micat ore trisulcis.
Lucilius lib. XXX (48):

     omnia tum endo muco videas fervente micare.
{%Micare%}, fulgere. Vergilius Aen. lib. I (90):

     micat ignibus aether.
et lib. II (734):

     ardentis clipeos atque aera micantia cerno.
MITTERE manifestam habet significationem, ut Vergilius lib. VIII
(9):

     mittitur et magni Venulus Diomedis ad urbem;
et Georg. lib. III (323):

     in saltus utrumque gregem atque in pascua mittes;
et (Georg. III, 64):

     mitte in venerem pecuaria primus.
{%Mittere%} est excludere. Vergilius Aen. lib. I (202):



     maestumque timorem
     mittite.
     


Sisenna Hist. lib. III (13): 'mulierem missa fide ac pietate
propter amoris nefarii lubidinem obstitisse'.

{%Mittere%}, <remittere>. Vergilius in Bucolicis (IX, 6):

     hos illi (quod nec bene vertat) mittimus haedos.
{%Mittere%}, omittere. Terentius in Adelphis (335):

     era, lácrimas mitte.
Vergilius lib. XI (256):

     mitto ea quae muris bellando exausta sub altis.
Lucilius lib. XXX (122):

     hoc missum facies, illo me utere libente.
M. Tullius de Officiis lib. III (112): 'Manlium missum fecit:
tantum temporibus illis ius iurandum valebat'.

Plautus Aulularia (651):

     iám scrutari mítto: redde huc.
MANDARE significationem habet notam; ut Vergilius lib. IX (312):

     multa patri mandata dabat portanda.
{%Mandare%}, conmendare. Vergilius Aen. lib. III (50):



     furtim mandarat alendum
     Threicio regi.
     


M. Tullius de Officiis lib. II (3): 'deinde [tertius] ipsis
scriptis non ea quae nunc, sed actiones nostras mandaremus, ut
saepe fecimus'.

MATVRVM dicitur celer. Vergilius Aen. lib. I (137): [349 M.]

     maturate fugam regique haec dicite vestro.
Accius Melanippo (428):

     ést res aliqua, <quám> praesente his príu' maturare
     ínstitit.
M. Tullius de Officiis lib. III (59): 'venit ipse mature: scalmum
nullum videt'. ― Varro Endymionibus (106): 'qui si, ut vigilare
mature coepisti, in eo retinueris'. {%Maturum%}, grave, sapiens.
Vergilius lib. V (73):

     hoc Helymus facit, hoc aevi maturus Acestes.
M. Tullius de Senectute (33): 'iam constantis aetatis et
senectutis maturitas'. {%Maturum%}, mite, coctum.

Vergilius in Bucolicis (III, 80):

     triste lupus stabulis, maturis frugibus imbres.
Varro Endymionibus (102): 'discumbimus murrati. dominus maturo
ovo cenam conmittit'.

METVS dicitur sicuti plerumque, timor. Vergilius lib. VI (276):

     et Metus et malesuada Fames.
{%Metus%}, religio. Vergilius lib. VII (60):

     sacra coma multosque metu servata per annos.
MANERE est loco insistere. Vergilius lib. X (770):



     manet inperterritus ipse,
     hostem magnanimum opperiens.
     


M. Tullius in Verrem actione (Div. 8): 'qui iudicia manere apud
ordinem senatorium volunt'. ― idem de Officiis (III, 48):
'Cursilum quendam, suadentem ut in urbe manerent'. {%Manere%},
inminere, deberi. Vergilius lib. VII (596):



     te, Turne, nefas, te triste manebit
     supplicium.
     


M. Tullius Philippicarum lib. XIII (45): 'sin autem me aliud
fatum manet'. {%Manere%}, expectare. Terentius in Eunucho (788):



     "quám mox inruimús?" ― "mane:
     ómnia prius éxperiri quam ármis sapientém decet."
     


{%Manet%}, inhaeret, infixum est. Vergilius Aen. lib. I (26):

     manet alta mente repostum.
Plautus in Asinaria (592):

     …"vale!" ― "aliquanto ámplius valérem, si hic manéres." [350
     M.]
MONSTRVM dicitur horrenda magnitudo. Vergilius Aen. lib. III
(658):

     monstrum horrendum, informe, ingens.
{%Monstrum%}, monstrationem. Vergilius Aen. lib. III (59):

     monstra deûm refero.
MACVLOSVM, sordidum, inmundum. Lucilius lib. XXX (26):

     haec vestimentis maculosis tum aspice † iste.
{%Maculosum%} est varium. Vergilius Aen. lib. I (323):

     subcinctam pharetram et maculosae tegmine lyncis.
{%Macula%}, turpido. M. Tullius in Verrem actione I (11): 'cuius
ut adulescentiae maculas ignominiasque praeteream'. Lucilius lib.
XXX (28):

     quem scis scire tuas omnes maculasque notasque.
{%Macula%}, in retibus plaga. M. Tullius de suppliciis, in Verrem
actione (II, V, 27): 'reticulumque ad nares sibi admovebat,
tenuissimo lino, minutis maculis, plenum rosae'.

METIRI est transmeare. Lucilius lib. XXX (72):

     vir mare metitur magnum et se fluctibu' tradit.
Vergilius Georg. lib. IV (389):

     et iuncto bipedum curru metitur equorum.
MANICAE dicuntur vestium. Vergilius lib. IX (616):

     et tunicae manicas et habent redimicula mitrae.
{%Manicae%}, quibus manus vinciuntur. Lucilius lib. XXX (69):

     sic laqueis, manicis, pedicis mens inretita est.
Vergilius Aen. lib. II (146):



     manicas atque arta levari
     vincla iubet Priamus.
     


Plautus in Asinaria (304):

     úbi manus manicaé conplexae súnt.
MAESTVM, triste, miserandum. Vergilius Aen. lib. II (280):

     et maestas expromere voces.
Lucilius lib. XXIX (54):



     cohibét domi
     maestús se Albinus.
     


{%Maestum%}, enectum fame. Lucilius lib. XXIX (119):



     ventrem alienum
     maestum fovere ex molito hordeo uti cataplasma. [351 M.]
     


MVTARE, derelinquere. Lucilius lib. XXVI (15):

     míhi quidem non pérsuadetur púlices mutém meos.
{%Mutare%}, transferre. Lucilius lib. XXVI (30):



     dóctior quam céteri
     sís; has mutes áliquo tecum sártas tectas dítias.
     


{%Mutare%}, aliud pro alio accipere. Lucilius lib. XXVI (16):



     públicanus véro ut Asiae fíam scripturárius
     pró Lucilio, íd ego nolo et úno hoc non muto ómnia.
     


MOVERE manifestum est quam habeat significationem.

{%Movere%}, excludere. M. Tullius de Officiis lib. III (76): 'at
qui quodam quasi veneno perficiat ut veros heredes moveat, in
eorum locum ipse succedat?'

MEDITARI est discere, perdoceri. Plaut. Amphitryone (202):

     prius ípse mecum etiám volo hic meditári. sic hoc próloquar.
{%Meditari%}, excogitare. Terentius in Andria (406):

     venít meditatus álicunde ex soló loco.
 INCIPIT PER N LITTERAM.  

NOBILE ad dignitatem generis refertur. Sallustius (Catil. 5, 1):
'Lucius Catilina nobili genere natus fuit'. {%Nobilis%} dicitur
et notus. M. Tullius de Officiis lib. II (26): 'testis est
Phalaris, cuius est praeter ceteros nobilitata crudelitas'. ―
Lucilius Satyrarum lib.VII (11):

     Phryne nobilis illa, ubi amatorem inprobius quem.
Varro περὶ αἱρέσεων (400):



     túm cóntremula áquilénta aput áltá
     líttóra oreris ác nóbilis ómnibús relúcés.
     


Accius Diomede (283):



     …me Argos réferam, nam hic sum nóbilis,
     necuí cognoscar nóto.
     


Terentius Heautontimorumeno (227):

     mea est potens, magnifica, sumptuosa, nobilis.
Vergilius lib. VII (563):



     est locus Italiae medio sub montibus altis,
     nobilis.
     


M. Tullius in Verrem [352 M.] actione II (I, 63): 'oppidum est in
Hellesponto Lamsacum, iudices, in primis Asiae provinciae clarum
et nobile'. ― Lucilius lib. XXIX (56):

     tum illúd ἐπιφώνει, quód etiamnum nóbile est.
unde et {%nobilitarent%} notefacerent dictum est. Titinius Prilia
(69):

     magi' quaé famae obiectárent ne eam málefactis nobílitarent.
Accius Telepho (621):



     nam is démum miser est, cúius nobilitas míserias
     nobílitat.
     


Pacuvius Duloreste (119):

     hícine is est quem fáma Graia ante ómnis nobilitát viros?
NVMERO, ordine. M. Tullius de Deorum Natura lib. II (43): 'nihil
est enim ut ratione et numero moveri possit sine consilio; in quo
nihil est temerarium'.

Vergilius Aen. lib. III (446):

     digerit in numerum.
{%Numero%} significat cito. Accius Oenomao (503):

     numero te expurgasti.
idem Antigona (143):

     né istunc numero amíttas subitum oblátum.
Turpilius Demetrio (34):

     numquám nimi' numero quémquam vidi fácere, quom facto ést
     opus.
idem Lindia (150):



     ego ínterim in turbá foras
     subdúxi cum hac me, néque sat numero míhi videbar cúrrere.
     


Varro περὶ ἐξαγωγῆς (410): 'quid puer rogasset et petasatus
capite adnuisset. ac discedens numero venire ait adulescentem'. ―
Afranius Privigno (270):

     numero, † enepti pertímuistis cassám terriculam advérsarî.
Plautus Amphitryone (180):

     numeró mihi in mentém fuit.
Varro Cato vel de liberis educandis (6): 'ut qui contra celeriter
erant nati fere Numerios praenominabant: quod qui cito facturum
quid se ostendere volebat, dicebat numero id fore; quo etiam in
partu precabantur Numeriem, quam deam solent indigitare etiam
pontifices'. {%Numeros%}, modos. [353 M.] Vergilius in Bucolicis
(IX, 45):

     numeros memini, si verba tenerem.
M. Tullius de Officiis lib. III (14): 'perfectum atque absolutum
est et, ut idem dicunt, omnes numeros habet'.

NITI est conari sub onere. Vergilius Georg. lib. III (172):



     post valido nitens sub pondera faginus axis
     increpat.
     


Cicero Tusculanarum lib. I (10): 'tum illud quod



     «Sisýphu' versat saxúm sudans
     niténdo neque profícit hilum»'.
     


{%Niti%}, fultum esse. Lucilius lib. XXVI (19):

     súmmis nitere ópibus, at ego cóntra ut dissimilís siem.
{%Niti%} etiam incumbere. Vergilius lib. VI (760):

     ille, vides, pura invenis qui nititur hasta.
{%Niti%} rursum ambulare. Pacuvius Periboea (272):



     ardua per loca, agrestia
     trepidánte gradu nitítur…
     


Vergilius Aen. <lib. II> (380):

     pressit humi nitens.
Varro Pranso Parato (422):



     contrá coactus cérvu' latratú canum
     fertúr, bisulcis úngulis niténs humu.
     


{%Niti%}, volare. Vergilius Aen. lib. IV (252):



     hic primum paribus nitens Cyllenius alis
     constitit.
     


NARE est natare. Vergilius lib. VIII (651):

     et fluvium vinclis innaret Cloelia ruptis.
{%Nare%} rursum volare. Vergilius Georg. lib. IV (58):



     hinc ubi iam emissum caveis ad sidera caeli
     nare per aestatem liquidam suspexeris agmen.
     


{%Natare%} iterum trepidare. Vergilius Georg. lib. IV (496):

     conditque natantia lamina somnus.
NECESSITVDO est adfinitas. Sallustius in Iugurtae Bello (80, 6):
'etiam antea Iugurtae filia Boccho nupserat; verum ea necessitudo
<apud Numidas Maurosque levis ducitur>'. {%Necessitudo%},
necessitas. ― Sallustius in Catilina (58, 19): 'praeterea
necessitudo, quae etiam

timidos fortis facit'. ― idem [in] Iugurta (48, 1): [354 M.]
'coactus rerum necessitudine statuit armis certare'. ― Varro
Modio (316): 'asse vinum, asse pulmentarium, secundas, quo natura
aurigatur, non necessitudo'. ― Sisenna Hist. lib. IV (98): 'id
me neque metu neque calamitatis necessitudine inductum facere'.

{%Necessitas%}, vis quaedam gnae alterum cogere invitum potest,
ut plerumque. {%Necessitas%}, affinitas: unde et hoc iure
coniuncti {%necessarii%} appellantur. C. Caesar, cum Plautiam
suasit rogationem: 'et quidem mihi videtur pro necessitate non
labore, non opera, non industria defuisse'.

NOMEN est proprium vocabulum singulorum. Vergilius lib. VII
(337):



     cui nomina mille,
     mille nocendi artes.
     


et V (564):

     nomen avi referens Priamus.
{%Nomen%}, decus, dignitas. Vergilius Aen. lib. II (558):

     avulsumque umeris caput et sine nomine corpus.
NOTA dicitur probrum. Lucilius lib. XXX (28):

     quem scis scire tuas omnes maculasque notasque.
{%Nota%}, signum. Vergilius Georg. lib. III (158):

     continuoque notas et nomina gentis inurunt.
{%Nota%}, distinctio. Vergilius lib. V (87):

     caeruleae cui terga notae.
NVDVM consuetudine sine tegmine dicitur. Vergilius lib. V (135):

     nudatosque umeros oleo perfusa nitescit.
{%Nudum%}, insepultum. Vergilius lib. V (871):

     nudus in ignota, Palinure, iacebis arena.
 INCIPIT PER O LITTERAM.  

OCCVPATVS, inpeditus; ut graece dicitur ἀσχολεῖ. id est: vacuus
non est. Plautus in Amphitryone (fr. II): [355 M.]

     erus Amphitryo occupatus.
Cicero Tusculanarum lib. I (5): 'ut, si occupati profuimus
aliquid civibus nostris, prosimus etiam, si possumus, otiosi'.
{%Occupare%} est proprie praevenire. Cicero Tusculanarum lib. V
(27): 'quod idem melioribus etiam verbis Metrodorus: occupavi
te'. ― Titinius Veliterna (145):

     ergo óccupa forás exire, fóris ut praesit línteum.
Vergilius lib. XII (299):



     et venienti Ebyso plagamque ferenti
     occupat os flammis.
     


Accius Eurysace (380):

     quem ád modum inpetum óccupemus fácere ultro in regém.
idem Tereo (649):



     set nísi clam regem auférre ab regina óccupo
     puerúm.
     


Turpilius Thrasyleone (212):

     cesso óccupare et me ín conloquium cónferre horum?
Ennius Hectoris Lytris (139):



     Hectór vei summa armátos educít foras
     † castrisque castra ultro iam ferre occupat. †
     


Pacuvius Duloreste (148):

     "ís quis est?" ― "qui té, nisi illum tu óccupas, letó
     dabit."
Varro Synephebo, περὶ ἐμμονῆς (513): 'crede mihi, plures dominos
servi comederunt quam canes. quod si Actaeon occupasset et ipse
prius suos canes comedisset, non nugas saltatoribus in theatro
fieret'. ― idem Eumenidibus (145): 'priusquam responderem, foris
nescio quis occupat res indicare'. {%Occupare%} est rursus
detinere. Plautus Epidico (298):

     átque id non decem óccupatum tíbi erit argentúm dies.
Pacuvius Atalanta, (72):

     sempér satis agere, ut né in amore animum óccupes.
M. Tullius de Officiis lib. I (57): 'et in ea funditus delenda
occupati sunt et fuerunt'. ― Vergilius Georg. lib. IV (439):



     manicisque iacentem
     occupat.
     


Varro Eumenidibus (142): 'cum in eo essem occupatus atque in
schola «curarer», ut scribit Scantius, «horno per Dionysia»'.
{%Occupare%} est etiam invenire, [356 M.] tenere vel possidere.
Plautus Trinummo (1135):

     fámiliam optimam óccupavit.
Vergilius Aen. lib. VI (424):

     occupat Aeneas aditum custode sepulto.
M. Tullius Philippicarum lib. XIII (12): 'agri Lucani
possessiones occupavit'. ― M. Tullius in Hortensio (15): 'et
paulum agelli occupavisse'. {%Occupare%}, est conlocare.
Pomponius Pictoribus (115):



     quae túleram mecum mília decém victoriáta
     in Graéca mercede ílico curávi ut occupárem.
     


M. Tullius in Verrem actione II (I, 91): 'praeterea pecunias
occuparat apud populos et syngraphas fecerat'.

OPINIO est fama. M. Tullius ad Caesarem iuniorem lib. I (fr. 10):
'erat opinio bona de Planco, boria de Lepido'. {%Opinio%},
suspicio. Varro Eumenidibus (146): 'qui omnes, me bilem atram
agitare clamitantis, opinionem mihi insaniae meae confirmant'. ―
Accius Eurysace (377):



     opinione factum est, quanto minus
     stirpem édocebant, tánto ut reremúr magis
     eos ésse.
     


M. Tullius de Officiis lib. III (11): 'qui primum haec natura
cohaerentia opinione distraxissent'. {%Opinio%}, spes, opinatio.
M. Tullius ad Caesarem iuniorem (28): 'posthac quod voles a me
fieri scribito; vincam opinionem tuam'. ― idem de Officiis lib.
II (46): 'opinionem adferunt populo eorum se similes fore quos
sibi delegerint ad imitandum'. ― Varro Endymionibus (108): 'sic
ad vos citius opinione vertilabundus miser decidi'. ― Sisenna
Hist. lib. IV (102): 'Popaedius opinione frustrata'.

OBSCENVM est inmundum. Vergilius Aen. lib. III (241):

     obscaenas pelagi ferro foedare volucres.
M. Tullius de Officiis lib. I (104): 'alter ne libero quidem, si
rerum turpitudo adhibetur aut verborum [357 M.] obscenitas'. ||
Varro Agathone (10): 'pueri obscenis verbis novae nuptulae aures
returant'. {%Obscenum%}, vitabile. Vergilius Aen. lib. III (367):

     obscenamque famem. quae prima pericula vito?
idem lib. XII (875):



     ne me terrete timentem,
     obscaenae volucres.
     


Accius Astyanacte (171):



     nunc, Cálcha, finem réligionum fác, desiste exércitum
     morári nec me ab dómuitione arcére tuo obsceno ómine.
     


Cicero Tusculanarum lib. V (94): 'nam et obscenas voluptates, de
quibus multa ab illis habetur oratio'. {%Obscenum%} significat et
male dictum. Accius Oenomao (508):



     vos íte actutum atque ópere magno edícite
     per úrbem, ut omnes qui árcem Alpheumque áccolunt
     civés ominibus faústis augustam ádhibeant
     favéntiam, ore obscéna dictu ségregent.
     


Lucilius lib. XXIX (57):

     deûm réx avertat vérba obscena…
OBITVS significat mors vel occasus. Vergilius Georg. lib. I
(257):

     nec frustra signorum obitus speculamur et ortus.
{%Obitus%} rursus adventus. Accius Antigona (138):

     attát, nisi me fallít in obitu sonitús.
Turpilius Epiclero (66): .

     écquis ést, qui ínterrúmpít sermóném meum óbitú suó?
OMEN dicitur auspicium prosperum. Vergilius Georg. lib. IV (386):

     omine quo firmans animum sic incipit ipsa.
{%Omen%}. adversa significatio. Vergilius lib. XII (72):



     neve omine tanto
     prosequere.
     


OLIM trinam habet significationem temporum: praeteriti. (Verg.
Buc. X, 34):

     meos olim si fistula dicat amores.
{%Olim%} temporis futuri. Vergilius Aen. lib. I (289):



     hunc tu olim caelo spoliis Orientis [358 M.] onustum
     accipies secura.
     


Lucilius Satyrarum lib. XIX (3):



     si tu illos fructus quaeras, adversa hieme olim
     quîs uti possis ac delectare domi te.
     


Turpilius Philopatro (193):

     deínde cum ad te rédierit res ólim post mortém patris.
Afranius Suspecta (323):

     núnc amatorem, ólim defensórem, ut peream, <mé> volet.
OPTARE est precibus a dis aliquid postulare. Vergilius Aen. lib.
VII (273):

     et reor et siquid [veri] mens augurat opto.
{%Optare%}, eligere. Lucilius Satyrarum lib. XIX (9):



     "aurum vis? hominemne habeas!" ― "hominem? quid ad aurum?
     quare, ut dicimu', non video, hic quid magno opere optem."
     


Sallustius Hist. lib. III (49): 'atque [cum] Curio laudatum
accensumque praemionun spe quibuscum optavisset ire iubet'. ―
Vergilius Aen. lib. III (109):

     optavitque locum regno.
M. Tullius de Officiis lib. I (118): 'quaeque maiori parti
pulcerrima videantur, ea maxime optant'. ― Terentius in Eunucho
(1056):



     hoc si féceris,
     quódvis praemiúm donum a me optáto.
     


Varro Marcipore (281): 'et Diogenes Cynicos, qui ab Alexandro
rege iussus optare quid vellet se facturum'.

OFFENDERE est percutere. Turpilius Paraterusa (174):

     caput [ut] offendi. adimere pol!
Lucilius lib. XXIX (44):

     crus lápide? nihil est. crédam, si te offénderit.
Varro Marcipore (282): 'dein inmittit virile veretrum. Vt flumen
offendit buccam Volumnio'. {%Offendere%}, laedere. M. Tullius de
suppliciis, lib. VII (in Verr. II, V, 31): 'cum iste cum pallio
purpureo parique tunica versaretur in conviviis cum mulieribus,
non offendebantur homines in eo neque moleste ferebant'. ―
Lucilius lib. XXVII (53):



     nam híc quidem
     réditum talem pórtendebant néque alia in re † ulla [359 M.]
     óffendere.
     


{%Offendere%}, invenire. Pacuvius IIiona (204):

     quos égo, ita ut volui, offéndo incolumis.
Afranius Omine (228):

     ea mémoriter, cum vénero, confécta ut offendám…
Quadrigarius Annali lib. II (36): 'inde postquam aliquantum
recessit, offendit montem, loca munita, res omnes habentem, quae
militibus opus sunt, ligna, aquam, pabulum'. ― Terentius Eunucho
(234):



     offendi adveniens quendam mei loci atque ordinis
     hóminem.
     


M. Tullius de signis (in Verr. II, IV, 64): 'quod nondum
perfectum templum offenderant, neque ponere potuerunt'. ―
Lucilius lib. XXVI (33):

     síquod verbum inúsitatum aut zétematium offénderam.
M. Tullius de Republica lib. I (59): 'sed imitor Archytam illum
Tarentinum; qui cum ad villam venisset et omnia aliter
offendisset ac iusserat. ― Plautus Amphitryone (713):

     eó more expertém <te> factam advéniens offendí domi.
Varro Sexagesi (491): 'Romam regressus ibi nihil offendi quod
ante annos quinquaginta, cum primum dormire coepi, reliqui'.

OBSCVRVM est tenebrosum, sine lumine. Vergilius Georg. lib. I
(428):

     si nigrum obscuro conprenderit aera cornu.
{%Obscurum%}, ignobile. M. Tullius de Officiis lib. I (116): 'qui
magna sibi proponunt obscuris orti maioribus'. {%Obscurum%},
absconditum, latens. Vergilius lib. IX (244):

     vidimus obscuris primum sub vallibus urbem.
OBSERVARE, suspicere, magnificare. M. Tullius de Officiis lib. I
(149): 'sicuti aliquo honore aut imperio affectos observare et
colere debemus'. {%Observare%}, celare et intus retegere. Plautus
Aulularia (15):



     ubi is óbiit mortem quí mihi id aurum [360 M.] crédidit,
     coepi óbservare.
     


{%Observare%}, cognoscere. Vergilius Aen. lib. II (753):



     et vestigia retro
     observata sequor per noctem.
     


{%Observare%}, curiose et suspicaciter circumspicere.

Plautus Aulularia (53):



     oculós ego tibi istos, ínprobe, ecfodiám tibi,
     ne me óbservare póssis quid rerúm geram.
     


{%Observare%}, captare. Vergilius Georg. lib. IV (512):



     quos durus arator
     observans nido inplumis detraxit.
     


Lucilius lib. XXVII (4):

     quódsi observas hóminem, qui pro cómmodo et regno gaúdeat.
Terentius in Andria (169):



     pertérrefacias Dávum, observes fílium,
     quid agát.
     


ORATORVM significantia manifesta est. {%Oratores%}, legatos.
Vergilius Aen. lib. XI (331):



     centum oratores prima de gente Latinos
     ire placet.
     


OCCVRRERE dicitur obvium fieri. Vergilius Aen. lib. VI (479):

     hic illi occurrit Tydeus.
{%Occurrere%}, subvenire, commonere. M. Tullius de suppliciis (in
Verr. II, V, 104): 'occurrebat illa ratio'.

OFFERRE, invenire. Lucilius lib. XXVI (88):



     hómines ipsi hanc síbi molestiam últro atque aerumnam
     ófferunt:
     dúcunt uxorés.
     


{%Offerre%}, adferre. Lucilius lib. XXIX (70):

     ut núnc <in> hac re míhi opem atque auxilium ófferas.
{%Offerre%}, ostendere. Vergilius Aen. lib. VI (291):

     strictamque aciem venientibus offert.
OBDVCERE, aperire. Lucilius lib. XXIX (93):

     vós interea lúmen auferte átque aulaea obdúcite.
{%Obducere%}, tegere. Vergilius in Bucolicis (I, 48):

     obducet pascua iunco.
ORARE est precibus poscere. M. Tullius Verrinarum in Divinatione
(3): 'rogare et orare, ne [361 M.] eos supplices aspernarer'.
{%Orare%}, agere. M. Tullius de Officiis lib. III (43): 'ut veram
amici causam esse malit; ut orandae litis tempus, quoad per
leges liceat, accommodet'.

OPPIDO, valde. Plautus Amphitryone (299):

     óppido interii! óbsecro hercle, quántus <et> quam válidus
     est!
OBPETERE, obcumbere, mori. Vergilius Aen. lib. I (95):



     quîs ante ora patrum Troiae sub moenibus altis
     contigit obpetere.
     


{%Obpetere%}, incidere. Plautus in Asinaria (22):

     atque ílla viva vívus ut pestem óbpetat.
OBESVM pro uberi et crasso saepius ponitur. Vergilius Georg. lib.
III (80):

     argutumque caput, brevis alvus obesaque terga.
{%Obesum%}, gracile et exile. Laevius in Carmine (8):



     corpóre pectoreque undíque obeso, ac
     mente éxensa, tardígenuclo
     senio.
     


 INCIPIT PER P LITTERAM.  

PROPRIVM, diuturnum. Sisenna Hist. lib. III (45): 'tum subito
tacuit; atque metu et suspicione propriam capere non poterat
quietem'. {%Proprium%} est suum uniuscuiusque. Vergilius lib. VII
(331):

     hunc mihi da proprium, virgo sata nocte, laborem.
Varro in Caprino Proelio (71):



     unam virtutem propriam mortalibu' fecit;
     cetera promisque voluit communia habere.
     


{%Proprium%} rursum significat perpetuum. Sisenna Hist. lib. IV
(87): 'victoribus proprie spem, victis adversae fortunae maiorem
formidinem obiecit'. ― Plautus Cistellaria (Most. 225):

     atque íllum amatorém tibi propriúm futurum in víta.
Vergilius lib. VI (871):

     propria haec si dona fuissent.
idem lib. III (85):

     da propriam, Thymbraee, domum.
Terentius in Andria (959):



     ego deorum [362 M.] vitam propterea sempiternam arbitror,
     quód voluptates eórum propriae súnt.
     


Accius Armorum Iudicio (159):

     nám non facile síne deûm opera humána propria súnt bona.
idem Medea (422):



     fors dóminatur,
     neque víta ulli propria ín vita est.
     


Lucilius Satyrarum lib. XVII (13):



     cetera contempnit et in usura omnia ponit
     non magna; proprium vero nil neminem habere.
     


M. Tullius de Republica lib. IV (5): 'et noster Plato magis etiam
quam Lycurgus, omnia qui prosus iubet esse communia, nequis
civis propriam aut suam rem ullam queat dicere'.

Afranius Vopisco (358):

     di tíbi dent propria quaécumque exoptés bona!
Lucilius lib. XXVII (6):

     cúm sciam nihil ésse in vita próprium mortalí datum.
PRAEVERTERE est praeterire. Vergilius Aen. lib. I (317):

     volucremque fuga praevertitur Hebrum.
{%Praevertere%} iterum significat anteponere. Plautus Amphitryone
(527):



     ílluc redeundum ést mihi,
     né me uxorem praévertisse dícant prae re pública.
     


{%Praevertit%}, revocat. Plautus Amphitryone (1068):

     íbi me inclamat Álcumena; iam éa res me horrore áfficit;
     erílis praevertít metus. adcúrro, ut sciscam quíd velit.
PROMITTERE est polliceri. Vergilius Aen. lib. II (96):

     promisi ultorem et verbis odia aspera movi.
M. Tullius ad Caesarem iuniorem (29): 'promissa tua memoria
teneas'. {%Promittere%} etiam significat ad magnitudinem nutrire.
Plautus Rudente (377):

     capíllum promittam óptimum est incípiamque ariolári.
Vergilius Aen. lib. III (593):

     promissaque barba.
Varro Modio (311):



     quód tum erant in Graécia
     comá promissa, rása barba, pállia
     trahéntes.
     


PROTELARE est percutere, perturbare. Terentius [363 M.] in
Phormione (213):

     né te iratus suís saevidicis díctis protelét…
Sisenna Hist. lib. III (27): 'Romanos inpetu suo protelant, †
prolettus persecuntur'. ― Lucilius Satyrarum lib. VI (33):



     quem neque Lucanis oriundi montibu' tauri
     ducere protelo validis cervicibu' possent.
     


idem lib. XII (1):



     hunc iuga mulorum protelo ducere centum
     non possunt.
     


Cato Originum lib. V (103): 'sed protelo trini boves unum aratrum
ducent'. {%Protelare%} rursus adiuvare. Varro Cato vel de
liberis educandis (22): 'remotissimum a discendo formido ac
nimius timor et omnis perturbatio animi. contra delectatio
protelo † ad discendunt'. {%Protelare%} etiam excludere.
Turpilius Lemniis (90):



     proptér peccatum paúsillum indigníssime
     patriá protelatum ésse saevitiá patris.
     


Sisenna Hist. lib. IV (69): 'duae cohortes de subsidio procedunt
atque equites protelant'.

PRODERE significat deferre. Vergilius Aen. lib. II (127):

     prodere voce sua quemquam aut opponere morti.
{%Prodere%} rursus differre vel excludere. Vergilius Aen. lib. I
(250):



     nos, tua progenies, caeli quibus annuis arcem,
     navibus, infandum! amissis unius ob iram
     prodimur atque Italis longe diiungimur oris.
     


Lucilius Satyrarum lib. V (45):

     possisne elabi an <porro> prodenda dies sit.
Terentius in Andria (313):

     …ut áliquot saltem núptiis prodát dies.
{%Prodere%} etiam protendere vel edere. Vergflius Aen. lib. IV
(230):



     Italiam regeret, genus alto a sanguine Teucri
     proderet.
     


M. Tullius de suppliciis in Verrem (II, V, 36): 'ius imaginis ad
memoriam posteritatemque prodendam'. ― et de Senectute (25): 'non
accipere modo haec a maioribus voluerunt, sed etiam posteris
prodere'. [364 M.]

PERICVLVM est salutis discrimen. Vergilius [Aen.] lib. III (367):

     obscenamque famem. quas prima pericula vito?
Lucilius lib. XXIX (58):

     adde álios omnes meó periclo ex órdine.
{%Periculum%}, experimentum. Sisenna Historiarum lib. IV (91):
'periclitantur tormenta ac tela multaque genera machinamentorum'.
― M. Tullius de Republica lib. III (inc. 2): 'sed ut ipsi suum
animum periclitentur. [sum] vident quid se putent esse facturos'.
― Terentius in Eunucho (476):

     fác periclum in lítteris.
M. Tullius de Deorum Natura lib. II (161): 'sicuti ex quibusdam
stirpibus et herbis, quarum utilitatis longinqui temporis usu et
periclitatione percepimus'. ― Lucilius lib. XXIX (18):

     cuius sei ín periclo féceris perículum.
Plautus in Amphitryone (914):

     verúm periclitátus sum animúm tuum.
Sallustius in Catilinae Bello (2, 2): 'tunc vero periculo atque
negotiis conpertumst'. {%Periculosum%}, maius et vehemens. M.
Tullius de Officiis lib. I (83): 'gravioribus autem morbis
periculosas curationes et ancipitis adhibere coguntur'.

PRESSVM, subtile. M. Tullius in Hortensio (56): 'quis te aut est
aut fuit umquam in partiundis rebus, in definiundis, in
explicandis pressior?' {%Pressum%}, onustum, gravatum. Vergilius
Georgicon lib. I (303):



     ceu pressae cum iam portum tetigere carinae
     puppibus.
     


{%Premere%}, defodere. Vergilius lib. X (296):

     sulcumque sibi premat ipsa carina.
{%Premere%}, claudere. Vergilius lib. IX (487):



     pressive oculos ant vulnera lavi,
     veste tegens.
     


{%Premere%}, insequi, fugare. Vergilius Aeneidos lib. I (467):

     hac fugerent Grai, premeret Troiana inventus.
{%Premere%}, urgere. Vergilius Georgicon lib. III (413):

     ingentem clamore [365 M.] premes ad retia cervum
et lib. VII (368):

     Faunique premunt te iussa parentis.
{%Premere%} significat inniti cum pondere. Vergilius Georg. lib.
IV (140):



     et spumantia cogere pressis,
     mella favis.
     


idem lib. X (495):



     et laevo pressit pede talia fatus
     exanimum, rapiens inmania pondera baltei.
     


{%Premere%} rursum refrenare vel cohibere. Vergilius Aeneidos
lib. I (54):

     inperio premit et vinclis et carcere frenat.
item (Aen. I, 63):

     et premere et laxas sciret dare iussus habenas
idem lib. IX (324):

     sic memorat vocemque premit.
{%Premere%}, tegere. Vergilius lib. IX (612):

     canitiem galea premimus.
et lib. XI (257):

     quos Simois premat ille viros.
Varro Modio (307):



     capitís corona † uaccitis liuei †
     face út labore flátili viridís premat.
     


{%Premere%} etiam removere vel excidere. Vergilius Georg. lib. I
(156):



     et ruris opaci
     falce premes umbram.
     


{%Premere%}, occidere. Vergilius lib. IX (330):

     armigerumque Remi premit.
{%Premere%}, adversari. Vergilius lib. X (375):



     numina nulla premunt; mortali urguemur ab hoste
     mortales.
     


{%Premere%}, calcare. Vergilius Aeneidos lib. II (379):



     veluti qui sentibus anguem
     pressit humi nitens.
     


{%Premere%}, deponere. Vergilius Georg. lib. II (346):

     quod superest, quaecumque premes vergulta per agros.
PRETIVM, poenae exitum. Livius Achille (1):

     sí malas imitábo, tum <tu> prétium pro noxá dabis.
{%Pretium%} dicitur quod re empta datur. Vergilius Aeneidos lib.
IV (211):



     urbem
     exiguam pretio posuit.
     


Terentius in Eunucho (133):



     prétium sperans ílico
     prodúcit, vendit.
     


M. Tullius Verrinarum actione II (I, 7): 'et parentis pretium pro
sepultura liberûm posceret'. ― Lucilius lib. XXVIII (44):

     nec parvo catulo pretio. [366 M.]
{%Pretium%}, pro praemio. Sallustius in Iugurtae Bello (16, 1):
'vicit tamen in senatu pars illa quae vero pretium aut gratiam
anteferebat'. ― Naevius Danae (8):

     quín ut quisque est méritus, praesens prétium pro factís
     ferat.
Terentius in Andria (39):

     quod hábui summum prétium persolví tibi.
Vergilius lib. V (111):

     et palmae pretium victoribus.
Lucilius lib. XXX (56):



     cuius vultu ac facie ludo ac sermonibu' nostris
     verginis hoc pretium atque hunc reddebamus honorem.
     


PATIBVLVM est crux. Sallustius Hist. lib. III (9): 'in quîs'
notissimus quisque ex malo dependens verberabatur aut inmutilato
corpore in prori patibulo eminens adfigebatur'. {%Patibulum%},
sera qua ostia obcluduntur; quod hac remota valvae pateant.
Titinius Fullonibus (30):



     sí quisquam hodie praéter hanc postícum nostrum pépulerit,
     pátibulo hoc ei cáput diffringam.
     


PETERE significat poscere. Vergilius Aen. lib. VIII (9):



     mittitur et magni Venulus Diomedis ad urbem,
     qui petat auxilium.
     


Lucilius lib. XXVI (92):

     férri tantum sí roget me, nón dem, quantum aurí petit.
{%Petere%}, <repetere>. Vergilius lib. VIII (395):

     quid causas petis ex alto?
{%Petere%}, percutere, ferire. Vergilius in Bucolicis (III, 87):

     iam cornu petat et pedibus qui spargat harenam.
{%Petere%}, adpetere. Vergilius lib. VIII (405):



     notumque petivit
     coniugis infusus gremio per membra soporem.
     


{%Petere%}, sequi. Vergilius lib. V (226):

     quem petit et summis adnixus viribus urguet.
Lucilius lib. XXVII (54):

     rérum exploratórem mittam, míserum mendicúm petam.
{%Petere%}, abducere. Vergilius lib. VI (395):

     Tartareum ille manu custodem in vincla petivit. [367 M.]
{%Petere%}, inquirere. Vergilius lib. VIII (119):

     Euandrum petimus.
{%Petere%}, eligere. Vergilius Georg. lib. IV (8):

     principio sedes apibus statioque petenda.
{%Petere%}, obtinere. Vergilius Aen. lib. I (157):



     quae proxima litora cursu
     contendunt petere.
     


{%Petere%}, manere, expectare. Vergilius lib. IX (128):

     Troianos haec monstra petunt.
{%Petere%}, cupere, adpetere. Vergilius Georg. lib. IV (218):

     pulchramque petunt per vulnera mortem.
Lucilius lib. XXVI (90):

     sín autem hoc vidént, bona semper pétere sapientém putant.
{%Petere%}, tenere. Vergilius Aen. lib. III (93):

     submissi petimus terram et vox fertur ad aures.
PROPTER significat eius causa. Vergilius Aen. lib. IV (320):



     te propter Libycae gentes Nomadumque tyranni
     odere.
     


[{%Propter%}, alicuius rei causa. Varro Sesqueulixe (470): 'quod
Minerva propter stet, id significare eum propter doctrinam'.]
{%Propter%}, iuxta. Vergilius Georg. lib. III (13):



     et viridi in campo templum de marmore ponam
     propter aquam.
     


Varro Cato vel de liberis educandis (36): 'id quod postea verum
esse adtestatast Fortuna, propter cuius aram ea hostia erat
caesa'. ― Terentius Adelphis (169):

     nímium istuc abísti; hic propter húnc adsiste…
M. Tullius de Senectute (48): 'sic adulescentia voluptates
propter intuens magis fortasse laetatur; sed delectatur etiam
senectus procul aspiciens'. ― idem de Republica lib. I (17): 'eum
quoque ut salutavit, propter Tuberonem iussit adsidere'. ― Varro
Sesqueulixe (470): 'quod Minerva propter stet, id significare
eum propter doctrinam'. ― idem Eumenidibus (165): 'propter eam
porticum situm erat dolium'. ― Sisenna Hist. lib. III (22):
'partem cohortium propter mare conlocat in litore'. [368 M.]

PONERE est deponere. Vergilius Aen. lib. I (302):



     ponuntque ferocia Poeni
     corda volente deo.
     


{%Ponere%}, consumere, comterere. M. Tullius (de Off. II, 2):
'mirentur in ea me tantum operae et temporis ponere'.

{%Ponere%}, constituere. Vergilius in Georg. lib. III (13):

     templum de marmore ponam.
{%Ponere%}, servare. Vergilius in Georg. lib. III (403):

     aut parco sale contingunt hiemique reponunt.
idem et in Aen. lib. I (26):



     manet alta mente repostum
     iudicium Paridis.
     


{%Ponere%}, desinere. Vergilius lib. VII (27):



     cum venti posuere omnisque repente resedit
     flatus.
     


PERNIX significat celer. Vergilius Georg. lib. III (92):



     talis et ipse iubam cervice effundit equina
     coniugis adventu pernix Saturnus.
     


Lucilius lib. XXVII (55):

     fúimus pernicés, aeternum id nóbis sperantés fore.
{%Pernix%}, perseverans. Vergilius Georg. lib. III (229):



     et inter
     dura iacet pernix instrato saxa cubili.
     


PVLLVM est aetatis novellae. Vergilius Georg. lib. III (75):

     continuo pecoris generosi pullus in arvis.
{%Pullum%}, non album. Vergilius [in] Georg. lib. III (389):



     ne maculis infuscet vellera pullis
     nascentum.
     


[Titus] Livius (Odyss. 34):

     vestis pulla porpurea ampla.
M. Tullius de signis (in Verr. II, IV, 54): 'in hac officina
partem diei cum tunica pulla et pallio solebat sedere'. ― Varro
Sesqueulixe (462):



     ubi nítidi ephebi, véste pulla cándidi,
     modéste amictus † _ pascunt péctore.
     


PLAGAE sunt verbera. Vergilius Georg. lib. IV (301):



     plagisque perempto
     tunsa per integram solvuntur viscera pellem.
     


M. Tullius de suppliciis (in Verr. II, V, 140): 'plagis confectum
dico a lictoribus tuis civem Romanum ante oculos [369 M.] tuos
concidisse'. {%Plagae%} vulnera. Vergilius lib. XII (299):



     et venienti Ebyso plagamque ferenti
     occupat os flammis.
     


idem [in] Georg. lib. III (226):



     multa gemens ignominiam plagesque superbi
     victoris.
     


M. Tullius de suppliciis (in Verr. II, V, 119): 'atque etiam ipsi
adulescentes cum Sextio de plaga et de uno illo ictu
loquebantur'. {%Plaga%}, spatium inmensum.

Vergilius Aen. lib. I (394):



     aetheria quos lapsa plaga Iovis ales aperto
     turbabat caelo.
     


Vano Lege Maenia (233):



     nos ádmirantes, quód sereno lúmine
     tonuísset, oculis caéli rimarí plagas.
     


{%Plagae%} sunt et in retibus quibus capta inplicantur.

Vergilius Aen. lib. IV (131):

     retia rara, plagae.
M. Tullius de Officiis lib. III (68): 'suntne igitur insidiae
tendere plagas, etiamsi excitaturus non sis?'

PVTARE, colligere, conferre. Plautus in Aulularia (527):

     itúr, putatur rátio cum argentário.
{%Putare%} dicitur purgare, rarefacere. Vergilius [in] Georgicon
lib. II (407):

     finxitque putando.
{%Putare%}, aptare. Titinius Fullonibus (23):



     da pénsam lanam; quí non reddet témperi
     putátam recte, fácito ut multetúr malo.
     


{%Putare%}, animo disputare. Vergilius [in] Aen. lib.VI (332):

     multa putans sortemque animo miseratus iniquam.
Ennius Thyeste (297):

     ibi quíd agat, secum cógitat, curát, putat.
Caecilius Exsule (41):

     non haec putas, non haec in corde versantur tibi?
Plautus in Amphitryone (592):

     quo íd, malum, pactó potest nam? mécum argumentís puta.
{%Putare%}, aestimare. Terentius in Andria (141):

     recté putas.
M. Tullius in Epistulis ad Caesarem lib. I (6): 'quod sapientis
homines ac boni putant'. ― Lucilius lib. XXIX (71):

     pérge, amabo; ac sí potes, face dígnam me ut vobís putem.
     [370 M.]
PIARE dicitur impiare, contaminare. Vergilius lib. VI (569):

     distulit in seram conmissa piacula mortem.
{%Piare%}, expiaxe, purefacere. Vergilius lib. VI (153):

     duc nigras pecudes. ea prima piacula sunto.
{%Piare%}, condere, consecrare. Vergilius lib. VI (379):

     prodigiis acti caelestibus ossa piabunt.
PASSVM, perpessum. Vergilius Aen. lib. I (199):

     o passi graviora!
{%Passum%} dicitur genus liquoris, quod ex uva passa cogitur.
Vergilius in Georg. lib. II (93):

     et passo sithia utilior.
{%Passum%}, dispersum, solutum. Vergilius Aen. lib. I (480):

     crinibus Iliades passis.
Terentius in Phormione (106):

     capíllus passus, núdus pes, ipsa hórrida.
Caecilius Synaristosis (197):



     heri véro prospexísse se eum <ex tégutis;>
     <haec núntiasse et flámmeum> expassúm domi.
     


{%Passum%}, extensum, patens: unde et {%passus%} dicimus, quod
gressibus mutuis pedes patescunt. Ennius Annalium lib. X (364):



     aegro corde, comis…
     passis late palmis "pater"…
     


{%passis%} ait {%palmis%} patentibus et extensis. Naevius
Iphigenia (16):

     pásso velo vícinum aquilone † hortum fér foras.
PARCERE est veniam dare. Vergilius lib. VI (853):

     parcere subiectis et debellare superbos.
Lucilius lib. XXX (123):

     quanti vos faciant, sociis cum parcere possint.
{%Parcere%}, servare. Vergilius lib. X (531):



     argenti atque auri memoras quae multa talenta,
     natis parce tuis.
     


Lucilius lib. XXVII (31):

     párcat illi málu', cui possit, cuí fidem esse † eximent.
PAX significantiam habet notam. Vergilius lib. VII (266):

     pars mihi pacis erit dextram tetigisse tyranni.
{%Pax%}, venia. Vergilius in Aen. lib. III (261):

     sed votis precibusque iubent exposcere pacem.
{%Pax%}, [371 M.] propitiatio. Vergilius Aen. lib. III (370):

     exorat pacem divûm.
PRAESTARE, fecere. M. Tullius de Officiis lib. III (66):
'emptorem indemnem damno praestari oportere'. {%Praestare%}
dicitur consuetudine beneficium dare [M. Tullius]. {%Praestare%},
exhibere. M. Tullius ad Caesarem iuniorem lib. I (fr. 11): 'tu
si meam fidem praestiteris, quod

confido te esse facturum'. ― et de Officiis lib. III (65):

'nam cum ex duodecim <tabulis satis esset ea praestari quae
essent> lingua nuncupata'. {%Praestare%}, antecellere.

Vergilius lib. XII (19):

     o praestans animi iuvenis!
Sallustius in Catilinae Bello (1, 1): 'omnis homines qui esse
student praestare'. ― Terentius Phormione (790):

     …vír viro quid praéstat?…
M. Tullius in Verrem, Siciliensi (II, II, 191): 'nimirum illi non
ingenio solum his patronis, sed fortuna etiam praestiterunt'. ―
Lucilius lib. XXVII (XXVIII, 53):

si facie facies praestat, si corpore corpus.

M. Tullius de Officiis lib. II (5): 'quid enim est, per deos
inmortalis! optabilius sapientia? quid praestabilius?' ― et in
Hortensio (66): 'itaque nec in philosophia cuiquam cessit et
vitae gravitate praestitit'. ― Varro Quinquatrubus (444): 'an hoc
praestat Herophilus Diogenem?' {%Praestat%}, utile est.
Vergilius Aen. lib. III (429):

     praestat Trinacrii metas lustrare Pachyni.
Lucilius lib. XXX (36):



     uti pecudem te asinumque ut denique nasci
     praestiterit.
     


M. Tullius de Senectute (33): 'ne vos quidem Titi Ponti
centurionis viris habetis: num idcirco est ille praestantior?'

PIVM dicitur misericors, religiosum. Vergilius Georg. lib. III
(513):

     di meliora piis!
{%Pium%}, castum. Vergilius lib. VI (662):

     quique pii vates.
PRAECIPERE est iubere vel monere. Vergilius [372 M.] lib. XI
(328):



     ipsi numerumque modumque carinis
     praecipiant.
     


et lib. IX (40):



     namque ita discedens praeceperat optimus armis
     Aeneas.
     


Terentius in Adelphis (433):



     nam quid tu híc agas,
     ubi, síquid bene praecípias, nemo obtémperet?
     


Lucilius lib. XXVI (8):

     pórro amici est béne praecipere, Túsci bene praedícere.
M. Tullius de Officiis lib. III (13): 'nec omnino quicquam de eo
genere praecipiendum fuisse'. ― et in Hortensio (41):
'praecipiunt haec isti, set facit nemo'. {%Praecipere%},
praevenire. Vergilius lib. XI (491):

     exultatque animis et spe iam praecipit hostem.
et lib. VI (105):

     omnia praecepi atque animo mecum ante peregi.
PVLSATVM significat percussum. Vergilius lib. VI (609):

     pulsatusve parens aut fraus innexa clienti.
M. Tullius de suppliciis (in Verr. II, V, 142): 'lictores
circumsistunt valentissimi et ad pulsandos verberandosque homines
exercitatissimi'. {%Pulsatum%}, violatum.

Vergilius lib. XII (286):

     pulsatos referens infecto foedere divos.
PRODVCERE dicitur longius ducere. Vergilius Aen. lib. II (637):

     abnegat excisa vitam producere Troia.
Lucilius lib. XXIX (60):



     ét si retinere húnc voles,
     si lóngius te próducturum et díutius.
     


M. Tullius de Senectute (46): 'conviviumque vicinorum cotidie
conpleo; quod ad multam noctem, quam maxume possumus, vario
sermone producimus'. ― Varro

Ὄνος λύρας (355):

     valete et me palmulis producite.
{%Producere%}, prosequi. Vergilius lib. IX (486):



     nec te, tua funera mater
     produxi.
     


{%Producere%}, instituere. Terentius in Adelphis (314):

     seni ánimam primum extínguerem ipsi, qui íllud produxít
     scelus.
Lucilius [373 M.] lib. XXVI (88):

     dúcunt uxorés, producunt quíbus haec faciant líberos.
{%Producere%}, deducere. Terentius in Adelphis (402):

     o, quin égomet produxi!…
{%Producere%}, foras ducere. Terentius Heautontimorumeno (144):

     …produxi ac véndidi…
M. Tullius in Verrem, in Frumentaria (II, III, 63): 'quid opus
est Lollio? <nemo hoc nescit;> nemo tuorum amicorum, nemo abs te
productus, nemo interrogatus'.

Lucilius lib. XXX (31):

     producunt me ad te, tibi me haec ostendere cogunt.
PROLVVIES et INLVVIES significantiam habent parem. est enim
inmunditia. Vergilius Aen. lib. III (216):



     foedissima ventris
     proluvies.
     


et (Aen. III, 593):

     respicimus: dira inluvies.
Terentius in Heautontimorumeno (294):



     pannis óbsita,
     neclécta, inmunda inlúvie.
     


{%Proluvies%}, profusio. Terentius in Adelphis (985):

     quod proluvium? haec subito largitas?
PROIECTVM dicitur dimissum, derelictum. Vergilius lib. VI (835):

     proiece tela manu.
<…> Vergilius in Bucolicis (I, 75):

     non ego vos posthac, viridi proiectus in antro.
{%Proiectum%} longe iactum, extensum. M. Tullius de signis (in
Verr. II, IV, 21): 'sed quod erat eiusmodi loco atque ita
proiecta in altum'. ― Vergilius [in] Aen. lib. III (699):



     proiectaque saxa Pachyni
     radimus.
     


M. Tullius de Republica lib. III (11): 'iustitia foras spectat et
proiecta tota est atque eminet'. ― et de Oratore lib. III (220):
'bracchium procerius proiectum, quasi quoddam telum orationis'.
{%Proiectum%}, subtractum. M. Tullius in Philippicarum lib. IV
(fr. 1): 'quid hoc senatus consultum facit? clam te ex urbe
proieceris'.

PRAESTRINGERE, obtenebrare. Plautus in Milite Glorioso (4):

     praestríngat oculorum áciem in acie hóstibus.
{%Praestringere%}, attingere. M. Tullius [374 M.] de signis (in
Verr. II, IV, 105): 'ignoscite: rei magnitudo me breviter
praestringere atrocitatem criminis non sinit'. {%Praestringere%},
radere. M. Tullius in Philippicis lib. II (102): 'cuius quidem
vomere portam Capuae paene praestrinxti'.

POSCERE, accipere. Varro Parmenone (399): 'in quibus partibus, in
argumentis Caecilius poscit palmam, in ethesin Terentius, in
sermonibus Plautus'. {%Poscere%} significat petere. Vergilius
lib. XII (82):

     poscit equos gaudetque tuens ante ora frementis.
Plautus in Aulularia (336):

     ubi síquid poscam usque ád ravim poscám prius.
Varro Γνῶθι σεαυτόν (206):



     non súbsilis ac plaúdis, et ab Aráto posces ástricam
     corónam?
     


{%Poscere%}, provocare. Vergilius lib. VIII (614):

     aut acrem dubites in proelia poscere Turnum.
M. Tullius prima secundae actionis in Verrem (66): 'poscunt
maioribus poculis'. {%Poscere%}, adversari.

Vergilius lib. V (26):



     equidem sic poscere ventos
     iandudum et frustra cerno te tendere contra.
     


PROFERRE, palam facere. Lucilius lib. XXVII (5):

     proferat ergo iam, vester ordo scelera quae in se admiserit.
{%Proferre%}, protendere. M. Tullius de Republica lib. III (24):
'sapientia iubet proferre opes, amplificare divitias'.

PENETRARE, cum vi ingredi, sicuti plerumque. {%Penetrare%},
exire, proripere. Plautus Trinummo (276):

     quo illic homo foras se penetravit aedibus?
PARITER, ex aequo. Novius Decuma (14):



     quód profanaví modo,
     sí tris mensae sínt in aede, út pariter dispértiam.
     


Afranius Abducta (2):

     dispertiantur [375 M.] patris † bona.
{%Pariter%}, convenienter. Titinius Prilia (79):

     ne tu istum edepol † media extulisti pariter ut dignus fuit.
{%Pariter%}, similiter. Afranius Omine (226):

     …tibi in utráque parte póllet et paritér potest.
Pacuvius Niptra (248):

     páriter te esse erga íllum video, ut íllum ted ergá scio.
Plautus Aulularia (21):



     is ex se hunc reliquit, qui hic habitat filium,
     paritér moratum ut páter atque avus eiús fuit.
     


POSTERIVS dicitur tardius vel secundo. {%Posterius%}, minus.
Plautus in Asinaria (63):

     postérius istuc dícis quam credó tibi.
POSTVLARE intellegitur apertissime quam habeat significantiam, ut
est poscere. Terentius in Andria (189; 165):



     álios mores póstulat.
     dehinc póstulo ut nihil sít morae.
     


{%Postulare%}, velle. Plautus in Asinaria (506):



     úbi piem pietátem, si istoc móre moratám tibi
     póstulem placére, mater, míhi quo pacto praécipis?
     


idem Aulularia (589):

     nám qui eri ex senténtia servíre servus póstulat.
PARET, obsequitur. Vergilius lib. I (689):

     paret Amor dictis carae genetricis.
{%Paret%}, videtur, ostenditur. Vergilius lib. X (176):

     cui pecudum fibrae, caeli cui sidera parent.
PORTENTA dicuntur quae aliquid portendunt, ut saepe.
{%Portenta%}, inania quaedam et inridenda. Cicero Tusculanarum
lib. I (11): 'aut quid negoti est haec poetarum et pictorum
portenta convincere?'

PROTINVS ubicumque lectum est contra usum intellectus conmunis,
quo statim significare creditur, positum invenitur ut sit
{%protinus%} porro ac sine intermissione, continuo; quod iunctum
{%tenus%} eius significantiam confirmat adverbii. Vergilius [376
M.] namque in quocumque loco {%protinus%} posuit, sub hoc sensu
intellegendum reliquit. et quoniam nonnulli veterum pro eo quod
{%protinus%} est {%protinam%} vel {%protinis%} converterunt,
exempla de his necessaria decerpenda sunt. Afranius Epistula
(107):



     cómissatum prótenis rectá domum
     digrédimur.
     


Plautus in Astraba (fr. 15):

     dare pédibus protinam sése ab his regiónibus.
idem Curculione praepositione addita (363):

     óstium ubi prospéxi, exinde me ílico in protenám dedi;
quasi in longam fugam. ― Naevius in Colace (35):

     ubi vídi, exanimabíliter timidus pédibus protinam mé dedi;
id est pedibus longius fugi. Varro etiam de Lingua Latina lib.
VII (107) vel {%protinam%} vel {%protinus%} continuationem vel
praeteritae vel futurae longitudinis dicit. et tamen quoniam, ut
mihi videtur, potest <esse> eius adverbii enuntiatio varia,
significantia eius mutata pro locis exemplis testibus designanda
est. {%Protinus%}, insequenter, deinceps.

Vergilius [in] Georg. lib. IV (1):



     protenus aerii mellis caelestia dona
     exsequar.
     


et (Aen. X, 561):



     protinus Antaeum et Lucam, prima agmina Turni,
     persequitur.
     


et (Aen. XI, 690):



     protinus Orsilochum et Buten, duo maxuma Teucrûm
     corpora.
     


et (Aen. III, 291):

     protinus aerias Phaeacum abscondimus arces.
{%Protinus%}, iugiter et continue. Sisenna Hist. lib. I (6):
'nocte consumpta postero die per incertas vias Aeserniam, inde
Romam protenus profugerant'. ― idem lib. IV (51): 'castra de
planitie convertit in montes, ut crebro † ferculis protinus
procedundo posset intra fines Aesculapiorum pervenire'. ― Tubero
Hist. lib. I (1): 'siquod a parentibus acceptum protinus antiqui
memoriae tradiderunt'. ― Vergilius lib. X (338):



     huic frater subit [377 M.] Alcanor fratremque ruentem
     sustentat dextra; traiecto missa lacerto
     protinus hasta fugit servatque cruenta tenorem.
     


idem (Aen. VII, 601):



     mos erat Hesperio in Latio, quem protinus urbes
     Albanae coluere sacrum.
     


et lib. III Aen. (414):



     haec loca vi quondam et vasta convulsa ruina,
     tantum aevi longinqua valet mutare vetustas,
     dissiluisse ferunt, cum protinus utraque tellus
     una foret.
     


et lib. IX (337):



     felix, si protinus illum
     aequasset nocti ludum in lucemque tulisset!
     


{%Protinus%}, statim. Vergilius Aen. lib. IV (196):

     protinus ad regem cursum detorquet Hiarbam.
{%Protinus%}, longe, porro. Vergilius lib. VII (513):



     cornuque recurvo
     Tartaream intendit vocem,
     qua protinus omne
     intremuit nemus et silvae insonuere profundae.
     


idem Vergilius lib. VIII (157):



     nam memini Hesionae visentem regna sororis
     Laomedontiadem Priamum, Salamina petentem,
     protinus Arcadiae gelidos invisere finis.
     


{%Protenus%}, valde. Vergilius in Bucolicis (I, 12):



     en ipse capellas
     protinus aeger ago;
     


ut sit: animo et corpore valde aeger; aut si aliud enuntiat,
refertur ad illud <ago>, ut sit: longe, porro ago. at ipsum
{%tenus%}, licet, ut positionem acceperit, ita significatione
varietur, tamen maxime finem terminumque designat.

Vergilius in Georg. lib. II (1):

     hactenus arvorum cultus et sidera caeli.
idem Vergilius lib. XI (823):

     hactenus, Acca soror, potui.
idem Vergilius lib. X (210):



     laterum tenus hispida nanti,
     frons hominem praefert.
     


idem lib. II (553):

     capulo tenus abdidit ensem.
idem Vergilius in Georg. lib. III (53):

     et crurum tenus a mento palearia pendent.
idem Vergilius [in] Aen. lib. III (426):



     et pulcro pectore virgo
     pube tenus.
     


PLAGA, spatium amplissimum vel caeli vel [378 M.] agri.

Vergilius lib. VII (227):

     in medio dirimit plaga solis iniqui.
{%Plagae%} rursum maculae retiales. Vergilius in Aen. lib. IV
(131):



     retia rara, plagae, lato venabula ferro;
     Massylique ruunt equites.
     


{%Plaga%}, aliquando pare lecti, aliquando omnis. Pacuvius
Atalanta (46):

     etsi metuo picta de plaga pallam;
ut sit plaga quem nunc dicimus clavum. ― Varro Prometheo (434):

     ebúrneis lectis ét plagis sigíllatis.
Afranius (412):



     pallam fác cito,
     Démea, et plagulám de lecto; péllis demitte órdine.
     


PARVMPER, ut saepe, interim et parvo tempore.

{%Parumper%}, cito et velociter. Vergilius lib. VI (382):



     pulsusque parumper
     corde dolor tristi: gaudet cognomine terrae.
     


Ennius Annali lib. I (45):



     te sane † neta precor, Venus, et genetrix patri' nostri,
     ut me de caelo visas cognata parumper.
     


idem in eodem (I, 59):



     indotuetur ibi lupu' femina, conspicit omnis;
     hinc campum celeri passu permensa parumper
     conicit in silvam sese.
     


 INCIPIT PER R LITTERAM.  

RESTARE dicitur superesse. Terentius in Andria (166):



     restát Chremes,
     qui míhi exorandus ést.
     


M. Tullius de Senectute (46): 'nec cum aequalibus solum, qui
pauci admodum restant, sed cum vestra etiam aetate'. ― Vergilius
Aeneidos lib. II (70):

aut quid iam misero mihi denique restat?

     {%Restare%}, resistere. Vergilius Aen. lib. IV (323):


     hospes.
     hoc solum nomen quoniam de coniuge restat.
     


M. Tullius de Finibus Bonorum et Malorum (V, 74): 'nullam
quaerentes voluptatem Stoici restant'.

RELIGIO est deorum cultura. Vergilius Aen. lib. VII (II, 715):

     religione patrum multos servata per annos. [379 M.]
{%Religiosos%} quoque dies infames vel infaustos lib. XI
Conmentariorum Grammaticorum (fr. IV) Nigidius appellavit. ― M.
Tullius ad Atticum IX (5, 2): 'maiores nostri funestiorem diem
esse voluerunt Aliensis pugnae quam urbis captae, quod hoc malum
ex illo: itaque alter religiosus etiamnunc dies, alter in vulgas
<ignotus>'. {%Religio%}, metus vel sollicitudo. Varro
Ἀνθρωποπόλει, περὶ γενεθλιακῆς (36):



     non fit thensauris, non auro pectu' solutum;
     non demunt animis curas ac religiones
     Persarum montes, non atria diviti' Crassi.
     


Lucretius lib. I (62):



     humana ante oculos foede cum vita iaceret
     in terris, oppressa gravi sub religione.
     


Vergilius lib. VIII (349):



     iam tum religio pavidos terrebat agrestis
     dira loci.
     


Terentius in Andria (940):



     dígnus es
     cum tuá religione, ódium! nodum in scírpo quaeris…
     


Lucilius lib. XXIX (95):



     …anno verténte dies
     taetrí, miseri ac relígiosi.
     


M. Tullius de Officiis lib. II (51): 'item est habendum
religioni, nocentem aliquando, modo ne nefarium inpiumque,
defendere'.

RARVM consuetudine infrequens significat. Vergilius Aen. lib. IX
(508):

     qua rara est acies interlucetque corona.
M. Tullius de Officiis lib. I (136): 'sic ad hoc genus castigandi
raro invitique veniamus'. {%Rarum%}, electum. Vergilius in
Georgicon lib. IV (130):

     hic rarum tamen in dumis holus.
RVERE, decipi. M. Tullius de Officiis lib. III (54): 'si hoc non
est emptorem pati ruere et per venditorem in maximam fraudem
incurrere?' {%Ruere%} rursum significat cadere. Vergilius Aen.
lib. II (290):

     ruit alto a culmine Troia.
M. Tullius de suppliciis (in Verr. II, V, 12): 'quae cum
accidunt, nemo est quin intellegat [380 M.] ruere illam rem
publicam'. {%Ruere%}, effundi. Vergilius lib. VI (44):



     unde ruunt totidem voces, responsa Sibyllae.
     idem Vergilius in Georgicon lib. III (I, 324):
     ruit arduus aether.
     


{%Ruere%}, inruere sine cautela. Vergilius lib. X (811):

     quo, moriture, ruis maioraque viribus audes?
Lucilius lib. XXX (113):

     ruis hoc et colligis omnia furtim.
{%Ruere%}, eruere, levare. Vergilius lib. XI (211):



     et confusa ruebant
     ossa focis.
     


idem Aen. lib. I (84):



     totumque a sedibus imis
     una eurusque notusque ruunt.
     


{%Ruere%}, diruere, complanare. Vergilius Georgicon lib. I (104):



     quid dicam, iacto qui semine conminus arva
     insequitur cumulosque ruit male pingnis arenae?
     


Terentius in Adelphis (319):

     céteros ruerem, ágerem, raperem, túnderem et prostérnerem.
{%Ruere%}, erigere, extollere. Vergilius <Georg.> lib. II (308):



     et ruit atram
     ad caelum picea crassus caligine nubem.
     


et Aeneidos lib. II (250):

     vertitur interea caelum et ruit oceano nox.
{%Ruere%}, dividere. Vergilius Aeneidos lib. I (35):

     spumas salis aere ruebant.
RIGIDVM significat frigidum. Vergilius in Georgicon lib. II
(316):

     tellurem borea rigidam spirante moveri.
{%Rigidum%}, erectum. Vergilius in Bucolicis (VI, 28):

     tunc rigidas motare cacumina quercus.
et Georgicon lib. I (508):

     et curvae rigidum falces formantur in ensem.
{%Rigidum%}, durum. Vergilius Georgicon lib. III (363):



     vestesque rigescunt
     indutae caeduntque securibus umida vina.
     


RELATVM dicitur perlatum, dictum a M. Tullio ad Caesarem iuniorem
lib. I (fr. 12): 'sed haec videbimus, cum legati responsa
rettulerint'. {%Relatum%}, conversum.

Vergilius lib. XI (425):



     multa dies variusque labor mutabilis aevi
     rettulit in melius. [381 M.]
     


REDDERE, reponere. Plautus Mostellaria (108):



     témpestás venít,
     cónfringít tégulás ímbricésque; ibí
     dóminus índíligéns réddere áliás nevúlt.
     


{%Reddere%} dicitur acceptum restituere. Terentius in Phormione
(56):

     siquís quid reddit, mágna habendast grátia.
{%Reddere%}, facere. Lucilius lib. XXIX (61):



     pluteós excudet téctaque et testúdines
     reddét.
     


{%Reddi%}, advehi. Vergilius lib. VI (18):

     redditus his primum terris.
{%Reddere%}, exponere et dare. Plautus in Aulularia (45):

     tibi égo rationem réddam, stimulorúm seges?
REMI sunt navales pedes, sicuti plerumque. {%Remos%} remiges
Vergili auctoritate possumus dicere, ut [in] lib. V (152):



     quem deinde Cloanthus
     consequitur, melior remis, sed pondere pinus
     tarda tenet.
     


REFERRE, recensere. Vergilius in Bucolicis (VI, 85):



     cogere donec oves stabulis numerumque referre
     iussit.
     


{%Referre%}, adscribere. Varro Eumenidibus (147): 'forenses
decernunt ut Existimatio nomen meum in sanorum numerum referat'.
{%Referre%} significat perferre, indicare. Vergilius Aeneidos
lib. II (547):



     referes ergo haec et nuntius ibis
     Pelidae genitori.
     


Lucilius lib. XXVI (91):

     † quód is intellegébar posse, † haúd ad paucos réttuli.
{%Referre%}, ostendere. Lucretius lib. I (75):



     unde refert nobis victor, quid possit oriri,
     quid nequeat.
     


{%Referre%}, revocare. Vergilius lib. X (794):



     ille pedem referens et inutilis inque ligatus
     cedebat.
     


M. Tullius de signis (in Verr. II, IV, 65): 'cum iam satis
perspexisse videretur, tollere incipiunt, ut referrent'. ― idem
de Officiis lib. II (77): 'uti eo, unde digressa est, referat'. ―
Plautus in Asinaria (158):

     quo magi' te capessis, aéstus te in portúm refert.
{%Referre%}, reddere. Vergilius lib. [382 M.] VIII (560):



     o mihi praeteritos referat si Iuppiter annos,
     qualis eram.
     


Lucilius lib. XXIX (49):

     quod te íntromisi, grátiam referát mihi.
RIMARI dicitur scrutari, quaerere. Vergilius lib. XI (748):

     et partis rimatur apertas.
idem lib. VII (507):



     quod cuique repertum
     rimanti, telum ira facit.
     


Pacuvius Atalanta (71):

     cum incúltos pervestígans rimarém sinus.
Accius † Ilione (Pacuv. 203):

     aut stágnorum humidórum rimarém loca.
Varro Lege Maenia (233):



     admirantes, quod sereno lumine
     tonuísset, oculis caéli rimarí plagas.
     


{%Rimari%}, expleri. Vergilius lib. VI (599):



     rimaturque epulis habitatque sub alto
     pectore.
     


{%Rimari%}, inhabitare. Vergilius Georg. lib. I (384):

     dulcibus in stagnis rimantur prata Cahystri.
RVMPERE significantiam habet manifestam. Vergilius lib. X (233):

     rumpimus invitae tua vincula;
et plerumque. {%Rumpere%}, defetigare. Terentius in Hecyra (435):

     ut me ámbulando rúmperet.
Afranius in Epistula (127):

     ego mísera risu clándestino rúmpier.
Lucilius lib. XXX (124):

     quae quondam populo risu res pectora rumpit.
idem lib. XXVII (43):



     …contentúrum, cum me rúperint, summa ómnia
     fécerim.
     


Rumpere, dissicere. Vergilius in Bucolicis (VIII, 71):

     frigidus in pratis cantando rumpitur anguis.
{%Rumpere%}, retentum proferre, diu tacita dicere. Vergilius lib.
X (63):



     quid me alta silentia cogis
     rumpere?
     


Terentius in Eunucho (550):

     iámne rumpere hóc mihi licet gaúdium?…
{%Rumpere%}, introire. Terentius in Eunucho (996):

     césso huc intro rúmpere.
ROGARE, poscere. Lucilius lib. XXVI (92):



     férri tantum sí roget me, nón dem, quantum aurí petit;
     sí secubitet, síc quoque a me, quaé roget, non ímpetret.
     [383 M.]
     


Plautus in Asinaria (778):

     spéctandum necui ánulum det néque roget.
{%Rogare%} dicitur deprecari, poscere. M. Tullius in Verrinis, in
Divinatione (3): 'rogare et orare ne eos supplices aspernarer'.
― Vergilius Aen. lib. VII (229):



     litusque rogamus
     innocuum.
     


{%Rogare%}, quaerere, scitari. M. Tullius ad Caesarem iuniorem
lib. I (fr. 2): 'roga ipsum, quemadmodum ego eum Arimini
acceperim'. ― Terentius in Andria (123):



     accedo ad pédisequas;
     quae sít, rogo.
     


{%Rogare%}, instituere. M. Tullius in Philippicis lib. II (72):
'ego ad eum belli civilis causam adtuli; ego leges perniciosas
rogavi'. ― Lucilius lib. XXVII (XXVIII, 56):

     consilium patriae legumque oriundu' rogator.
REMISSVM laetum. M. Tullius de Oratore (III, 30): 'quis umquam
res praeter hunc tragicas paene comice, tristis remisse?'
{%Remissum%} significat concessum.

Vergilius lib. X (828):

     manibus et cineri, si qua est ea cura, remitto.
{%Remissum%}, missum. Lucilius lib. XXIX (54):



     cohibét domi
     maestús se, Albinus répudium quod fíliae
     remísit.
     


{%Remittere%}, delectare. M. Tullius in Hortensio (31): 'quaero
enim, non quibus intendam rebus animum, sed quibus relaxem ac
remittam'. ― idem de Senectute (28): 'sed tamen est senis sermo
quietus ac remissus'.

RECIPERE, promittere, polliceri. Varro Bimarco (60): 'ebrius es,
Marce. Odyssian enim Homeri ruminari incipis, cum περὶ τρόπων
scripturum te Seio receperis'. {%Recipere%}, extinguere,
prosternere. Vergilius lib. IX (347):



     totum cui conminus ensem
     condidit adsurgenti et multa morte recepit.
     


{%Recipere%} dictum est datum accipere. {%Recipere%}, accipere.
M. Tullius de Officiis lib. III (48): 'Cyrsilum [384 M.] quendam,
suadentem ut in urbe manerent Xersemque reciperent, lapidibus
obruerunt'. ― Varro Meleagris (298): 'quem idcirco terra non
cepit et caelum recepit'. {%Recipere%}, revocare. Lucilius lib.
XXIX (45):



     primum éx advorso síquod est cenáculum,
     quo récipiat te.
     


Vergilius Aen. lib. II (524):



     sic fata recepit
     ad sese.
     


M. Tullius de Officiis lib. III (45): 'qui cum ad diem se
recepisset, admiratus eorum fidem tyrannus'. {%Recipere%},
exceptum facere. Plautus Trinummo (193):



     "úbi nunc adulescéns habet?" ―
     "postículum hoc recépit, cum aedis vénderet."
     


Cicero de Oratore lib. II (226): 'et dicis te, cum aedes
venderes, ne in rutis quidem et caesis solum tibi paternum
recepisse'.

REDVNDARE, redire. {%Redundare%}, abundare, superesse. Lucilius
lib. XXVIII (37):

     primó redundat aúrum ac thensaurí patent.
M. Tullius de Officiis lib. III (3): 'nunc fugientes conspectum
sceleratorum, quibus omnia redundant'. ― et in Hortensio (73):
'tum intellegas quam illud non sit necessarium quod redundat'.

REDIRE manifestam habet significantiam; ut Terentius in Andria
(137):

     redeo inde irátus atque aegré ferens.
{%Redire%}, referri, revocari. Lucilius lib. XXVII (56):

     sí non tamen ad te hóc redibit, tu hóc carebis cónmodo.
Vergilius Georg. lib. II (401):

     redit agricolis labor actus in orbem.
RVRSVS significat iterum. Vergilius Aen. lib. II (655):

     rursus in arma feror.
{%Rursus%}, retro. Vergilius in Georg. lib. III (138):

     rursus cura patrum cadere.
Varro Andabatis (28):

     mortáles multi rúrsus ae prorsús meant.
Ennius Andromeda (104):

     …rúrsus prorsus réciprocat [385 M.] fluctús feram.
RVMOR, ut plerumque, opinio est. Sallustius Hist. lib. II (15):
'ad hoc rumoribus adversa in pravitatem, secunda in casum,
fortunam temeritatem declinando conrumpebant'. {%Rumor%}, favor,
auxiliatio. Vergilius lib. VIII (90):

     ergo iter inceptum peragunt rumore secundo;
hoc est: prospero favore et auxilio fluminis. ― Fenestella
Annalium lib. XXII (21): 'itaque ut magistratum tribuni inierunt,
C. Cato, turbulentus adulescens et audax nec imparatus ad
deicendum, contionibus adsiduis invidiam et Ptolomaeo simul, qui
iam profectus ex urbe erat, et Publio Lentulo consuli, paranti
iam iter, cogitare secundo quidem populi rumore coepit'. ― Ennius
Annali lib. VII (261):

     legio rediit rumore.
<et> (Ann. 263):



     ruina
     mox auferre domos populi rumore secundo.
     


 INCIPIT PER S LITTERAM.  

SVBLATVM, susceptum. Vergilius lib. IX (202):



     Troiaeque labores
     sublatum erudiit.
     


{%Sublatum%} dicimus remotum. Vergilius lib. XII (25):



     sine me haec haut mollia fatu
     sublatis aperire dolis.
     


M. Tullius in Philippicis lib. I (4): 'non modo regno, sed etiam
regni timore sublato'. ― Lucilius lib. XXX (125):

     sublatus pudor omni', licentia, fenu' refertur.
M. Tullius de Officiis lib. III (38): 'sustulit quos opstare
intellegebat'. {%Sublatum%}, erectum. Vergilius lib. V (642):

     sublataque procul dextra conixa coruscat.
Terentius Hecyra (506):



     quia paúlum vobis áccessit pecúniae,
     subláti animi sunt.
     


Lucilius lib. XXX (110):



     hic ut muscipulae tentae atque ut scorpiu' cauda
     sublata.
     


M. Tullius in Hortensio (45): 'eloquentia tueri, quam tu in
caelum, Hortensi, credo, ut ipse cum ea simul ascenderes,
sustulisses'. [386 M.]

SVFFICIT significat consuetudine sat est. Vergilius Aen. lib. XII
(738):



     idque diu, dum terga dabant palantia Teucri,
     suffecit.
     


{%Sufficit%}, subministrat. Vergilius in Aen. lib. II (617):



     ipse pater Danais animos viresque secundas
     sufficit.
     


{%Sufficit%}, durat. Vergilius lib. V (21):



     nec nos obniti contra nec tendere tantum
     sufficimus.
     


et lib. IX (810):



     nec sufficit umbo
     ictibus.
     


{%Sufficere%}, ab inficiendo. M. Tullius in Hortensio (23): 'ut i
qui conbibi purpuram volunt, sufficiunt prius lanam medicamentis
quibusdam'.

SVSPENSVM, placidum, silens. Terentius in Phormione (866):



     hóc ubi ego audivi, ád fores
     súspenso gradú placide ire pérrexi…
     


{%Suspensum%} dicitur alte ligatum. M. Tullius in Verrem (pro
Rabir. 13): 'caput obnubito, arbori infelici suspendito'. ―
Vergilius lib. V (489):

     quo tendant ferrum, malo suspendit ab alto.
{%Suspensum%}, sollicitum. Vergilius Aen. lib. II (114):



     suspensi Eurypylum scitatum oracula Phoebi
     mittimus.
     


M. Tullius [in] Philipp. lib. VII (1): 'aberrat a sententia
suspensus [a] curis maioribus'.

SPECIES dicitur effigies, facies. Livius Aegistho (7):

     iamne óculos specie laétavisti optábili?
{%Species%}, factum, spectaculum. Vergilius in Aen. lib. II
(407):

     non tulit hanc speciem furiata mente Coroebus.
{%Species%}, imago. M. Tullius de Officiis lib. III (12): 'cum
sit is, qui id solum bonum iudicet quod honestum; quae autem huic
repugnent specie quadam utilitatis'.

{%Species%}, pulcritudo. Varro Eumenidibus (119):



     quae cásta vestis, aétas quae aduliscéntium?
     quae téneris species?
     


SEGNE dicitur tardum. Vergilius in Georg. lib. III (42):



     en age, segnes
     rumpe moras.
     


{%Segne%}, dissimile. [387 M.] Vergilius Aen. lib. IV (149):



     haut illo segnior ibat
     Aeneas.
     


SALTVS consuetudine a saliendo dicitur. Vergilius lib. IX (815):



     tum demum praeceps saltu sese omnibus armis
     in fluvium dedit.
     


{%Saltus%}, campi spatium. Vergilius in Georg. lib. III (143):



     saltibus in vacuis pascunt et plena secundum
     flumina.
     


SVBIECERE est subtus iacere, subponere. Vergilius Georg. lib. IV
(303):



     et ramea costis
     subiciunt fragmenta.
     


et lib. XI (812):



     caudamque remulcens
     subiecit pavitantem utero.
     


M. Tullius in Philippicis lib. II (51): 'cervicisque suas ei
subiecit securi, qua multi minoribus in peccatis occiderunt'.
{%Subiecere%}, susum iacere; excrescere.

Vergilius in Bucolicis (X, 74):

     quantum vere novo viridis se subicit alnus.
et in Georgicon lib. IV (385):

     ter flamma ad summum tecti subiecta reluxit.
et lib. XII (287):



     aut corpora saltu
     subiciunt in equos.
     


SERVARE, liberare. Vergilius Aen. lib. III (209):



     servatum ex undis Strophadum me litora primum
     accipiunt.
     


{%Servare%} dicitur custodire, tueri. Vergilius in Aen. lib. II
(702):

     servate domum, servate nepotem!
et lib. VII (52):

     sola domum et tantas servabat filia sedes.
{%Servare%}, sollicite et suspiciose observare. Lucilius lib. XXX
(24):

     quid servas quo eam, quid agam? quid id attinet ad te?
Plautus [in] Asinaria (805):

     tuu' sérvus servet, Vénerine eas det án viro.
Vergilius in Georgicon lib. I (335):

     quod superest, caeli menses et sidera serva.
quod est Menandri (880 K.):



     τηρῶ τὸν Δία
     τὸν αἰγίοχον.
     


{%Servare%}, inhabitare, possidere. Vergilius Georg. lib. IV
(383):

     centum quae silvas, centum quae flumina servant.
et (Georg. IV. 458):



     inmanem ante pedes hydrum [388 M.] moritura puella
     servantem ripas.
     


{%Servare%}, tenere. Vergilius lib. VII (179):

     curvam servans sub imagine falcem.
SVPREMVM significat extremum. Vergilius lib. XI (61):

     qui supremum comitentur honorem.
{%Supremum%}, susum, altum. Vergilius [in] Georg. lib. IV (460):



     clamore supremos
     inplerunt montis.
     


Terentius in Adelphis (196):

     pró supreme Iúppiter!
Plautus Amphitryone (1127):

     út Iovis suprémi multis hóstiis pacém petam.
SAEVVM, iratum. Vergilius Aen. lib. I (458):

     et saevum ambobus Achillen.
{%Saevum%} dicitur inmite. Vergilius Aen. lib. I (4):

     saevae memorem Iunonis ob iram.
Lucilius lib. XXX (10):

     et saevo ac duro in bello multo optimus hostis.
idem lib. XXVI (23):

     quódque te in tranquíllum ex saevis tránsfers tempestátibus.
{%Saevum%}, forte. Vergilius Aen. lib. I (99):

     saevus ubi Aeacidae telo iacet Hector.
{%Saevum%}, potens. Vergilius Aen. lib. I (138):



     non illi imperium pelagi saevumque tridentem,
     sed mihi sorte datum.
     


{%Saevum%}, durum. Vergilius lib. V (270):

     cum saevo e scopulo multa vix arte revulsus.
Lucilius lib. XXX (29):

     idque tuis factis saevis et tristibu' dictis.
SVPERARE est vincere. Terentius in Eunucho (231):

     súperat ipsam Tháidem.
Vergilius in Bucolicis (V, 9):

     quid si idem certet Phoebum superare canendo?
{%Superare%}, abundare. Vergilius in Georg. lib. I (189):

     si superant fetus, pariter frumenta sequentur.
{%Superare%}, vivere, superesse. Vergilius in Aen. lib. III
(339):

     quid puer Ascanius? superatne et vescitur aura?
et [Aen.] lib. II (642):



     satis una superque
     vidimus excidia et captae superavimus urbi.
     


{%Superare%}, superesse. Vergilius [389 M.] Georg. lib. III (63):

     praeterea superat gregibus cum laeta iuventus.
{%Superare%}, ascendere. Vergilius in Georg. lib. III (270):

     superant montis et flumina tranant.
et (Georg. III, 317):

     gravido superant vix ubere limen.
{%Superare%}, occidere. Vergilius Aen. lib. I (350):

     clam ferro incautum superat.
STRATVM significat iacens. Vergilius Georg. lib. IV (432):

     sternunt se somno divorsae in litore phocae.
{%Stratum%}, deiectum. Vergilius lib. X (730):

     sternitur infelix Acron.
et in Bucolicis (VII, 54):

     strata iacent passim sua quaeque sub arbore poma.
{%Stratum%}, placatum, lenitum. Vergilius in Bucolicis (IX, 57):

     et omne tibi stratum silet aequor.
{%Stratum%}, tectum. Vergilius in Georgicon lib. III (297):



     et multa duram stipula felicumque maniplis
     sternere subter.
     


et Aen. lib. IX (666):

     sternitur omne solum telis.
{%Stratum%}, conpositum, structum. Vergilius in Aen. lib. I
(422):

     miratur portas strepitumque et strata viarum.
SECVNDVM est numero aut ordine secundum. {%Secundum%}, iuxta.
Vergilius in Georg. lib. III (143):



     saltibus in vacuis pascunt et plena secundum
     flumina.
     


{%Secundum%}, prosperum. Vergilius lib. X (502):

     et servare modum, rebus sublata seeundis.
M. Tullius de Officiis lib. I (90): 'sic homines

secundis rebus effrenatos sibique supra' <…> Terentius
Heautontimorumeno (230):

     si míhi secundae rés de amore méo essent.
M. Tullius ad Caesarem iuniorem lib. II (fr. 23): 'scriptum erat
equestre proelium valde secundum, in his autem potius adversum'.
{%Secundum%}, lene vel placidum. Vergilius Georg. lib. III (447):

     mersusque secundo defluit amni.
SVBMISSVM significat humile. M. Tullius de Officiis lib. I (124):
'neque submissum et abiectum neque [390 M.] se ecferentem'. ―
Vergilius Aen. lib. III (93):

     submissi petimus terram et vox fertur.
{%Submittere%}, subdere, subponere. Lucilius lib. XXVIII (11):

     submíttas alios, síquos possis, cénseo.
{%Submittere%}, admittere. Vergilius in Bucolicis (I, 45):

     pascite, ut ante, bovis, pueri, et submittite tauros.
idem in Georg. lib. III (73):

     tu modo quos in spem statues submittere gentis.
SEVERVM, triste. Varro Eumenidibus (123):



     tertía Poenarum
     Infámia stans nixa, ín vulgi
     pectóre, fluctanti intónsa coma,
     sordída vestitu, oré severo.
     


{%Severum%} significat grave, censorium. Vergilius lib. VIII
(638):

     Romulidis Tatioque seni Curibusque severis.
{%Severum%}, asperum, trucem. M. Tullius in Hortensio (90):
'aliud ex silvis severum et triste'. ― Vergilius lib. VII (713):

     qui Tetricae horrentis rupes montemque Severum.
{%Severum%}, saevum, inplacidum, vitabile. Vergilius in Georg.
lib. III (37):



     Invidia infelix Furias amnemque severum
     Cocyti metuet.
     


M. Tullius de Officiis lib. III (112): 'et qui perindulgens in
patrem, idem acerbe severus in filium'.

SOLVERE usu significat enodare. Vergilius lib. VII (403):

     solvite crinalis vittas, capite orgia mecum.
{%Solvere%}, debitum reddere. Sallustius in Catilinae Bello (33,
2): 'argentum aere solutum est'. ― M. Tullius in Verrem,
Divinatione (32): 'pro quo frumento pecunia omnis soluta non
est'. {%Solvere%}, dimittere.

Vergilius Georgicon lib. III (64):

     solve mares, mitte in venerem pecuaria primus.
{%Solvi%}, a curis liberum esse. Vergilius Georg. lib. II (386):

     risuque soluto.
idem Aen. lib. I (562):

     solvite corde metum, Teucri.
{%Solvere%}, contempnere, despicere. Vergilius Aen. lib. IV (55):

     solvitque pudorem.
{%Solvere%}, excipere. Vergilius lib. X (111):

     nec populos solvo. [391 M.]
SVPERBVM, adrogans, truculentum, asperum. Vergilius in Aen. lib.
III (326):

     stirpis Achilleae fastus iuvenemque superbum.
idem lib. X (514):



     te, Turne, superbum
     caede nova quaerens.
     


{%Superbum%}, vitabile. Vergilius lib. VIII (196):



     foribusque adfixa superbis
     ora virûm tristi pendebant pallida tabo.
     


{%Superbum%}, elatum, altum. Vergilius Georg. lib. III (117):

     et gressus glomerare superbos.
idem lib. VII (630):

     Atina potens Tiburque superbum.
{%Superbum%}, ornatum. Vergilius Aen. lib. II (504):



     barbarico postes auro spoliisque superbi
     procubuere.
     


{%Superbum%}, opulentum. Vergilius lib. IX (324):



     simul ense superbum
     Rhamnetem adgreditur, qui forte tapetibus altis
     extructus.
     


{%Superbo%}, iniquo. Vergilius lib. VIII (118):

     quos illi bello profugos egere superbo.
STARE consistere omnium consensu dicitur. Vergilius [in] Georg.
lib. III (84):

     stare loco nescit.
Plautus Amphitryone (276):

     ita statim stant signa omnia.
{%Stare%} iterum horrere significat. Titinius Veliterna (144):

     atque íllud anta pártum comedet; fúndi stabunt séntibus.
Caecilius Syracusiis (219):

     híc amet, familiaé fame pereant, áger autem stet séntibus?
Vergilius Aen. lib. XII (407):



     iam pulvere caelum
     stare videt.
     


{%Stare%}, erigi, prominere. Lucilius lib. XXVIII (XXIX, 103):



     hic corpus solidum invenies, hic stare papillas
     pectore marmoreo.
     


{%Stare%}, fidem habere. M. Tullius de Officiis lib. III (95):
'facere promissa, stare conventis, reddere deposita'. {%Stare%},
valere et constare et fixum esse. Varro Flaxtabulis, περὶ
ἐπαρχιῶν (178): 'atque si addam, quanti misericordia mea
heredibus meis stet, quot miseros sublevaverim'. ― Vergilius lib.
X (467):

     stat sua cuique dies.
et lib. II (750):

     stat casus renovare omnes.
{%Stat%} etiam plenum [392 M.] est. Lucilius Satyrarum lib. V
(4):

     interea stat sentibu' pectus.
Vergilius in Bucolicis (VII, 53):

     stant et iuniperi et castaneae hirsutae.
Varro Eumenidibus (126):



     denique avarus
     quî sanust? cuii stet terrai traditus orbis:
     furando tamen, ac morbo stimulatus eodem,
     ex sese ipse aliquid quaerat cogatque peculi.
     


Sisenna lib. IX (130): 'caelum caligine stat'.

SPISSVM densum dicimus. Vergilius in Georg. lib. II (234):



     sin in sua posse negabunt
     ire loca et scrobibus superabit terra repletis,
     spissus ager.
     


{%Spissum%} significat tardum. Cicero de Oratore lib. II (213):
'et principia tarda sunt et exitus tamen spissi et producti esse
debent'. ― Caecilius Dardano (25):

     nihil speí ego credo: ómnis res spissás facit.
Titinius Gemina (54):

     longús sérmo habétúr; revórtétur spíssá.
Afranius Incendio (196):



     itaque spissum videtur fieri, non possum domi
     meúm virum expectáre, quem mihi stúdeo iamdudúm dari.
     


idem Matertera (210):



     quod deféssa expectandó domi
     sédi, quod spissó venire vísu's tu, Maní, mihi.
     


Plautus Poenulo (791):



     eheú, quom ego habui háriolos, arúspices?
     quia quid bene promittunt, perspisso evenit;
     id quód mali promíttunt, praesentáriumst.
     


Naevius Gymnastico (59):

     át enim tu nimís spisse atque tárde incedis.
Turpilius Canephoro (9):



     íta est. verum haut facile ést venire illo, úbi sita est
     Sapiéntia:
     spíssum est iter; adipísci haut possis, nísi cum magna
     míseria.
     


<Varro> Mysteriis (332): 'nascimur enim spissius quam emorimur.
vix duo homines decem mensibus edolatum unum reddunt puerum;
contra una pestilentia aut hostica acies puncto temporis inmanis
acervos facit'. ― et Periplu lib. II, περὶ φιλοσοφίας (418): 'et
ne erraremus, [393 M.] ectropas esse multas; omnino tutum esse,
sed spissum iter'. ― Pacuvius Hermiona (179):



     …hábet hoc [senectus] in se cúm pigra est
     ipsa, út videantur cónfieri spisse ómnia.
     


STATIM mox dicitur. Cicero in Verrinis (II, II, 19): 'statim
Messana litteras dedit, ut Alesinus ad se Dio continuo veniret'.
{%Statim%} producta prima syllaba, a stando, perseveranter et
aequaliter significat. Terentius (Phorm. 789):



     bina talenta
     capiébam statim.
     


Plautus Amphitryone (239):

     néc recédít locó quín statím rém gerát.
idem in eadem (276):

     ita statim stant signa omnia.
Ennius Aiace (17):

     …qui rem cum Achívis gesserúnt statim.
Afranius Augure (10):



     quamquám non istis éxercetur ín locis,
     hic nóster delabórat cum pueró statim.
     


SVPERSTITES dicimus qui supersint mortuis. {%Superstites%}
veteres ponebant incolumes. Terentius Andria (487):

     deos quaéso ut sit supérstes.
Plautus Asinaria (16):



     sicúti tuum vis únicum natúm tuae
     superésse vitae sóspitem et supérstitem.
     


Vergilius lib. X (47):

     liceat superesse nepotem.
Accius Alcimeone (59):

     suós deseruit líberos supérstites [sunt].
SPVRCVM, saevum vel sanguinarium. Afranius Divortio (57):



     muliér; novercae nómen huc adde ímpium:
     spurca gingi † vestigia aut dici potest.
     


Lucilius Satyrarum lib. IV (15):



     Aeserninu' fuit Flaccorum munere quidam
     Samnis, spurcus homo, vita illa dignu' locoque:
     cum Pacedeiano conponitur, optimu' multo
     post homines natos gladiator qui fuit unus.
     


Afranius Fratriis (164):

     cónmemorabo, osténdam illius fácta et spurcitiam ínprobi.
     [394 M.]
idem Divortio (52):



     o dígnum facinus! ádulescentis óptumas,
     bene convenientes, concordes cum vireis,
     repénte viduas fáctas spurcitiá patris!
     


Varro Rerum Humanarum lib. XX: 'nequis lictorem spurcum hominem
liberum prehendere iussisse velit'. {%Spurcum%}, vehemens,
asperum. M. Tullius ad Caesarem iuniorem lib. II (fr. 13): 'cum
iter facerem ad Aquilam Claternam tempestate spurcissima'. ―
Varro Eumenidibus (153): 'nunc de te, inquit, meliusculam spem
habeo, qui rem spurcissimam gustare nolueris'. {%Spurcum%}
significat obscenum et inpurum et lutulentum. Plautus Asinaria
(807):

     tot noctes reddat spurcas, quot puras habuerit.
Pomponius Prostibulo (154):



     quaé peditibus núbere
     póterant, equites spérant spurcae.
     


{%Spurcum%} etiam fetidum. Plautus Menaechmis (168):

     nam éx isto locó spurcatur násum odore inlútili.
Lucretius lib. VI (781):



     deinde videre licet quam multae <sint> homini res
     acriter infesto sensu spurcae<que> gravisque.
     


idem lib. VI (976):



     at contra nobis caenum taeterrima cum sit
     spurcities, eadem subus iucunda videtur.
     


Lucilius lib. XI (6):



     praetor noster ad hoc quam spurcust ore, quod omnis
     extra castra, ut stercu', foras eiecit ad unum!
     


idem lib. XXVIII (60):

     quaeque aspectu sunt spurca et odore.
SICCVM dicitur aridum et sine umore. Vergilius lib. V (180):

     summa petit scopuli siccaque in rupe resedit.
{%Siccum%}, exercitum. Lucilius lib. XXVI (94):

     cúm stadio in gymnásio in duplici córpus siccassém pila.
{%Siccum%} dicitur et sobrium, modicum. Plautus Asinaria (857):

     síccum, frugi, cóntinentem, amántem uxoris máxime.
idem Pseudolo (184):

     vino modo cupidae estis:
eo vos vestrosque adeo pantices [395 M.] madefactatis, cum ego
sim hic siccus.

Cicero Academicorum lib. II (fr. 9): 'alius adultis, alius
valentibus, alius aegris, alius siccis, alius vinulentis'. ―
Varro Cato vel de liberis educandis (27): 'Persae propter
exercitationes puerilis modicas eo [se] consecuti corporis
siccitatem, ut neque spuerent neque emungerentur sufflatove
corpore essent'. {%Siccum%}, firmum. M. Tullius de Senectute
(34): 'nullo imbri, nullo frigore adduci ut capite operto sit;
summam esse in eo corporis siccitatem'.

SEGES est frumenti fructus. Vergilius Aen. lib. II (304):

     in segetem veluti eum flamma furentibus austris.
{%Segetem%} [terram. M. Tullius in Hortensio (24): 'ut enim
segetes agricolae subigunt aratris multo ante quam serant'.]
etiam ipsam terram dicimus. Vergilius Georgicon lib. IV (129):

     nec pecori opportuna seges nec commoda Baccho.
et in Aen. lib. III (142):

     arebant herbae et victum seges aegra negabat.
Plautus Aulularia (45):

     tibi égo rationem réddam, stimulorúm seges?
id est, in qua stimuli eripi possunt ― Accius Oenomao (493):



     forte ánte auroram, rádiorum ardentum índicem,
     cum sómno in segetem agréstis cornutós cient,
     ut rórulentas térras ferro † fidas
     proscíndant glebasque árvo ex † molli éxcitent.
     


idem [in] Andromeda (115):

     quód beneficium haut stérili in segete, réx, te obsesse
     intélleges.
Lucilius Satyrarum lib. VII (28):

     solam auram adversam segetem inmutasse satumque.
Varco Ἀλλ' οὐ μενεῖς, περὶ φιλαργυρίας (22): 'etenim quibus seges
praebeat domum, escam, potionem, quid desideremus?'

SVMERE est accipere, tollere. Vergilius lib. V (533):

     sume, pater.
Sallustius in Iugurtae Bello (71, 4): [396 M.] 'epistulam super
caput in pulvino temere positam sumit'. ― M. Tullius de signis
(in Verr. II, IV, 63): 'iste unumquodque vas sumere in manus,
laudare, mirari'.

Lucilius lib. XXVIII (58):



     …omnia viscatis manibus leget; omnia,
     crede mihi, presse auferet omnis † et…
     


Plautus Aulularia (640):

     nón equidem [ego quia] voluptáte sumsi néque tetigi.
{%Sumere%}, suscipere. Lucilius lib. XXVI (10):

     húnc laborem súmas, laudem quí tibi ac fructúm ferat.
Cicero de Finibus Bonorum et Malorum lib. II (8): 'verum hoc loco
sumo de verbis his eandem vim voluptatis'. {%Sumere%} etiam
significat eligere. Lucilius Satyrarum lib. III (47):



     et spatium curando corpori honestum
     sumemus.
     


Plautus Aulularia (674):



     Silváni lucus éxtra murum est ávius,
     crebér salicto opplétus: ibi sumám locum.
     


Lucilius Satyrarum lib. X (7):



     honorum est
     iudicium Crassis, sicut descripsimus ante.
     hoc est: quid sumam, quid non? in quoque locemus?
     


et lib. XIX (10):

     sume diem, qui est visu' tibi pulcherrimus unus.
Sallustius in Iugurtae Bello (85, 10): 'scilicet ut in tanta re
ignarus omnium trepide festinet, sumat aliquem ex populo
monitorem officii sui'. ― M. Tullius in Hortensio (48): 'quare
velim dari mihi, Luculle, iubeas indicem tragicorum, ut sumam,
qui forte mihi desunt'. {%Sumere%}, conducere. M. Tullius de
Officiis lib. III (89): 'quoad enim perventum est eo quo sumpta
navis est, non domini est navis, sed navigantium'.

SVFFERRE est sustinere. Vergilius [in] Aen. lib. II (491):



     nec claustra nec ipsi
     custodes sufferre valent.
     


Accius Myrmidonibus (17):

     égo me non peccásse plane osténdam aut poenas súfferam.
{%Sufferre%} significat dedere vel subponere. Plautus Casina
(949): [397 M.]



     íntro ad uxorém meam
     súfferámque eí meúm térgum ob íniúriám?
     


idem Poenulo (855):

     út enim ubi mihi vápulandum sít tu corium súfferas.
Accius Nyctegresia (486):

     aut égo illum eripiam aut ílli poena súfferar.
Afranius Prodigo (272):



     nam mé pudet, ubi mécum loquitur Númerius,
     aliquíd sufferre graéce; inridet me ílico.
     


SVRGERE, crescere, augeri. Vergilius [in] Georg. lib. I (161):

     quîs sine nec potuere seri nec surgere messis.
idem Aen. lib. IV (274):



     Ascanium surgentem et spes heredis Iuli
     respice.
     


{%Surgere%}, erigi. Sallustius Historiarum lib. V (20): 'sella
surgere, caput aperire solitum'. ― Terentius in Adelphis (520):

     ut tríduo hoc perpétuo prorsum e lécto nequeat súrgere.
Vergilius lib. VIII (68):



     surgit et aetherii spectans orientia solis
     lumina.
     


SACRVM est sacratum vel religiosum. Vergilius lib. VI (484):

     Cererique sacrum Polyboeten.
et in lib. VII (247):

     sceptrumque sacerque tiaras.
{%Sacrum%} etiam scelestum et detestabile: ita et
{%consecratum%}. Afranius Fratriis (185):

     ó sacrum scurram ét malum!
Plautus Poenulo (88):



     vendít eas omnis, ét nutricem et vírgines,
     praesénti argento ― hómini, si leno ést homo,
     quantum hóminum terra sústinet, sacérrimo.
     


Vergilius (Aen. III, 57):

     auri sacra fames.
Lucilius Satyrarum lib. XV (24):



     ac de isto sacer ille tocoglyphos ac Syrophoenix
     quid facere est solitus?
     


Turpilius Demetrio (25):

     etiám me inrides, péssime ae sacérrime?
idem Lindia (133):



     abhinc triénnium
     sacérrimum domicílium hoc quidam cóntulit
     lenó.
     


Varro Lege Maenia (240): 'signa tum sacra esse desierunt,
posteaquam homines sunt facti'. [398 M.]

SAVCII dicuntur proprie vulnerati, non maesti, sicuti vult
consuetudo. Accius Phoenissis (597):



     obít nunc vestra moénia, omnis saúcios
     convísit, ut curéntur diligéntius.
     


Turpilius Epiclero (64):

     patrócinantem ubi fáctum audierit saúcium.
Sallustius Hist. lib. II (67): 'avidis itaque promtis ducibus, ut
Metellus ictu tragulae sauciaretur'. ― Vergilius in Aen. lib. II
(223):



     qualis mugitus, fugit cum saucius aram
     taurus.
     


et lib. VII (500):

     saucius at quadrupes nota intra tecta refugit.
Varro de Vita Populi Romani lib. IV: 'itaque multis civibus ex
utraque parte sauciis, multis occisis fugatur'.

SVPPLICIVM dicebatur damnatio vel poena. Vergilius in Aen. lib.
IV (382):



     mediis, siquid pia numina possunt,
     supplicia hausurum scopulis.
     


{%Supplicium%} rursum supplicatio. Sallustius in Catilinae Bello
(9, 2): 'in suppliciis deorum magnifici'. ― Accius Epigonis
(298):

     núnc pergam, ut supplíciis placans caélitum aras éxpleam.
Afranius Fratriis (170):

     …nullám profecto accéssi ad aram, quín deos supplíciis,
     sumptu, vótis, donis, précibus, plorans, óbsecrans,
     nequíquam defetígarem.
SAMIVM est testeum. Lucilius Satyrarum lib. XIII (5):

     et non, pauper utei, Samio curtoque catino.
M. Tullius de Republica lib. VI (2): 'oratio Laeli, quam omnes
habemus in manibus, quam simpuia pontificum dis inmortalibus
grata sint Samiaeque, uti scribit, capudines'. {%Samium%} rursum
acutum. Vnde et {%samiare%} dicimus acuere, quod in Samo [insula]
hoc genus artis polleat. Lucilius Satyrarum lib. VII (21):

     hanc ubi vult male habere, ulcisci pro scelere eius,
testam sumit homo Samiam; ibi "anu noceo" [399 M.] inquit;
praeceidit caulem testisque una amputat ambo.

SPERNERE, fastidire. Vergilius Aen. lib. IV (677):



     comitemne sororem
     sprevisti moriens?
     


Terentius in Andria (248):

     tót modis contémtus, spretus! fácta, transacta ómnia.
{%Spernere%} rursum segregare. Ennius Hectoris Lytris (160):



     mélius est virtúte ius: nam saépe virtutém mali
     nánciscuntur; iús atque aecum se á malis spernít procul.
     


SVBDVCERE, subputare. Terentius in Adelphis (855):

     númquam ita quisquam béne subducta rátione ad vitám fuit.
Lucilius lib. XXIX (79):

     eodem uno hic modo [er]rationes subduceret suas.
M. Tullius in Hortensio (94): 'non et sine ea cogitatione
ineundis subducendisque rationibus'. ― idem de Finibus Bonorum et
Malorum (II, 78): 'quî autem esse potest, nisi te amor ipse
ceperit? quod non subducta utilitatis ratione effici solet'.
{%Subducere%} est subripere. Turpilius Lindia (150):



     ego ínterim in turbá foras
     subdúxi cum hac me.
     


Vergilius in Bucolicis (III, 6):

     et sucus pecori et lac subducitur agnis.
Terentius in Eunucho (628):

     …ubi prímum poterit, se ílli subducét, scio.
Lucilius lib. XXX (126):

     neu qui te ignaro famuli subducere.
M. Tullius in Hortensio (64): 'an, cum videat me et meos comites,
fortitudinem, magnitudinem animi, patientiam, constantiam,
gravitatem, fidem, ipsa se subducat?' {%Subducere%} etiam susum
durare, levare. Turpilius Paraterusa (167):



     cum antehác videbam stáre tristis, túrbido
     vultú, subductis cúm superciliís senes.
     


Varro Εὗρεν ἡ λοπὰς τὸ πῶμα, περὶ καθηκόντων (167):



     ego unus scílicet
     antíquorum hominum súbductis supércilis
     dicám: γαμήσω νοῦν ἔχων;
     


Sallustius in Iug. (98, 4): [400 M.] 'dein cunctos pleno gradu in
collem subducit'. ― Vergilius in Bucolicis (IX, 7):



     qua se subducere colles
     incipiunt.
     


M. Tullius de Officiis lib. III (49): 'huic ille classem
Lacedaemoniorum, quae subducta esset ad Gytheum, clam incendi
posse'. ― Plautus in Aulularia (365):



     ut ín puteo cenám coquant.
     inde cóctam sursum súbducemus córbulis.
     


STVPIDVS est obstupefactus. {%Stupidus%}, stultus et inicus.
Varro περὶ ἐξαγωγῆς (406): 'Andromeda vincta et proposita ceto
non debuit patri suo, homini stupidissimo, in os spuere vitam †?'

SVSPICERE, [est] susum aspicere. Vergilius lib. I (Aen., 438):

     et fastigia suspicit urbis.
Varro Agathone (12): 'et pueri in aedibus saepius pedibus
offensant, dum recentes, musteos in carnario fluitare
suspiciunt'. {%Suspicere%} est suspectum habere. Sallustius in
Iug. (70, 1): 'per idem tempus Bomilcar, cuius inpulsu Iugurtha
deditionem, quam metu deseruit, inceperat, suspectus regi et eum
suspiciens, novas res cupere, ad perniciem eius dolum quaerere'.
― Vergilius in Aen. lib. II (36):



     suspectaque dona
     praecipitare iubet.
     


et Cicero in Oratore (145): 'quod prudentia hominibus grata est,
lingua suspecta'.

SVBIGERE, acuere. Vergilius lib. VII (627):

     subiguntque in cote secures.
{%Subigere%}, exercere, mollire. Cicero de Orat. lib. II (131):
'subacto mihi ingenio opus est, ut agro non semel arato, sed
novato et iterato'. {%Subigere%} est superare et sub dicione
habere. Vergilius in Aen. lib. I (266):

     ternaque transierint Rutulis hiberna subactis.
Sisenna Hist. lib. IV (96): 'terrore perturbatam multitudinem
subigunt'. {%Subigere%}, exarare. M. Tullius de Senectute (59):
'cum autem admiraretur [401 M.] Lysander proceritatem arborum et
derectos ordines et humum subactam atque puram'. {%Subigere%},
mollire vel exercere.

Vergilius Georg. lib. II (50):

     aut scrobibus mandet mutata subactis.
Lucilius lib. XXX (61):



     an ego te equam atque animosam
     Thessalam et indomitam frenis subigam ante domemque?
     


M. Tullius in Hortensio (24): 'ut enim segetes agricolae subigunt
aratris multo ante quam serant'. ― et de Senectute (51): 'sed
etiam ipsius terrae vis ac natura delectat: quae cum gremio
mollito et subacto sparsum semen excepit'. ― Varro Sesqueulixe
(477): 'antequam militia subactus aliquot annis erat'.
{%Subigere%}, cogere. Vergilius in Georg. lib. III (217):



     et saepe superbos
     cornibus inter se subigit decernere amantis.
     


et lib. VI (567):

     castigatque auditque dolos subigitque fateri.
Lucilius lib. XXX (63):



     tune iugo iungas me ante et succedere aratro
     invitum et glebas subigas proscindere ferro?
     


Plautus Mercatore (204):

     mírum quin me súbigitaret.
SVMMVM significat quod omnibus sit altius. Vergilius in Aen. lib.
IV (168):

     summoque ulularunt vertice nymphae.
idem lib. XII (492):



     apicem tamen incita summum
     hasta tulit summasque excussit vertice cristas.
     


{%Summum%}, proximum. Cicero Tusculanarum lib. I (10):

     …'«summam acuam attíngens enectús siti»
Tantalus'. {%Summum%}, extremum. Vergilius Aen. lib. II (324):



     venit summa dies et ineluctabile tempus
     Dardaniae.
     


Lucilius lib. XXVI (36):

     squálitate súmma, scabie súmma in aerumna óbrutam.
M. Tullius in Hortensio (79): 'vixit ad summam senectutem optuma
valitudine'. {%Summum%}, gloriosum, laudabile. Vergilius lib. IX
(199):



     mene igitur socium [402 M.] summis adiungere rebus,
     Nise, fugis?
     


Ennius Andromacha Aechmalo (63):



     annos múltos longinque áb domo,
     bellúm gerentes súmmum summa indústria.
     


SPECTARE, dirigi. Lucilius lib. XXX (86):



     quid sibi vult? quare fit ut introvorsus et ad te
     spectent atque ferant vestigia se omnia prorsus?
     


M. Tullius de Officiis lib. III (90): 'ad extremum, si ad
perniciem patriae res spectabit, patriae salutem anteponet saluti
patris'. {%Spectare%} est videre. Vergilius in Georg. lib. I
(158):

     heu! magnum alterius frustra spectabis acervum.
Lucretius lib. II (2):

     e terra magnum alterius spectare laborem.
Vergilius lib. XII (15):

     sedeant spectentque Latini.
M. Tullius in Hortensio (53): 'caeli signorum admirabilem ordinem
insatiabilemque pulcritudinem magis spectat'. {%Spectare%},
inspicere, cavere. Plautus in Asinaria (778):

     spectándum ne cui ánulum det néque roget.
{%Spectare%}, probare. Cicero Tusculanarum lib. V (31): 'non
igitur ex singulis vocibus philosophi spectandi sunt'.

Terentius prologo Andriae (27):

     spectándae an exigéndae sint vobís prius.
Vergilius lib. VIII (150):



     sunt nobis fortia bello
     pectora, sunt animi et rebus spectata iuventus.
     


M. Tullius de Officiis lib. II (45): 'qui simul ac iuvenis esse
coeperunt, magna spectare atque ad ea rectis studiis debent
contendere'. ― Varro Γνῶθι σεαυτόν (208): 'qui sint secundum
naturam perfecti homines, ut non modo eos spectemus, sed etiam
imitemur'.

STRINGERE, percutere. Vergilius [in Aen.] lib. IX (294):

     atque animum patriae strinxit pietatis imago.
{%Stringere%}, nudare vel exerere. Vergilius in Aen. lib. X
(577):

     strictum rotat acer Lucagus ensem.
{%Stringere%}, [403 M.] rarefacere, excidere. Vergilius in
Bucolicis (IX, 60):



     hic ubi densas
     agricolae stringunt frondes.
     


et in Georg. lib. II (368):

     tunc stringe comas, tunc brachia tonde.
{%Stringere%}, decerpere. Vergilius in Georg. lib. I (305):



     sed tamen et quernas glandes tunc stringere tempus
     et lauri bacas.
     


Varro de Re Rustica lib. I (55, 1): 'quod non solum stringit
bacam, sed etiam ramos glubit'. {%Stringere%}, radere, celeriter
praeterire. Vergilius lib. VIII (62):



     ego sum, pleno quem flumine cernis
     stringentem ripas.
     


{%Stringere%}, vulnerare. Vergilius lib. IX (576):



     hunc primo levis asta Themillae
     strinxerat.
     


SVCCEDERE dicitur in alterius locum venire. Vergilius lib. X
(439):



     interea soror alma monet succedere Lauso
     Turnum.
     


M. Tullius de Officiis lib. III (76): 'at qui quodam veneno
perficiat ut veros heredes moveat, in eorum locum ipse succedat?'
{%Succedere%}, ingredi. Vergilius lib. VIII (123):

     et nostris succede penatibus, hospes.
Afranius Excepto (153):

     audíte, pueri, paúca; vos succédite.
SVBIT, in memoriam reducitur. Vergilius in Aen. lib. II (562;
652):



     subiit deserta Creusa
     Ascaniusque omnisque domus.
     


{%Subire%} significat ingredi. Vergilius lib. VIII (362):



     haec, inquit, limina victor
     Alcides subiit.
     


Lucilius lib. XXVIII (38):

     puerí praeterea nóstris qui subeánt iubet.
{%Subire%}, succedere. Varro Sexagesi (495): 'in quarum locum
subierunt inquilinae inpietas, perfidia, inpudicitia'.
{%Subire%}, subdi, subponi. Vergilius lib. X (798):



     Aeneae subiit mucronem ipsumque morando
     sustinuit.
     


{%Subire%}, nasci, subcrescere. Vergilius [in] Georg. lib. I
(180):

     ne subeant herbae neu pulvere victa fatiscat.
{%Subire%}, adgredi, succedere. Vergilius lib. IX (344): [404 M.]

     Fadumque Herbesumque subit.
{%Subire%}, respondere, resistere. M. Tullius in Verrem,
Divinatione (46): 'poterisne eius orationi subire?'

SECARE dicitur excidere. Vergilius lib. IX (102):



     qualis Nereia Doto
     et Galatea secant spumantem pectore pontum.
     


{%Secare%}, sequi: unde et sectatores bonorum {%sectores%} dicti
sunt. Vergilius lib. X (107):

     quae cuique est fortuna hodie, quam quisque secat spem.
SQVALIDVM, sicuti plerumque, dicitur sordidum. Vergilius in Aen.
lib. II (277):

     squalentem barbam et concretos sanguine crinis.
{%Squalidum%}, fulgens. Vergilius lib. X (314):

     per tunicam squalentem auro latus aurit apertum.
SCITVM, elegans. Terentius in Andria (486):

     per ecástor scitus púer est natus Pámphilo.
M. Tullius in Verrem, actione Siciliensi (II, II, 87): 'ut etiam
nos, qui rudes harum rerum sumus, intellegere possimus, scite
facta et venuste'.

SEDET significationem habet claram. Vergilius lib. IX (4):

     Turnus sacrata valle sedebat.
{%Sedet%}, placet. Vergilius lib. V (418):

     idque pio sedet Aeneae, probat auctor Acestes.
SVSTVLIT est susum tulit, erexit. Vergilius Aen. lib. II (153):

     sustulit exutas vinclis ad sidera palmas.
{%Sustulit%}, abstulit. M. Tullius Philippicarum lib. X (7):
'eos, qui regni nomen sustulerint, deserendos putatis'.

Vergilius in Georg. lib. I (76):

     sustuleris fragilis calamos silvamque sonantem.
SPARGERE significat destillare vel guttatim fundere.

Vergilius lib. XII (339):



     spargit rapida ungula rores
     sanguineos.
     


idem lib. IV (Aen., 486):

     spargens umida [405 M.] mella soporiferumque papaver.
{%Spargere%}, madefacere. Lucilius lib. XXIX (Ennius Thyest.
310):

     látere pendens, sáxa spargens tábo, sanie et sánguine atro.
Vergilius (Aen. III, 534):

     spumant aspargine cautes.
{%Spargere%}, separare. Vergilius in Georg. lib. IV (522):

     diversum latos iuvenem sparsere per agros.
{%Spargere%}, inplere. Vergilius in Aen. [lib. IX] (459):

     et iam prima novo spargebat lumine terras.
SIGNARE est designare, ostendere. Lucilius lib. XXIX (6):



     sic Sócrates amórem in adulescéntulis
     melióre paulo fácie signat nílque amat.
     


{%Signare%}, inprimere. Vergilius Georg. lib. III (171):

     et summo vestigia pulvere signent.
{%Signare%}, discernere, separare. Lucilius lib. XXIX (8):



     némut discrimen nón facit,
     neque sígnat linia álba.
     


SOLIDI significatio manifesta est. Vergilius lib.VI (552):

     solidoque adamante columnae.
{%Solidum%}, continuum, iuge. Varro Sesqueulixe (468): 'navibus
duodecim dum profectum decem annos solidos errasse'.

SVBNIXVM, subditum. Vergilius [in] Aen. lib. III (326):



     iuvenemque superbum
     servitio enixae tulimus.
     


Subnixum Vergilius [in] Aen. lib. IV (216):



     Maeonia mentum mitra crinemque madentem
     subnixus rapto potitur.
     


{%Subnixum%}, sublime, hoc est susum nixum. Coelius Annali lib. I
(Claud. Quadrig. fr. 13): '† ea Latini subnixo animo et
victoriae certi consilium ineunt'.

 INCIPIT PER T LITTERAM.  

TANDEM significat vix; ut apud Ciceronem (Catil. II, 1): 'tandem
aliquando, Quirites'. ― Vergilius in Aen. lib. III (278):

     ergo insperata tandem tellure potiti.
{%Tandem%} significat [406 M.] et tamen. Titinius [in] Gemina
(58):

     sín forma odiosá sum tandem, ut móribus placeám viro.
TAMEN ipsum significat statim. Plautus Rudente (533):



     utinam fortunam nunc anatinam uterer!
     cum exissem ex aqua, arerem tamen.
     


Vergilius in Bucolicis (IX, 62):

     hic haedos depone: tamen veniemus in urbem.
{%Tamen%} significat tandem. Pacuvius Periboea (293):

     tamen obfirmato animo mitescit metus.
Sallustius Historiarum lib. III (54): 'nani qui enare conati
fuerant, icti saepe fragmentis navium aut adflicti alveis undarum
vi mulcato foede corpore postremum interiere tamen'.

TOGA dicta est a tegendo. et est {%toga%}, sicut in consuetudine
habetur, vestimentum quo in foro amicimur, cuius et Cicero
meminit in Catilinam (II, 22): 'velis amictos, non togis'. ―
Titinius Fullonibus (24):

     quaé inter decem annós nequisti únam togam detéxere.
|| Dicitur et tectum. Titinius Gemina (43):



     sí rus cum scortó constituit íre, clavis ílico
     abstrúdi iubeo rústicae togái ne sit cópia;
     id est, tecti.
     


TOLLERE, occidere. Lucilius lib. XXVI (XXVIII, 40):



     at cuí? quem febris úna atque una ἀπεψία,
     vini, ínquam, cyathus únus potuit tóllere.
     


{%Tollere%}, mittere. Vergilius Aen. lib. II (222):

     clamores simul horrendos ad sidera tollit.
{%Tollere%}, transferre. Vergilius Aen. lib. II (131):

     unius in miseri exitium conversa tulere.
{%Tollere%}, inferre. Vergilius in Georg. lib. III (421):



     tollentemque minas et sibila colla tumentem
     deice.
     


{%Tollere%} est elevare. Vergilius Aen. lib. I (66) et lib. XII
(X, 892):

     et mulcere dedit fluctus et tollere vento.
[item in X]:

     tollit se adrectum quadrupes.
M. Tullius Philippicarum lib. XI (24): 'vel in caelum [407 M.]
vos, si fieri poterit, umeris nostris tollemus'. ― Lucilius lib.
XXVIII (61):

     tanti se emporiis montes εἰς αἰθέρα tollent.
M. Tullius [in] Hortensio (62): 'nihil tamen esse, in quo se
animus excellens tolleret'. {%Tollere%}, ostendere, erigere,
extollere. Vergilius [in] Aen. lib. I (314):

     cui mater media sese tulit obvia silva.
idem lib. VII (117):



     laborum
     prima tulit finem.
     


{%Tollere%}, occidere. Varro Sexagesi (496): 'nunc quis patrem
decem annorum natus non modo aufert, set tollit, nisi veneno?'
{%Tollere%} est et differre. Plautus Poenulo (500):

     omnís extollo ex hóc die in aliúm diem.
{%Tollere%}, pati, sustinere. Vergilius in Aen. lib. III (326):



     iuvenemque superbum
     servitio enixae tulimus.
     


et lib. XII (371):

     non tulit instantem Phegeus animisque frementem.
Terentius [in] Phormione (520):

     égo te conplurés advorsum ingénium meum mensés tuli.
M. Tullius in Verrem, Divinatione (4): 'tuli graviter et acerbe,
iudices'. ― idem de Officiis lib. II (28): 'nisi enim multorum
inpunita scelera tulissem'.

TENACIA est perseverantia et duritia. Ennius Hectoris Lytris
(156):



     † ducet quadrupedum iugo invitam doma infrena
     et iuge valida quorum tenacia infrenari minis. †
     


{%Tenacia%}, parsimonia. Afranius Privigno (252):

     vixísti tristis, dúrus, difficilís, tenax.
TEMPESTAS est turbo ventorum. Vergilius in Georg. lib. I (311):

     quid tempestates autumni et sidera dicam?
{%Tempestas%}, tempus. Sallustius in Iugurtha (8, 1): 'ea
tempestate in exercitu nostro fuere conplures novi atque
nobiles'. ― Lucilius lib. XXVII (7):

     iám qua tempestáte vivo, chrésin ad me récipio.
Pacuvius Teucro (319):

     quam té post multis túeor tempestátibus!
M. Tullius de Senectute (33): 'cursus est [408 M.] certus aetatis
et una via naturae eaque simplex; suaque cuique parti aetatis
tempestivitas est data'. ― Varro Endymionibus (103): 'dum sermone
cenulam variamus, interea «tonuit bene tempestate serena»'.

TREPIDARE, metuere. Vergilius lib. IX (418):

     dum trepidant, ît hasta Tago per tempus utrumque.
idem lib. VIII (246):

     trepident inmisso lumine Manes.
Lucilius lib. XXX (64):

     sed quid ego haec animo trepidantei dicta profundo?
{%Trepidare%}, festinare. Vergilius lib. IX (114):

     ne trepidate meas, Teucri, defendere navis.
et Georg. lib. IV (73):

     tunc trepidae inter se coeunt pinnisque coruscant.
TANGERE, ferire, commovere. Vergilius lib. IX (138):



     neo solos tangit Atridas
     iste dolor.
     


idem lib. XII (932):



     miseri te siqua parentis
     tangere cura potest, oro.
     


M. Tullius in Frumentaria Verrinarum (II, III, 65): 'numquam tuum
animum cura tuarum fortunarum cogitatioque tangeret'. ―
Lucretius (II, 651):

     nec bene promeritis capitur neque tangitur ira.
{%Tangere%} est contingere. Lucretius lib. I (304):

     tangere enim et tangi nisi corpus nulla potest res.
Terentius in Adelphis (157):

     …númquam, dum ego adero, híc te tanget.
{%Tangere%}, inspicere. Lucilius lib. XXVI (12):

     néquam priu' quam vénas hominis tétigit ac praecórdia.
{%Tangere%} etiam circumvenire. Turpilius Demetrio (35):



     at étiam ineptus méu' mihi est iratús pater,
     quia sé talento argénti tetigi véteri exemplo amántium.
     


idem Leucadia (129):



     hoc quaero: ignóscere
     istíc solentne eás minoris nóxias,
     erúm si forte, quasi alias, res vini † cavo?
     


Lucilius lib. XXX (127):

     et Musconi' manum perscribere posse tagacem.
Pomponius Aleonibus (7):

     át ego rusticátim [409 M.] tangam; úrbanatim néscio.
{%Tangere%}, contingere. M. Tullius in Verrem actione II (I, 27):
'Verres simul ac tetigit provinciam'.

Vergilius lib. IX (135):



     sat fatis Venerique datum, tetigere quod arva
     fertilis Ausoniae Troes.
     


TRISTE, crudele, inmite. Vergilius Aen. lib. II (548):



     illi mea tristia facta
     degeneremque Neoptolemum narrare memento.
     


Lucilius lib. XXX (29):

     idque tuis saevis factis et tristibu' dictis.
{%Triste%} est maestum aut infestum. Vergilius in Bucolicis (X,
31):

     tristis at ille: tamen cantabitis, Arcades, inquit.
idem Georg. lib. III (278):



     aut unde nigerrimus Auster
     nascitur et pluvio contristat frigore caelum.
     


idem in Bucolicis (III, 80):

     triste lupus stabulis, maturis frugibus imbres.
Terentius in Andria (403):

     cave ne te tristem sentiat.
M. Tullius in Hortensio (90): 'aliud ex silvis severum et
triste'. {%Triste%}, severum. [C.] Afranius Privigno:

     […]
<M. Tullius> de Officiis lib. I (108): 'at in eius familiari
Scipione ambitio <maior, vita tristior>'. ― Terentius <Andria>
(857):

     <trístis> veritás inest in vúltu atque in verbís fides.
{%Triste%}, amarum. Vergilius Georg. lib. I (75):



     tristisque lupini
     sustuleris fragilis calamos.
     


{%Triste%}, minax. Vergilius Aen. lib. II (115):

     isque adytis haec tristia dicta reportat.
{%Triste%}, grave. M. Tullius de Republica lib. VI (2): 'cui
numero optumatum et principum optulit is vocis et gravitatis suae
† linquit illum tristem et plenum dignitatis sonum'. {%Triste%},
difficile. M. Tullius de Senectute (67): 'facilius in morbos
incidunt [adulescentes], gravius aegrotant, tristius curantur'.
{%Triste%}, nigrum. Vergilius Georg. lib. III (448):

     aut tonsum tristi contingunt corpus amurca.
{%Tristis%}, iratus. Afranius Epistula (120):



     "iactábit sese." ― "iáctet." ― [410 M.] "mihi erit
     trístior";
     id est, iratior. ― idem in eadem (121):
     id ést, natura trístiori paúlulo.
     


{%Tristis%}, doctus. Varro Trihodite Tripylio, περὶ ἀρετῆς
κτήσεως (558):



     illud vero quodam † meae
     ut égo non metuam fúlmen, non arúspicem
     tristem, simul ac dici † non quaero.
     


Lucilius lib. XXVIII (12):

     adde eódem tristis ác severos phílosophus.
TRAHERE, per terram ducere. Vergilius in Aen. lib. I (477):



     lora tenens tamen; huic cervixque trahuntur
     per terram.
     


{%Trahere%} est rursus levare. M. Tullius de Deorum Natura lib.
II (25): 'et recenti fossione terram fumare calentem atque etiam
ex puteis iugibus aquam calidam trahi'. ― Plautus Amphitryone
(673):

     <ní> ego illi puteó, si occepso, ánimam omnem íntertraxero.
TARDVM significat pigrum, lentum. Vergilius Georg. lib. I (273):

     saepe oleo tardi costas agitator aselli.
Terentius Eunucho (1079):

     fátuus est, insúlsus, tardus.
{%Tardum%}, diuturnum, perseverantem. Vergilius Georg. lib. II
(126):

     Media fert tristis sucos tardumque saporem.
TENDERE, inhabitare, tabernacula et hospitia ponere.

Vergilius Aen. lib. II (29):

     hic Dolopum manus, hic saevus tendebat Achilles.
{%Tendere%}, insidiari, decipere: dictum a {%tendicula%}.

Terentius Phormione (330):

     …quia non réte accipitri ténditur neque míluo.
{%Tendere%} est proprie laxitatem distendere et sine rugis
facere. Vergilius in Aen. lib. III (268):

     tendunt vela noti.
idem lib. VI (314):

     tendebantque manus ripae ulterioris amore.
{%Tendere%} est dirigere. Vergilius in Aen. lib. I (204):



     per tot discrimina rerum
     tendimus in Latium.
     


idem lib. II (405):

     ad caelum tendens [411 M.] ardentia lumina.
Lucretius lib. I (66):



     primum Graius homo mortalis tendere contra
     est oculos ausus.
     


{%Tendere%}, contendere. Vergilius in Aen. lib. II (220):

     ille simul manibus tendit divellere nodos.
idem lib. V (154):



     aequo discrimine Pistrix
     Centaurusque locum tendunt superare priorem.
     


TVRPE est indecorum, informe. Vergilius lib. VI (276):

     et Metus et malesuada Fames ac turpis Egestas.
idem Georg. lib. III (299):

     scabiemque ferat turpisque podagras.
{%Turpe%}, grande. Vergilius Georg. lib. III (51):



     optuma torvae
     forma bovis, cui turpe caput.
     


idem Georg. lib. IV (395):

     et turpis pascit sub gurgite phocas.
TENERVM significat gracilentum. Vergilius in Georg. lib. III
(326):

     et ros in tenera pecori gratissimus herba.
TENVE, vehemens. Vergilius Georg. lib. II (93):



     tenuisque lageos,
     temtatura pedes olim vincturaque linguam.
     


{%Tenue%}, infecundum. Vergilius in Georg. lib. II (180):

     tenuis ubi argilla et dumosis calculus arvis.
{%Tenue%}, tenerum. M. Tullius de suppliciis in Verrem (II, V,
27): 'reticulumque sibi ad naris admovebat tenuissimo lino'.
{%Tenue%}, frigidum. Vergilius Georg. lib. I (92):



     ne tenues pluviae rapidive potentia solis
     acrior.
     


idem lib. III (335):

     tum tenues dare rursus aquas.
{%Tenue%}, parvum, exiguum. M. Tullius in Hortensio (92): 'eundem
non mediocri pecunia, sed etiam tenui percipere possumus'. ―
Vergilius lib. V (690):

     et tenuis Teucrûm res eripe leto.
idem Georg. lib. I (177):

     ni refugis tenuisque piget cognoscere curas.
TENET, sicuti est usu, significat conprehendit, detinet.

Vergilius Georg. lib. IV (405):

     verum ubi correptum [412 M.] manibus vinclisque tenebis.
M. Tullius in Verrem, Divinatione (52): 'non te, sed hunc librum
esse responsurum, quem monitor tuus hic tenet'. {%Tenet%},
inhabitat, possidet. Vergilius in Georg. lib. IV (321):



     quae gurgitis huius
     ima tenes.
     


{%Tenet%}, prohibet. Vergilius [in] Georg. lib. II (371):

     texendae saepes etiam, pecus omne tenendum.
{%Tenet%}, conpescit, subprimit. Vergilius Georg. lib. IV (483):

     tenuitque inhians tria Cerberus ora.
{%Tenet%}, tegit. Vergilius Georg. lib. I (115):



     amnis abundans
     exit et obducto late tenet omnia limo.
     


{%Tenet%}, dirigit. Vergilius Aen. lib. I (369):



     sed vos qui tandem? quibus aut venistis ab oris
     quove tenetis iter?
     


{%Tenes%}, intellegis dicit Terentius in Andria (349):

     "íd paves, ne dúcas illam; tu aútem, ut ducas." ― "rém
     tenes."
TREMERE dicitur conmoveri, agitari. Vergilius lib. XI (424):

     cur ante tubam tremor occupat artus?
{%Tremere%}, timere. Vergilius Aen. lib. II (199):

     hic aliud maius miseris multoque tremendum.
Plautus [in] Asinaria (289):

     nón placet: pro mónstro extemplo est, quándo sudat quí
     tremit.
TRAHERE consuetudine manifestam habet significantiam.

[ut] Vergilius Aen. lib. II (550):



     altaria ad ipsa trementem
     traxit.
     


{%Trahere%}, dare. Vergilius in Aen. lib. I (508):

     partibus aequabat iustis aut sorte trahebat.
TEMPTARE est exercere. Vergilius in Georg. lib. III (232):



     et temptat sese atque irasci in cornua discit,
     arboris obnixus trunco.
     


{%Temptare%}, experiri. Vergilius lib. VIII (143):



     his fretus non legatos neque prima per artem
     temtamenta tui pepigi.
     


{%Temptare%}, adgredi. Vergilius Aen. lib. II (176):

     extemplo temptanda fuga canit aequora Calchas.
{%Temptare%}, petere [dare]. [413 M.] Vergilius Aen. lib. III
(145):



     unde laborum
     temptare auxilium iubeat.
     


TAETRVM, vitabile. M. Tullius de Officiis lib. III (36):
'postremo etiam in liberis civitatibus regnandi existunt
cupiditatis, quibus nihil nec taetrius nec foedius excogitari
potest'. {%Taetrum%} dicitur inluviosum, faetidum.

Vergilius Aen. lib. III (228):

     tunc vox taetrum dira inter odorem.
idem lib. X (727):



     lavit inproba taeter
     ora cruor.
     


M. Tullius in Verrem, actione II (I, 62): 'quam multis istum
ingonuis, quam multis matribus familias in illa taetra atque
inpura legatione vim adtulisse existimatis?' ― Lucilius lib. XXX
(82):



     quae non [spectans] spectandi studio, sed ab omini' taetri
     inpulsu ingressus.
     


{%Taetrum%}, amarum. Lucretius lib. IV (11):



     ac veluti pueris absinthia taetra medentes
     cum dare conantur.
     


{%Taetrum%}, impium, crudele. M. Tullius de Officiis lib. III
(95): 'promissum potius non faciundum quam taetrum facinus
admittendum fuit'.

TORQVERE significat inflectere. Vergilius in Georg. lib. II
(448):

     Ityraeos taxi torquentur in arcus.
Terentius in Eunucho (670):

     illúd vide, os ut síbi contorsit cárnufex!
{%Torquere%}, gyro celeri rotare. Vergilius [Aen.] lib. I (116):



     ast illam ter fluctus ibidem
     torquet agens circum.
     


{%Torquere%}, iacere, mittere. Vergilius lib. V (497):

     in medios telum torsisti primus Achivos.
TVERI dicitur servare, custodire. M. Tullius Epistularum ad
Caesarem lib. I (4): 'ut sciret tuenda maiore cura esse quam
parta sunt'. ― Vergilius lib. IX (175; cf. 164, 222):

     succedunt variantque vices, quod cuique tuendum est.
{%Tueri%}, videre. Vergilius lib. V (575):



     excipiunt plausu pavidos [414 M.] gaudentque tuentes
     Dardanidae.
     


Pacuvius Teucro (319):

     quam té post multis túeor tempestátibus!
TERGORA dicuntur coria. Vergilius in Aen. lib. I (211):

     tergora diripiunt costis.
{%Tergora%}, dorsa. Vergilius lib. IX (763):



     hinc raptas fugientibus ingerit hastas
     in tergum.
     


Lucilius lib. XXIX (38):



     orátionem fácere conpendí potes,
     solví dum salvo in térgo et terginó licet.
     


{%Tergum%}, scutum. Vergilius lib. IX (412):

     et venit adversi in tergum Sulmonis.
idem lib. X (718):

     dentibus infrendens et tergo decutit hastas.
TRASMITTERE, tradere, derelinquere. Lucilius lib. XXVIII (13):



     Polemónem amavit, mórte huic transmisít suam
     scholén, quam dicunt.
     


TEMERARIVM, sicut plerumque, a temeritate. {%Temerarium%},
metuendum et sollicitum. Plautus in Asinaria (262):

     séd quid hoc, quod pícus ulmum túndit, haut temerárium est?
et in sequentibus (264):

     aút mihi in mundó sunt virgae aut átriensi Saúreae.
TEGETES a tegendo. Varro de Re Rustica lib. I (22, 1): 'sic quae
fiunt de cannabi, lino, iunco, palma, scirpo, ut funes, restes,
tegetes; quae e fundo sumi non poterunt'.

TALEAS scissiones lignorum vel praesegmina Varro dicit de Re
Rustica lib. I (nam etiamnunc rustica voce {%intertaliare%}
dicitur dividere vel excidere ramum) (40, 4): 'ex utraque parte
aequabiliter praecisum, quas alii clavulas, alii taleas
appellant'.

 INCIPIT PER V LITTERAM.  

VOLARE est avium. Vergilius in Aen. lib. IV (255):

     humilis volat aequora iuxta.
{%Volare%}, celeriter currere. Terentius Hecyra (438):

     ne frustra íllic expectét, [415 M.] vola.
Vergilius lib. V (324):

     ecce volat calcemque terit iam calce Diores.
VASTVM est magnum. Vergilius [in] Aen. (III, 191):

     vastumque cava trabe currimus aequor.
{%Vastum%}, horrens et asperum. Cicero de Oratore I (115): 'ita
vultu motuque corporis vasti et agrestes, ut, etiamsi ingeniis
valeant atque arte, tamen in oratorum numerum venire non
possint'. {%Vastum%}, ingens. Vergilius Aen. lib. I (52):

     hic vasto rex Aeolus antro.
{%Vastum%}, ferox. Cicero Tusculanarum <lib. V> (77): 'quae
barbaria India vastior aut agrestior?'

VENTVS est flatus. Vergilius lib. I (66):

     et mulcere dedit fluctus et tollere vento.
{%Ventus%} etiam significat odorem. Plautus Cistellaria (382):

     ita mústilentus véntus naris óbtigit.
VIRTVS est fortitudo. Vergilius lib. V (455):

     tunc pudor incendit vires et conscia virtus.
{%Virtus%} etiam significat auxilium. Plautus in Milite (676):

     déûm virtute est, te únde hospitio accípiam…
{%Virtus%} rursum meritum est et dignitas. Plautus in Milite
(728):

     quaé [in]proba est mers, prétium ei statuis, pró virtute ut
     véneat.
VESCI est edere. Vergilius lib. VIII (182):

     vescitur Aeneas simul et Troiana iuventus.
Accius Atreo (217):



     ne cúm tyranno quísquam epulandi grátia
     accúmbat mensam aut eándem vescatúr dapem.
     


{%Vesci%} etiam significat uti. Vergilius Aen. lib. I (546):



     quem si fata virum servant, si vescitur aura
     aetheria.
     


Lucretius lib. V (71):



     quoque modo genus humanum variante loquella
     coeperit inter se vesci per nomina rerum.
     


Pacuvius Chryse (108):

     fúgimus qui arte hac [416 M.] véscimur.
idem Armorum Iudicio (22):

     quí viget, vescátur armis; íd percipiat praémium.
Novius Macco Exule (52):

     cur istuc vadimonia † sum vestimentum vesceris.
Accius Armorum Iudicio (145):



     sed ita Achilli armis ínclytis vescí studet,
     ut [ea] cuncta opima [Achilli inclyto] levia prae illis
     putet.
     


idem Phoenissis (591):

     num páriter videor pátriis vesci praémiis?
M. Tullius de Finibus Bonorum et Malorum lib. V (57): 'si
gerundis negotiis orbatus possit paratissimis vesci
voluptatibus'. {%Vesci%} iterum videre. Accius Athamante (189):

     priu' quam ínfans facinus óculi vescuntúr tui.
VELARE est cooperire; unde et {%revelare%} nudare dicitur.

{%Velare%} rursum ligare. Pomponius Pannuceatis (98):

     núnc roges quid fíat? restis vílis est: velét gylam.
VOLA est media manus. Varro Epitaphionibus, περὶ τάφων (110):
'pleni libri, inquam, ubi maneant epitaphia eorum, quorum in
sepulcris nec vola nec vestigium exstat'.

idem Ταφῇ Μενίππου (537): 'haec Numa Pompilius fieri si videret,
sciret suorum institutorum nec volam nec vestigium apparere'.
{%Vola%} rursum cavum sub planta.

VANVM, leve, inane. Vergilius Georg. lib. I (225):



     sed illos
     expectata seges vanis elusit aristis.
     


{%Vanum%} est mendax. Vergilius [in] Aen. lib. I (392):

     ni frustra augurium vani docuere parentes.
Sallustius in Iugurtae Bello (Hist. fr. dub. 3): 'Mauri, vanum
genus'. ― M. Tullius de Officiis lib. I (150): 'nihil enim
proficiant, nisi admodum mentiantur; nec vero est quicquam
turpius vanitate'. ― Cicero Tusculanarum lib. III (2): 'tum ita
variis inbuimur erroribus, ut vanitati veritas et opinioni
confirmatae [417 M.] natura ipsa cedat'. {%Vanum%}, insidiosum,
subdolum. Vergilius Aen. lib. II (79):



     nec si miserum fortuna Sinonem
     finxit, vanum etiam mendacemque inproba finget.
     


{%Vanum%}, obscurum. Vergilius Aen. lib. IV (278):

     et procul in tenuem ex oculis evanuit auram.
M. Tullius de Republica lib. V (2): '[ut] nostra vero aetas cum
rempublicam sicut picturam accepisset egregiam, sed iam
evaniscentem vetustate'.

VASTITAS significat vastationem. Accius Astyanacte (175):

     <te> própter tot tantásque habemus vástitatis fúnerum.
{%Vastitas%}, desertio. Varro Prometheo Libero (426):



     mortális nemo exaúdit, set late íncolens
     Sacárum inhospitális campis vástitas.
     


Vergilius lib. IX (323):

     haec ego vasta dabo et lato te limite ducam.
Cicero de Deorum Natura lib. II (99): 'qui quasi cultores terrae
constituti non patiuntur eam nec inmanitate beluarum efferari nec
stirpium asperitate vastari'.

VLTIMVM usu novissimum dicitur. Vergilius Aen. lib. IX (759):

     ultimus ille dies bello gentique fuisset.
et M. Tullius de Senectute (48): 'magis delectatur qui in prima
cavea spectat, delectatur tamen etiam qui in ultima'.
{%Vltimum%}, primum. Vergilius Aen. lib. VII (49):

     tu sanguinis ultimus auctor.
M. Tullius de Officiis lib. I (56): 'ecficiturque id, quod
Pythagoras ultimum in amicitia putavit, ut unus fiat ex
pluribus'. ― idem de Finibus Bonorum et Malorum lib. III (30):
'eorum dico qui summum bonum, quod ultimum appellavi, in animo
ponerent'.

VRGVERE, insistere. Lucilius lib. XXIX (47):

     caede óstium, Gnatho; úrgue. restant: périimus!
Quadrigarius [418 M.] Annali lib. IV (51): 'sed circiter horas
duas gravi proelio urserunt; deinde in fugam sunt coniecti'.
{%Vrguere%} est premere, cogere. Vergilius Georg. lib. III (522):



     ima
     solvuntur latera atque oculos stupor urguet inertis.
     


et (Georg. III, 222):



     versaque in obnixos urguentur cornua vasto
     cum gemitu.
     


Lucilius lib. XXIX (31):

     urguét gravido saépius culpá tua.
Varro Antiquitate Rerum Humanarum (Ennius Ann. 501):

     qua murum fieri voluit, urguemur in unum.
M. Tullius in Hortensio (34): 'itaque tunc Democriti manus
urguebatur; est enim non magna'. {%Vrguere%} est tegere.
Vergilius Georg. lib. II (351):



     qui saxo super atque ingenti pondere testae
     urguerent.
     


{%Vrguere%}, adcelerare. Vergilius lib. IX (488):



     tibi quam noctes festina diesque
     urguebam.
     


VINCERE significat superare. Vergilius Georg. lib. II (123):



     ubi aera vincere summum
     arboris haut ullae iactu potuere sagittae.
     


{%Vincere%}, exprimere. Vergilius Georg. lib. III (289):



     nec sum animi dubius verbis ea vincere magnum
     quam sit.
     


{%Vincere%}, animi conpotem fieri. Vergilius Georg. lib. III
(17):

     illi victor ego, Tyrio conspectus in ostro.
idem lib. VII (544):

     Iunonem victrix adfatur.
VERTERE dicitur convertere, contorquere. Vergilius lib. VIII
(438):

     Gorgona desecto vertentem lumina collo.
{%Vertere%}, fallere, decipere. Vergilius Aen. lib. II (62):

     seu versare dolo seu certae obcumbere morti.
{%Vertere%}, mutare. Vergilius Aen. lib. I (237):

     quae te, genitor, sententia vertit?
{%Versat%}, agitat, conmovet, volvit. Vergilius Georg. lib. III
(258):

     quid iuvenis, magnum cui versat in ossibus ignem?
idem Aen. lib. VI (362):

     nunc me fluctus habet versantque in litore venti. [419 M.]
VINDICARE est malefactum defendere. M. Tullius de Officiis lib.
III (61): 'atque iste dolus malus et legibus erat vindicatus'.
{%Vindicare%}, liberare, trahere.

Vergilius Aen. lib. IV (228):

     Graiûmque ideo bis vindicat armis.
Cicero Academicorum lib. III (15): 'aliqua potestas sit, vindicet
se in libertatem'. ― M. Tullius de Senectute (55): 'et senectus
est natura loquacior, ne ab omnibus eam vitiis videar vindicare.
― Varro Andabatis (34): 'et me Iuppiter Olympiae, Minerva Athenis
suis mystagogis vindicassent'. ― idem Epistulis Latinis: 'si te
in libertatem vindicare non potes, feres fortunam'. ―
{%Vindicare%}, revocare. M. Tullius ad Caesarem iuniorem lib. I
(fr. 14): 'qui si nihil ad id beneficium adderes, quo per te me
una cum republica in libertatem vindicassem'. {%Vindicat%},
adsciscit, ad se trahit. M. Tullius in Hortensio (71): 'deinde
imitator, ut sibi quidem videtur, naturae mos vindicat'.

VSVS dicitur ab utendo. Vergilius Georg. lib. III (559):

     nam neque erat coriis usus.
{%Vsus%} dicitur consuetudo. Terentius Heautontimorumeno (80):

     mihi síc est usus: tíbi ut opus facto ést, face.
{%Vsus%}, opus. Vergilius lib. VIII (441):



     arma acri faciunda viro. nunc viribus usus,
     nunc manibus rapidis.
     


VITAM manifestum est a vivendo dictam. Sallustius in Catilinae
Bello (2, 8): 'vitam sicuti peregrinantes transiere'. {%Vitas%},
umbras. Vergilius lib. VI (292):



     et ni docta comes tenuis sine corpore vitas
     admoneat volitare.
     


VENIRE claram habet significationem. Vergilius lib. VI (687):

     venisti tandem.
{%Venire%}, inminere. Vergilius lib. VII (470):

     se satis ambobus Teucrisque venire Latinisque. [420 M.]
VERRERE est trahere. Vergilius lib. I (59):

     quippe ferant rapidi secum verrantque per auras.
{%Verrere%}, ferire, pervertere. Vergilius in Aen. lib. III
(208):

     adnixi torquent spumas et caerula verrunt.
Lucilius lib. XXVII (57):

     quám non solum dévorare se ómnia ac devórrere.
{%Verrere%}, mundare. Titinius Gemina (36):

     evérrite aedis, ábstergete aráneas.
Lucilius lib. XXVII (58):

     lígnum caedat…aédis verrat, vápulet.
VIA est iter. Vergilius Aen. lib. I (422):

     strepitumque et strata viarum.
{%Via%}, ratio, causa. Vergilius lib. X (879):

     haec via sola fuit, qua perdere posses.
Terentius Phormione (566):

     quá via istuc fácies?
{%Via%}, consuetudo. Terentius Heautontimorumeno (101):



     …sed vi et vía pervulgatá patrum:
     cotídie accussábam.
     


VESTIGIVM dicitur pedum inpressio. Vergilius in Georg. lib. III
(59):

     et gradiens ima verrit vestigia cauda.
{%Vestigium%}, extrema pars pedis. Vergilius lib. V (566):



     vestigia primi
     alba pedis frontemque ostentans arduus albam.
     


VOLVTARI dicitur volvi. Lucilius lib. XXX (25):

     quid tu istuc curas, ubi ego oblinar atque voluter?
{%Volutare%}, cogitatione perquirere. Vergilius in Bucolicis (IX,
37):

     id quidem ago et tacitus, Lycida, mecum ipse voluto.
Lucilius lib. XXX (32):

     haec tu me insimilas? nonne ante in corde volutas?
VIS est celer impetus. Lucilius lib. XXVI (53):

     <út> Romanus pópulus victus veí, superatus proéliis.
{%Vis%}, fortitudo. Vergilius Aen. lib. II (491):

     instat vi patria Pyrrhus.
et (Aen. II, 452):

     auxilioque levare viros vimque addere victis.
{%Vis%}, celeritas. Lucretius lib. III (7):



     aut quidnam tremulis facere artubus haedi
     consimile in cursu possint ac fortis equi vis? [421 M.]
     


VIX, cum labore. Vergilius lib. V (263):

     vix illam famuli Phegeus Sagarisque ferebant.
idem in Georg. lib. II (213):

     vix humiles apibus casias roremque ministrat.
{%Vix%}, statim. Vergilius lib. II (Aen. 323):

     vix ea fatus eram, gemitu cum talia reddit.
Varro Eumenidibus (146): 'vix vulgus confluit, non Furiarum, sed
puerorum atque ancillarum'.

 V. INCIPIT DE DIFFERENTIA SIMILIVM SIGNIFICATIONVM  

1. CVPIDO et AMOR idem significare videntur. Et est diversitas.
CVPIDO enim inconsideratae est necessitatis, AMOR iudicii.
Plautus Bacchidibus

     {%Cupidon tecum saevit anne Amor?%}
Idem in Curculione discrevit et vim eiusdem diversitatis
expressit dicens

     {%quod Venus Cupidoque imperat suadetque Amor.%}
Afranius in Omine

     {%amabit sapiens, cupient ceteri.%}
CVPIDINEM cum feminino genere dicimus, cupiditatem significamus.
Vergilius

     {%quae lucis miseris tam dira cupido?%}
Cum masculino, deum ipsum. Plautus Mercatore

     {%Cupido, quantus es!%}
Naevius Gymnastico

     {%edepol, Cupido, cum tam pauxillus sis, nimis multum vales.
     %}
2. Inter AMARE et DILIGERE hoc interest, quod AMARE vim habet
maiorem, DILIGERE autem est levius amare. Cicero Ad Brutum {%sic
igitur facies et me aut amabis aut, quod contentus sum,
diliges%}. Et lib. VIIII {%Luci [li]us Clodius, tribunus plebis
designatus, valde me diligit vel, ut enphaticoteron dicam, valde
me amat%}. Idem Ad Dolabellam {%quis erat qui putaret | ad eum
amorem, quem erga te habebam, posse aliquid accedere? Tantum
accessit, ut mihi nunc denique amare videar, ante dilexisse.%}

3. PERIRE et INTERIRE plurimum differentiae habet, quod PERIRE
levior res est et habet inventionis spem et non omnium rerum
finem. Plautus Captivis

     {%qui per virtutem perit, at, non interit.%}
4. ALERE et EDVCARE hoc distant: ALERE est victu temporali
sustentare, EDVCARE autem ad satietatem perpetuam educere.
Plautus in Men<a>echmis

     {%nam illic homo hominis non alit, verum <e>ducat.%}
Accius Andromeda

     {%alui, educavi: id facite gratum ut sit seni.%}
5. Inter TOLLERE et AVFERRE est diversitas. TOLLERE est levare et
erigere, AVFERRE, levatum transferre. Vergilius lib. VIII

     {%tollite cuncta, inquit, coeptosque auferte labores.%}
Turpilius Philopatro



     {%simul circumspectat ubi praeter se neminem%}
     {%videt esse, tollit, aufert; ego clam consequor.%}
     


Varro Sexagesi {%nunc quis patrem decem annorum natus non modo
aufert, sed tollit, nisi veneno?%}

6. HORRENDVM et HORRIDVM habent plurimam diversitatem. Est enim
HORRENDVM taetrum et vitabile. Vergilius Aeneidos lib. III

     {%concilium horrendum.%}
HORRIDVM plerumque exstans et prominens et erectum. Vergilius
Aeneidos lib. IIII

     {%et glacie riget horrida barba.%}
Plautus in Pseudolo

     {%papillarum horridularum oppressiunculae.%}
Accius Medea



     {%ut tristis turbinum%}
     {%toleraret hiemes, mare cum horre<re>t fluctibus.%}
     


Lucilius Satyrarum lib. XVI



     {%et%}
     {%ii | quos divitiae producunt, et caput ungunt%}
     {%horridulum.%}
     


M. Tullius De republica lib. I {%sed ut ille qui navigat, cum
subito mare coepit horrescere.%} Idem De republica lib. IIII
{%horum in severitatem | dicitur inhorruisse primum civitas.%}
Varro epistula ad Caesarem

{%interea prope ad occidentem solem horrescit mare.%}

Sisenna Historiarum lib. III<I> {%subito mare subhorrere,
caecosque fluctus in se provolvere.%}

7. Inter MENETRICEM et PROSTIBVLVM hoc interest. MENETRIX
honestioris loci est et quaestus; nam MENETRICES a manendo dictae
sunt, quod copiam sui tantummodo noctu facerent; PROSTIBVLA,
quod ante stabulum stent quaestus diurni et nocturni causa.
Plautus in Cistellaria manifestissime discrevit



     {%intrabo:%}
     {%nam meretricem adstare in via solam prostibuli sane est.%}
     


8. GENETRIX a MATRE hanc habet distantiam, quod GENETRIX semper
quae genuerit nuncupatur; MATER aliquando pro nutrice ponitur.
Vergilius lib. VIII



     {%geminos huic ubera circum%}
     {%ludere pendentis pueros et lambere matrem%}
     {%inpavidos.%}
     


Plautus Men<a>echmis



     {%ita forma simili pueri, ut mater sua%}
     {%non internosse posset, quae mammam dabat,%}
     {%neque adeo mater ipsa quae illos pepererat.%}
     


9. PVDET et PIGET. hoc distat: PVDET enim verecundiae est, PIGERE
paenitentiae. Plautus in Pseudolo



     {%nimio id quod pudet facilius fertur, quam illud quod
     piget:%}
     {%non dedisse istum pudet; me, quia non accepi, piget.%}
     


Idem Trinummo

     {%pol pudere quam pigere praestat totidem litteris.%}
Accius | Neoptolemo

     {%do<l>et pudetque Graiium me et vero piget.%}
Idem Andromeda



     {%ne<c> qui[e] te adiutem, invenio: hortari pudet; non
     prodesse,%}
     {%id piget.%}
     


Turpilius Demetrio

     {%pudet pigetque mei me.%}
Pacuvius Doloreste



     {%quid quondam et mihi%}
     {%piget paternum nomen, maternum pudet%}
     {%profari?%}
     


Sallustius in Iugurtae bello {%nam postea quae fecerit incertum
habeo pudeat an pigeat magis disserere. Varro Parmenone pudet me
tui et Musarum. Agnoscere. Piget currere et una sequi.%}

10. OSCVLVM et SAVIVM his intellectibus discernuntur, quod ab ore
OSCVLVM, SAVIVM a suavitate dicitur. Varro De | vita populi
Romani I {%ideoque hoc ab ore dicitur osculum, non a suavitate,
unde savium, quod simile sit faciunt.%}

11. Inter SACRIFICARE et LITARE hoc interest: SACRIFICARE est
veniam petere, LITARE est propitiare et votum inpetrare.
Vergilius Aeneidos lib. IIII

     {%tu modo posce deos veniam sacrisque litatis;%}
id est impetratis. Plautus in P<o>enulo



     {%si hercle istuc umquam factum est, tum me, Iuppiter,%}
     {%fac iam ut semper sacrificem, neque umquam litem!%}
     


12. EXPLERI et SATIARI hanc habent differentiam: EXPLERI est
tantummodo plenum esse; SATIARI, supra modum et <ad> abundantiam.
Lucretius lib. III



     {%deinde animi ingratam naturam pascere semper%}
     {%atque explere bonis rebus satiareque numquam.%}
     


M. Tullius De republica lib. VI {%graves enim dominae
cogitationum lubidines, infinita quaedam cogunt atque imperant:
quae quia nec expleri nec satiari ullo modo possunt, ad omne
facinus inpellunt eos quos inlecebris suis incenderunt.%}

13. ARCVS et ARQVVS hoc distant: ARCVS enim omnis | suspensus
fornix appellatur, ARQVVS non nisi qui in caelo apparet, quam
Irim poetae dixerunt. Vnde et ARQVATI dicuntur quibus color et
oculi virent quasi in arqui similitudinem. Lucretius lib. VI

     {%tum color in nigris exsistit nubibus arqui.%}
14. FORS et FORTVNA hoc distant: FORS est casus temporalis,
FORTVNA dea ipsa est. Accius Astyanacte



     {%itera in%}
     {%quibus partibus (namque audire volo,%}
     {%si est quem exopto) et quo captus modo,%}
     {%fortunane an forte repertus.%}
     


Idem Andromeda



     {%multi in<i>quo, mulier, animo sibi mala auxere in malis,%}
     {%quibus natura prava magis quam fors aut fortuna obfuit.%}
     


Lucilius Satyrarum lib. XIII

     {%cui parilem fortuna locum fatumque tulit fors.%}
Idem in eodem



     {%aut forte omnino ac fortuna vincere bello: %}
     {%si forte ac temere omnino, quid rursum ad honorem? %}
     


Varro Epistula ad Fufium dices: {%«o Fors Fortuna, quantis
conmoditatibus hunc diem!»%}

15. FERVS et FEROX hanc habet distantiam: FERVS est saevus;
FEROX, fortis. Accius Tereo



     {% novus †novo dabunt†%}
     {%advena animo audaci in medium proripit sese ferox. %}
     


Sallustius in Iugurtae bello {%ille animo feroci negat se totiens
fusum Numidam pertimescere.%} | Vergilius Aeneidos lib. II



     {% ferus omnia Iuppiter Argos%}
     {%transtulit.%}
     


Idem lib. IIII

     {%et frena ferox spumantia mandit. %}
16. ANTIQVVS et ANTIQVIOR ut gradu, ita et intellectu distant.
Nam ANTIQVVS significat vetus. Vergilius in Georgicon lib. II

     {%antiquasque domos avium. %}
ANTIQVIOR melior. Varro Rerum humanarum lib. XX {%neque idonei
cives aliquid habent | antiquius salute conmuni.%} Accius
Phoenissis

     {%ab dracontis stirpe a<r>mata exor[a]tus, genere antiquior.
     %}
Lucilius lib. XIIII



     {%quin potius vita<m> degat sedatus quietam, %}
     {%quam tu antiquius quam facere hoc fecisse vide [a]ris. %}
     


M. Tullius De amicitia {%hoc quidem proprium est amicitiae, sed
antiquior et pulcrior et magis a natura ipsa profecta%}. Idem De
republica lib. I {%sic, quoniam plura beneficia continet patria
et est antiquior parens quam is qui creavit, maior ei profecto
quam parenti debetur gratia%}. M. Tullius Ad Caesarem | iuniorem
lib. III {%ego autem antiquissimum † oriundum Scythis, quibus
antiquior laetitia est quam lucrum.%}

17. FAVSTVM et FESTVM his intellectibus discernuntur. Etenim
FAVSTVM quasi a favendo dictum ac per hoc prosperum et propitium,
unde contra INFAVSTVM minax et inprosperum; FESTVM vero
sollemniter laetum et feriatum. Vergilius Aeneidos lib. VI

     {%festosque dies de nomine Phoebi. %}
Et Terentius

     {%o faustum et felicem diem!%}
18. CVIVS et CVIATIS; haec est differentia. CVIVS ad personam
refertur hominis, CVIATIS unde significat. Accius Telepho



     {%qui neque cuiatis esset umquam potuimus, %}
     {%multa er<o>gitantes, sciscere %}
     


19. ANIMVS et ANIMA hoc distant: ANIMVS est quo sapimus, ANIMA
qua vivimus. Accius Epigonis

     {%sapimus animo, fruimur anima; sine animo anima est
     debilis. %}
Varro Andabatis {%in reliquo corpore ab hoc fonte diffusa es<t>
anima; hinc animus ad intellegentiam tributus.%}

20. VVLTVS et FACIES hoc distant: VVLTVS | est voluntas quae pro
motu animi in facie ostenditur, FACIES ipsa oris species.
Sallustius in Catilina {%prorsus in facie vultuque vaecordia
inerat%}. Lucilius Satyrarum lib. I

     {%vultus item ut facies mors cetera morbu, venenum. %}
M. Tullius De officiis lib. I {%praeclaraque est aequabilitas in
omni vita et idem semper vultus eademque frons. %}

21. SEBVM et VNGVENTVM hanc habent diversitatem: SEBVM fit ex
adipe ruminantium. Lucilius Satyrarum lib. IIII



     {%Tisiphone Titini pulmonibus atque adipe unguen %}
     {%excoctum attuli<t>, Eumenidum sanctissima Erinys. %}
     


22. MVSSARE et MVRMVRARE ita discernuntur, quod MVSSARE hominum
sit, occulte quid et pressa voce loquentium, quod celatum velint.
Vergilius lib. X<I>

     {%quid fortuna ferat populi, set dicere mussant. %}
Et alibi

     {%flent maesti mussantque patres. %}
MVRMVR autem maioris soni est, proximi ad tumultum. Vergilius in
Georgicon lib. I



     {% et resonantia longe%}
     {%litora misceri et nemorum increbrescere murmur. %}
     


23. PRIORES et PRIMORES hanc habent diversitatem. PRIORES enim
conparativi sunt gradus, PRIMORES summae quaeque res. Lucilius
Satyrarum lib. VIII



     {%gallinaceus cum victor se gallus honeste%}
     {%intentus digitos primoresque erigit unguis. %}
     


Turpilius Demetrio

     {%sandalio innixa digitis primoribus. %}
Varro Armorum iudicio

     {%ut in litore cancri digitibus primoribus stare. %}
Lucilius Satyrarum lib. XX



     {%Calpurni saeva legem in Pisoni reprehendi%}
     {%eduxique animam in primoribus nari<bus>.%}
     


Afranius Vopisco



     {% apage sis %}
     {%clivum dum! Animam in naribus primoribus %}
     {%vix pertuli edepol. %}
     


M. Tullius in Hortensio {%qui illud nescioquid, quod in
primoribus habent, ut aiunt, labris%}. Idem De oratore {%quae
isti rhetores ne primoribus quidem labris attigissent. %}

24. POESIS et POEMA hanc habent distantiam: POESIS est textus
scriptorum, POEMA inventio parva quae paucis verbis expeditur.
Lucilius Satyrarum lib. VIIII



     {%non haec quid valeant quidve hoc intersiet illud%}
     {%cognoscis? Primum hoc quod dicimus esse poema, %}
     {%pars est parva poesis. %}
     


Idem



     {%epistula item quaevis non magna poema est. %}
     {%Illa poesis opus totum, ut tota Ilias una est%}
     {%una θέσις ut Annales Enni atque ἔπος unum, %}
     {%e [s]t maius multo est quam quod dixi ante poema. %}
     {%Quapropter dico: nemo, qui culpat Homerum, %}
     {%perpetuo culpat neque quod dixi ante poesin: %}
     {%versum unum culpat, verbum, ent<h>ymema locumve. %}
     


Varro Parmenone {%poema est lexis enrythmos, id est, verba plura
modice in quandam coniecta formam. Itaque etiam disticon,
epigrammation vocant poema. Poesis est perpetuum argumentum ex
rythmis,%} [FORA et FORI ut genere, ita et sensibus distant. Nam
neutro iudiciorum et litium sedes est, masculino spatia in
navibus apertiora vel in gladiatoriis ludis.] {%ut Ilias Homeri
et Annalis Enni. Poetice est ars earum rerum.%}

25. DOCTVM et PERITVM, cum simile videatur, a M. Tullio discretum
est, ut sit PERITVM plus quam quod DOCTVM, De officiis lib. III
{%itaque cum sint docti a peritis, desistunt facile sententia. %}

26. Inter VRBEM et CIVITATEM hoc interest: VRBS est aedificia,
CIVITAS incolae. Vergilius Aeneidos lib. I

     {%urbs antiqua fuit. %}
Ennius Telepho

     {%et civitatem video Argivum incendere. %}
Pacuvius At[h]alanta

     {%hic sollicita studio, obstupida, suspenso animo civitas.
     %}
M. Tullius De republica lib. I {%quam cum locis manuque
sepsissent, eiusmodi coniunctionem tectorum oppidum vel urbem
appellaverunt, delubris distinctam spatiisque communibus. Omnis
ergo populus, qui est talis coetus multitudinis qualem exposui;
omnis civitas, quae est constitutio populi.%} Et II {%quo auctore
et principe concitata civitas.%} Sisenna Historiarum lib. IIII
{%denique cum variis voluntatibus incerta civitas trepidare<t>,
Pomponius cum † vertice superiorem locum inscende<re>.%}

27. Inter COGITARE et DELIBERARE hoc interest: COGITARE est
considerare, DELIBERARE confirmare. Turpilius Boet<h>untibus

     {%quaeso, cogita ac delibera. %}
Idem Philopatro

     {%certum ac deliberatum est me illis obsequi. %}
28. SCIVS et CONSCIVS hoc differunt, quod SCIVS secum, CONSCIVS
cum alio scius est; licet CONSCIVM indifferenter positum
legerimus.

29. AVSPICIVM et AVGVRIVM his intellectibus discernuntur, quod
sit AVSPICIVM avium inspectio et quae ex volatu earum
significentur et vocibus, AVGVRIVM autem rerum omnium coniecturas
prudenter ac diligenter amplectitur.

30. MONSTRA et OSTENTA similiter intelleguntur, quod inminentia
monstrent et ostendant. | OMEN vero votum est mentis et vocis;
unde sacrificantibus dicitur «bona omina habere», id est, ut
circumstantes et mente recta velint et | bona oribus proferant.
PORTENTVM non solum quod portendat, sed quod etiam adportet et
faciat ex his significationibus quae in auspiciis, auguriis,
extispiciis ostenduntur. PRODIGIVM autem semper pessimum est,
dictum quasi porro adigendum. Vergilius lib. III



     {%sola novum dictuque nefas Harpyia Cel<a>eno %}
     {%prodigium canit et tristes denuntiat iras. %}
     


31. INIVRIA a CONTVMELIA hoc distat. INIVRIA enim levior res est.
Pacuvius Periboea

     {%patior facile iniuriam, si est vacua a contumelia. %}
Caecilius Fallacia



     {%facile aerumnam ferre possunt, si inde abest iniuria; %}
     {%etiam iniuriam, nisi contra constat contumeliam. %}
     


32. FVLMEN et FVLGOR et FVLGVRITVM his intellectibus secernuntur.
Est enim FVLMEN telum ipsum quod iacitur; ut Vergilius Georgicon
lib. I



     {%ipse pater media nimborum in nocte corusca%}
     {%fulmina molitur dextra. %}
     


FVLGVR: ignis qui coruscat fulmine; unde et FVLGETRAE dicuntur et
FVLGOR; ut Vergilius lib. V.



     {% maculosus et auro%}
     {%squamam incendebat fulgor. %}
     


FVLGVRITVM fulgure tactum vel exustum.

33. IVRGIVM et LIS hanc habent distantiam: IVRGIVM levior res
est; siquidem inter benevolos aut propinquos dissensio vel
concertatio IVRGIVM dicitur; inter inimicos dissensio LIS
appellatur. M. Tullius De republica lib. IIII {%admiror, nec
rerum solum, | sed verborum etiam elegantiam. «Si iurgant»,
inquit: benevolorum concertatio non lis inimicorum, iurgium
dicitur. Et in sequenti iurgare igitur lex putat inter se
vicinos, non litigare.%}

34. AVDACIA et AVDENTIA hoc diversa sunt, quod AVDACIA
temeritatis est, AVDENTIA fortitudinis. Sallustius Catilinae
bello {%audacia pro muro habetur%}. Vergilius Aeneidos

     {%audentis fortuna iuvat. %}
Et saepe sic.

35. MERX et MERCATVRA hoc distant: MERX est species ipsa;
MERCATVRA actus ipse vel lucrum de merce, MERCATVS locus in quo
agitur mercatura. M. Tullius De republica lib. III {%Poeni primi
mercaturis et mercibus suis avaritiam et magnificentiam et
inexplebiles cupiditates omnium rerum inportaverunt in
Graeciam.%} Varro Sexagesi

     {%ubi tum comitia habebant, ibi nunc fit mercatus. %}
Serenus Opusculis



     {%ad mercatum eo, vilice: %}
     {%quid vis inde vehi aut agi? %}
     


Cicero Tusculanarum lib. V {%item nos quasi in mercatus quandam
celebritatem ex urbe aliqua.%} Et De officiis {%quo, tamquam ad
mercaturam bonarum artium, sis profectus, inanem redire
turpissimum est.%}

36. SVPERSTITIONIS et RELIGIONIS distantiam manifestissime
discrevit M. Tullius De deorum natura lib. II {%non enim
philosophi solum, verum etiam maiores nostri superstitionem
religione separaverunt. Nam qui tota die preca<ban>tur et
inmolaba<n>t, ut sibi sui liberi superstites essent,
superstitiosi sunt appellati; quod nomen patuit postea latius;
qui autem omnia, quae ad cultum deorum pertinerent, diligenter
retractarent et | tamquam religerent, hi sunt religiosi e
religendo.%} Sed vere SVPERSTITIOSI proprietatem ex hoc habent
quod per culturam deorum supersedeant cetera, id est neglegant;
itidem et RELIGIOSI, quasi relinquosi omnium ceterorum
sacrificiis deserviant.

37. PEIVS et DETERIVS his sensibus discernuntur, quod sit PEIVS a
malo, quod in usu est et creberrime frequentatur, DETERIVS vero
a bono, ut minoris sit meriti quam id quod placet. Vergilius
Georgicon lib. IIII



     {%deterior qui visus, eum, ne prodigus obsit, %}
     {%dede neci. %}
     


Idem lib. VIII

     {%deterior donec paulatim ac decolor aetas. %}
Haec enim melioribus conparata sunt.

38. Inter CIRCVM et GLOBVM hoc interest: CIRCVS est planities
rutunda, ut circuitus; GLOBVS soliditas undiqueversum rutunda, ut
est sph<a>era et staminum glomera. M. Tullius De deorum natura
lib. II {%cumque duae formae praestantissimae sint, ex solidis
globus (sic enim sph<a>eram interpretari placet), ex planis autem
circulus aut orbis.%} Vergilius lib. V



     {% mediaque in valle theatri%}
     {%circus erat. %}
     


Et

     {%lucentemque globum lunae Titaniaque astra. %}
39. MANVBIAS a PRAEDA hoc distare veteres aestimaverunt, ut sit
PRAEDA corpora ipsa rerum quae capiuntur, MANVBIAE pecuniae ex
praeda vendita redactae. Et sic aput plurimos. Nam et M. Tullium
ita sensisse voluerunt {%De lege agraria praedam, manubias
sectiles, castra denique Gnei Pompei sedente imperatore
censores.%}

40. PERVICACIA et PERTINACIA hoc distant. PERVICACIA est interdum
bonarum rerum | perseverantia, PERTINACIA semper malarum. Accius
Myrmidonibus



     {%tu pertinaciam esse, Ant[h]iloch[a]e, hanc praedicas, %}
     {%ego pervicaciam ai<o> et a me uti volo. %}
     {%Nam pervicacem dici[s] me esse et vincere%}
     {%perfacile patior, pertinacem nihil moror. %}
     {%Haec fortis sequitur, illam indocti possident; %}
     {%tu addis quod vitio est, demis quod laudi datur. %}
     


41. SENSVS et SENSA hoc separantur. SENSVS enim sunt qui
sentiunt, SENSA quae sentiuntur. Cicero De oratore {%et quod
exprimere dicendo sensa possumus.%} <...> {%nam primum manifestum
est et sapere nos cum incitatio sit vel sensus.%}

42. IVVENTVS et IVVENTA et IVVENILITAS differunt hoc: IVVENTVS,
iuvenes; IVVENTA, aetas ipsa; IVVENILITAS, quod ὁϱμὴν vel πάθος
vocant Graeci. Vergilius Georgicon lib. II [I]

     {%et patiens operis parvoque adsueta iuventus. %}
Sallustius in Catilinae bello [{%ibique iuventutem suam
exercuit.%} Idem in Catilina] {%scio fuisse nonnullos qui ita
existumarent iuventutem, quae domum Catilinae frequentabant.%}
Vergilius Georgicon lib. III



     {%interea, superat gregibus cum laeta iuventas, %}
     {%solve mares. %}
     


Varro Tit<h>ono, πεϱὶ γήϱως {%quam dereliquit multicupida
iuvenilitas.%}

43. MORATA, quod est morigera, et MOROSA hanc habent distantiam,
quod MOROSA est contrariis et perversis moribus. | Afranius
Vopisco



     {%dum morigeram, dum morosam praebeo, %}
     {%deinde aliquid dedita opera controversiae%}
     {%concinno, laedo interdum contumeliis. %}
     


M. Tullius De senectute {%at sunt morosi et anxii et iracundi et
difficiles senes.%} Plautus Aulularia

     {%dum modo | morata recte veniat, dotata est satis. %}
44. Inter VEGETVM et VIGENS hoc interest, quod VEGETVM sit
incolume, VIGENS forte; nam VEGETVM corporis, VIGENS etiam animi
possumus dicere; ut in multis.

45. PROFESTI et FESTI dies discernuntur si: PROFESTI sunt a
festivitate vacui. Afranius Privigno



     {%quae festis facere nos solemus, die%}
     {%cotidiano opere promisce t<u> omnia %}
     {%aeque profesto concelebras focum. %}
     


46. QVAERERE et REQVIRERE. Hoc differt, quoniam REQVIRERE est diu
QVAERERE. Afranius Fratri<i>s

     {%proin tu, cum quaeram, ne requiram te vide. %}
47. SPECVLA et SPECVLVM sicut genere, ita significantia
differunt. Nam SPECVLA despicientiam significat. Vergilius lib. X



     {% utque leo, specula cum vidit ab alta %}
     {%stare procul campis meditantem in proelia taurum. %}
     


SPECVLVM, quo imago redditur. M. Tullius In Clodium et Curionem
{%sed, credo, postquam tibi speculum adlatum est, longe te a
pulcris abesse sensisti.%} Varro Eumenidibus



     {%sed nos simul atque in summam speculam pervenimus, %}
     {%videmus populum Furiis in<s>tinctum tribus.%}
     


48. CONFITERI et PROFITERI. Hoc distat, quod PROFITERI voluntatis
est, CONFITERI necessitatis et coactus. Quod ita positum saepius
legimus. Cicero Pro Manilio {%hic ego non solum confiteor, verum
etiam profiteor.%} Honestius PROFITERI quam CONFITERI.

49. VLCVS et VVLNVS hoc distant, quod VLCVS | tecta et clausa est
malignitas. Vergilius Georgicon lib. III



     {%quam siquis ferro potuit rescindere summum%}
     {%ulceris os; alitur vitium vivitque tegendo. %}
     


VVLNVS hians et patens. Vergilius lib. VIIII



     {%produxi pressive oculos aut vulnera lavi, %}
     {%veste tegens. %}
     


50. QVARTVM et QVARTO prudentes differre dixerunt. Varro
Disciplinarum V aliud est QVARTO praetorem fieri, {%aliud
QVARTVM: QVARTO locum significat tres ante | factos; QVARTVM
tempus significat ter ante factum. Ennius recte. «Quintus pater
quartum fit consul».%}

51. TVRPE et FOEDVM quam habeant distantiam manifestum est, nam
TVRPE levior res est, FOEDVM vim habet maiorem. M. Tullius De
officiis {%luxuria vero cum omni aetati turpis, tunc senectuti
foedissima est.%}

52. FORMAE et FIGVRAE quae sit differitas M. Tullius manifestator
est. Nam FORMAM integritatem speciei voluit esse, FIGVRAM formam
nostram. De officiis lib. I {%principio corporis nostri magnam
natura ipsa videtur habuisse rationem: quae formam nostram
reliquamque figuram, in qua esset species honesta, eam posuit in
promtu.%}

53. DIGNITATEM et VENVSTATEM discerni voluit M. Tullius, ut
DIGNITAS viris, VENVSTAS feminis sit adtribuenda. De officiis
lib. I {%venustatem muliebrem ducere debemus, dignitatem
virilem.%}

54. MONSTRA et PRODIGIA et PORTENTA hoc distant, quod sunt
MONSTRA ostenta et monita deorum. Vergilius lib. III



     {% primumque parentem%}
     {%monstra deum refero. %}
     


PRODIGIA deorum minae vel irae. Vergilius Aeneidos lib. III



     {%sola novum dictuque nefas Harpyia Cel<a>eno%}
     {%prodigium canit. %}
     


Et lib. VI

     {%prodigiis acti caelestibus ossa piabunt. %}
PORTENTA ostenta quae aliquid inminere significant. Lucilius lib.
XXVI

     {%nisi portenta anguisque volucres ac pinnatos scribitis. %}
55. CELARE et CAELARE hanc habent diversitatem, quod est CELARE
tegere, abscondere. Terentius in Andria

     {%bene dissimulatum amorem et celatum indicans. %}
Vergilius lib. VI

     {%secreti celant calles. %}
CAELARE insculpere. Vergilius Aeneidos lib. I



     {% caelataque in auro%}
     {%fortia facta patrum. %}
     


Varro Agat<h>one



     {%numnam caelatus in manu dextra scyphus, %}
     {%caelo dolitus, artem ostentat Mentoris? %}
     


56. IGNOSCERE et CONCEDERE quemadmodum inter se distent aperit M.
Tullius Ad Caesarem iuniorem lib. I {%quo † mihi et Philippo
vacationem das, bis gaudeo; nam et praeteritis ignoscis et
concedis futura.%}

57. CONTEMNERE et DESPICERE eo distant, quod est DESPICERE
gravius quam CONTEMNERE. M. Tullius In Verrem, actione II [I]
{%quemque contemserit, despexerit, liberum esse numquam
duxerit.%} Idem Ad Caesarem lib. III {%amici nonnulli <a> te
contemni ac despici et pro nihilo haberi senatum volunt.%} Et De
senectute {%contemni se putant, despici, inludi.%}

58. CVPIDITAS et CVPIDO diversa sunt, nam CVPIDITAS levior est.
Lucilius lib. <X>XVIIII

     {%cupiditas ex homine, cupido ex stulto numquam tollitur; %}
quod CVPIDITAS pars quaedam sit temperatior, | defluens ex
CVPIDINE.

59. AEMVLATIO ab IMITATIONE hoc distat, quod IMITATIO simplex est
et livorem atque invidiam non admittit; AEMVLATIO autem habet
quidem imitandi studium, sed cum malitiae operatione. Vergilius
lib. VI



     {%aemulus exceptum Triton, si credere dignum est %}
     {%inter saxa virum spumosa inmerserat unda. %}
     


M. Tullius in Caesarianis {%quasi quodam aemulo atque imitatore
studiorum et laborum meorum et comite abstracto.%}

60. PROBATVM et SPECTATVM *** vis maioris est. Lucilius lib. XXVI

     {%tam probatam mihi et spectatam maxume adulescentiam. %}
61. BELLVM et PROELIVM hoc differunt, quod PROELIA partes sunt
BELLI, hoc est in BELLO congressiones. Lucilius lib. XXVI



     {%ut Romanus populus victus vi et superatus proeliis%}
     {%saepe est multis, bello vero numquam, in quo sunt omnia.
     %}
     


Vergilius lib. XI

     {%infantem fugiens media inter proelia belli. %}
62. Inter CAVERE et VITARE Lucilius esse distantiam voluit lib.
XXVI et esse plus VITARE

     {%quid cavendum tibi censere, quid vitandum maxume. %}
63. VETVSTISCERE et VETERASCERE. Quid intersit Nigidius
Conmentariorum grammaticorum lib. X deplanavit {%dicemus quae
vetustate deteriora fiunt VETVSTISCERE; INVETERASCERE, quae
meliora.%} M. <Tullius> Ad Hirtium lib. VII {%cum enim nobilitas
nihil aliud sit quam cognita virtus, quis in eo, quem
veterascentem videat ad gloriam, generis antiquitatem desideret?
%}

64. NOCENS a NEFARIO et INPIO distare, uti NOCENS levius videri
possit, M. Tullius voluit De officiis lib. II {%nec tamen, ut hoc
fugiendum est, item est habendum religioni nocentem aliquando,
modo <ne> nefarium inpiumque, defendere[s]. %}

65. INNVERE et ADNVERE hoc distant, quod est INNVERE facie
significare. Terentius Adelphis

     {%† adnuare quin pugnus continuo in mala haereat. %}
<Et>

     {%non innueram: verum in istam partem potius peccato tamen.
     %}
ADNVERE est concedere. Vergilius lib. X<II>

     {%adnuit his Iuno et mentem laeta<ta> retorsit. %}
M. Tullius in Hortensio {%quod cum uterque nostrum adnuissent
omnesque ad id tempus, quod erat dictum, postero die
venissemus.%} Positum est ADNVERE pro INNVERE. Plautus Asinaria

     {%neque illa ulli homini nutet, nictet, annuat%}
66. FLAGRARE et IGNESCERE. Ita discernitur, quod IGNESCERE
incendi et ardere, FLAGRARE vero olere. Et in plurimis invenitur
ista discretio.

67. NOXA et NOXIA hanc habent diversitatem, quod est NOXA
peccatum leve. Vergilius Aeneidos lib. I

     {%unius ob noxam et furias Aiacis Oilei. %}
NOXIA, nocentia. Vergilius lib. VII[I]

     {%iraeque et crimina noxia cordi. %}
M. Tullius in Hortensio {%et ceteras quidem res, in quibus
peccata non maxumas adferunt noxias, tamen inscii non
attingunt.%}

68. PLVS a MVLTO vetustas voluit discrepare: et potest videri
hanc habere posse distantiam, ut sit MVLTVM a plurimo minus ac
non supra modum; ut [est] Vergilius Georgicon lib. I

     {%multum adeo rastri<s> glebas qui frangit inertis; %}
PLVS, sicut in plerisque, [quae] maioris modi est quam
necessarium est; atque ideo M. Tullius maius discrevit | Epistola
ad Catonem {%nec idcirco mihi desiderandam | esse dignitatem
meam, quod eam multi inpugnarint; sed eo magis recolendam, quod
plus desiderarint.%}

69. Inter SPERATAM et DICTAM et PACTAM et SPONSAM hoc interest,
quod virgo, priusquam petatur, SPERATA dicitur. Plautus in
Amphitryone

     {%<Amphitryo> uxorem salutat laetus speratam suam. %}
Dehinc promissa DICTA vel PACTA vel SPONSA dici potest. Vergilius
Aeneidos lib. II

     {%cui pater et coniunx quondam tua dicta relinquor? %}
Et idem in alio loco

     {%et gremiis abducere pactas. %}
Titinius Quinto

     {%qui exacta aetate sponsa sit desponsa. %}
70. MVTVVM a FENORE hoc distat, quod MVTVVM sine usuris, FENVS
cum usuris sumitur. Et est quasi accepti fetus, unde et fenus
dictum est, ut Graece τόϰος, quasi partus mutui sumti. Plautus
Asinaria

     {%nam si mutuas non potero certum est sumam fenore. %}
Vnde honestius MVTVVM, quod sub amico affectu fiat meum tuum usu
temporis necessarii.

71. SIMVLARE et DISSIMVLARE hanc habent distantiam: SIMVLARE est
fingere scire quae nescias, DISSIMVLARE fingere nescire quae
scias. Sallustius in Catilinae bello {%cuius rei libet simulator
ac dissimulator.%}

72. Inter NVTARE, ADNVERE, NICTARE veteres hoc interesse
voluerunt, ut NVTARE capitis, ADNVERE vel INNVERE narium vel
labrorum, NICTARE oculorum significantiam esse decreverint.
Plautus Asinaria

     {%neque illa ulli homini nutet, nictet, adnuat. %}
73. CASTITAS et PVDICITIA paria deputantur, | cum sit PVDICITIA
ab iniuria turpium libidinum libera, CASTITAS et ab his continens
ac remota praeterea et religiosa munditia et puritas. Vergilius
Georgicon lib. II

     {%casta pudicitiam servat domus. %}
Et in Aeneidos lib. VI

     {%quique sacerdotes casti, dum vita maneret. %}
Et lib. VII

     {%praeterea castis adolet cum altaria tedis. %}
Atque ideo plus est CASTITAS a PVDICITIA, quod pars sit
PVDICITIA, cum aliis ceteris CASTITAS.

74. PASCERE et ALERE. Hoc distat auctoritate Varronis
Gerontodidascalo, ut sit ALERE sufficiendi generis curam habere,
PASCERE natos cibo saginare:

     {%ubi graves pascantur pavonum greges. %}
75. ORA vel ORAE licet paria esse videantur, tamen ut genere, ita
intellectibus distant. Nam quoties in his neutrum genus
tangitur, vultus vel facies nostra significatur. | Vergilius

     {%os umerosque deo similis. %}
Et lib. XII

     {%ora citatorum dextra detorsit equorum. %}
Quoties femininum, cuius rei libet fines. Et lib. I idem



     {% exire locosque%}
     {%explorare novos, quas vento accesserit oras. %}
     


76. Inter EXTINGVERE et OBPRIMERE interesse Cicero voluit De
amicitia, ut sit maius OBPRIMERE quam EXTINGVERE, {%quamobrem
primum danda opera est, nequa amicorum discidia fiant; sin tale
aliquid evenerit, ut extinctae potius amicitiae quam obpressae
videantur;%} quasi quod extinguitur, possit reflammari; quod
obprimitur, non queat.

77. MORBVM a VITIO prudentia veterum sic voluit separari, ut sit
MORBVS cum accessu utique | aut temporis aut contagii; VITIVM
perpetua et insanabilis atque inrevocabilis causa.

78. MEMINISSE et IN MEMORIAM REDIRE hoc differre Aristoteles
putat διαφέϱει μνημονεύειν τοῦ ἀναμεμνῆσθαι. Et vult MEMINISSE
omnium esse animantium, ut cibi, potionis, somni, voluptatis, IN
MEMORIAM REVOCARE quod exciderit non nisi homines posse.

79. DIE QVARTE et DIE QVARTO hoc differre prudentis volunt,
quorum tamen auctoritas in obscuro est, ut sit DIE QVARTO
temporis praeteriti, DIE QVARTE futuri.

80. MENTIRI et MENDACIVM DICERE quemadmodum distent Publius
Nigidius, studiis bonarum artium praecellentissimus,
manifestissime separavit {%qui mentitur, ipse non falsus, alterum
fallere conatur; qui mendacium dicit, ipse fallitur. <...>
quantum in se est; vir bonus praestare debet ne mentiatur,
prudens ne mendacium dicat; alterum incidit in homine<m>, alterum
non.%}

81. FESTINARE et PROPERARE veteres voluerunt habere distantiam.
Cato oratione quam De suis virtutibus scripsit aliud est
properare, {%aliud festinare: qui unum quidquid mature transigit,
is properat, qui multa simul incipit neque perficit, festinat.%}
Verum utrorumque verborum ratio sub hac significantia proxuma
est veritati, ut sit saepe animi PROPERARE studiose ad res
aliquas contendentis; FESTINARE corpore necessitatibus
obsequendi. Vergilius lib. IIII

     {%et mediis properas aquilonibus ire per altum. %}
Idem Aeneidos lib. II



     {%festinate, viri: nam quae tam sera moratur %}
     {%segnities? %}
     


82. MATRONAE et MATRIS FAMILIAS dissimilitudinem hoc modo veteres
docti separant quidam, ut sit MATRONA quae peperit semel, MATER
FAMILIAS quae saepius; sed haec definitio videtur absurda. At
haec fidelis locupletiorque | est: MATRONAM, quae in matrimonio
sit mariti, etiam ante susceptos liberos dictam, meliore tamen
matris futurae spe matrimoni omine. Nuncupatam MATREM vero
FAMILIAS, quae in familia mancipioque sit patria, etsi in mariti
matrimonio esset.

83. AVARVM et AVIDVM ita discernuntur. AVARVM enim semper in
reprehensione est; AVIDVM autem ab AVENDO, quod est etiam honeste
cupiendo, et a dilectione intellegi potest, ac per hoc aliquando
malis, aliquando bonis adiungitur causis. Vt Vergilius in
Georgicon lib. II

     {%pascuntur oves avidaeque iuvencae. %}
Sallustius in Bello Catilinae {%laudis avidi, pecuniae liberales
erant.%}

84. AVDACIA et AVDENTIA hoc differunt, quod AVDENTIA fortitudinis
sit, AVDACIA temeritatis; ut Sallustius audacia pro muro
habetur; et apud veteres saepe sic. AVDENTIA. Vergilius

     {%audentis fortuna iuvat; %}
et



     {% audentior ibo%}
     {%in casus omnis. %}
     


Quamquam et AVDACIAM pro fortitudine positum legerimus, ut
Vergilius lib. VIIII



     {%Irim de caelo misit Saturnia Iuno %}
     {%audacem ad Turnum; %}
     


et

     {%aude, hospes, contemnere opes. %}
Humanitatis sit potius quam temeritatis.

85. PROSPICERE et RESPICERE distant, ut advorsum videre
PROSPICERE recte dicatur, RESPICERE quasi retro aspicere. Varro
Manio {%sedens altus alieno sumptu neque post respiciens neque |
ante prospiciens.%}

86. FVROR ab INSANIA hoc distat, <ut> Cicero Tusculanarum lib.
III ostendit {%itaque non est scriptum: «si insanus» <s>et
«furiosus esset». INSANIAM enim censuerunt constantia, id est
sanitatem <vacantem>, tamen posse tueri mediocritatem officiorum
et vitae conmunem cultum atque usitatum; FVROREM esse rati sunt
mentis ad omnia caecitatem. Quod cum maius esse videatur quam
insania, tamen eiusmodi est, ut furor in sapientem cadere possit,
insania non.%}

87. CONFIDENTIAE et FIDENTIAE discretionem M. Tullius pandit
Tusculanarum lib. III {%qui fortis est, idem fidens, quoniam
confidens mala consuetudine loquentium in vitio ponitur, ductum
verbum a confidendo, quod laudis | est. Qui autem est confidens,
is profecto non extimescit. Discrepat enim a timendo fidens.%}

88. INVIDIA et INVIDENTIA. Cicero Tusculanarum lib. III {%posset
etiam in misericordiam, posset in invid<ent>iam. Non dixi in
invid[ent]iam, quae tum est cum invidetur; ab invidendo autem
invidentia recte dici potest, ut et fugiamus ambiguum nomen
invidiae.%} Et lib. IIII {%ut aegritudini invidentia. Vtendum est
enim docendi causa verbo minus usitato, quoniam invidia non in
eo, qui invidet, solum dicitur, sed etiam in eo, cui invidetur.%}

89. AEGROTATIO et AEGRITVDO. Cicero Tusculanarum lib. III {%sed
proprie, ut aegrotatio in corpore, sic aegritudo in animo nomen
habet.%}

90. IRACVNDVS et IRATVS, EBRIVS et EBRIOSVS, AMATOR et AMANS et
alia | quid inter se distent Cicero discrevit Tusculanarum lib.
IIII {%aliud iracundum esse, aliud iratum; ut differt anxietas ab
angore: neque enim omnes anxii qui anguntur aliquando, <nec qui
anxii semper anguntur, ut> inter ebrietatem et ebriositatem
interest; aliud est amatorem esse, aliud amantem.%}

91. LAETARI et GAVDERE. Distat, ut Cicero Tusculanarum lib. IIII
{%atque ut confidere decet, timere non <decet, sic gaudere decet,
laetari non> decet.%}

92. PERNICITATEM et VELOCITATEM Cicero discrevit Tusculanarum
lib. V {%praestans valetudine, viribus, | forma, acerrimis
integrisque sensibus; adde etiam, si lubet, pernicitatem <et
velocitatem>.%} Et Vergilius Georgicon lib. III hoc sensit

     {%dura iacet pernix instrato saxa cubili; %}
ut illud sit celeritatis, hoc patientissimae fortitudinis.

93. METVM, TIMOREM, FORMIDINEM, PAVOREM Cicero discrevit
Tusculanarum lib. V {%in quem autem metus, in eum formido,
timiditas, pavor, ignavia.%}

94. INNOCENS et INNOCVVM. Hoc distat, quod sit INNOCENS, non
nocens; INNOCVVM, inlaesum. Vergilius lib. X



     {% et sedere carinae%}
     {%omnes innocuae. %}
     


95. LEGERE et ELIGERE non sub ea<dem> significatione intellegi
vult Varro De rusticatione lib. I {%aprica prius debet descendere
vit[a]e. <In> vindemia diligentis uva non solum legitur, sed
etiam eligitur: ad bibendum legitur, eligitur ad edendum;%} ut
sit LEGITVR colligitur, | ut plerumque; ELIGITVR melior quaeque
de plurimis.

96. MISERARI et MISERERI veteres his sensibus esse voluerunt, ut
sit MISERARI flere et lamentari; MISERERI miserationem alienis
casibus exhibere; et activo ad primum affectum, passivo ad
secundnm. Accius Eurysac <a>e



     {% ei mihi, %}
     {%ut etiam [haec] <a>erumna haec mihi luctum addit luctibus!
     %}
     


Alia persona

     {%quid miserare? %}
Idem Erysace [m]



     {%tuam solitatem memoras, formidas tibi. %}
     {%Te conmiserabam magis quam miserebar mei. %}
     


Et <in> multis talia, et aliquando vexata generibus.

97. ACEROSVM et ACERATVM: utrumque nove positum, sed distanti
proprietate signatum. ACEROSVM namque panem farre minus purgato
nec sordibus a candido separatis dicendum veteres putaverunt.
Lucilius lib. XV



     {%quae gallam bibere ac rugas conducere ventris %}
     {%farre aceroso, olei<s>, decumano pane [cumano] coegit. %}
     


Hunc Graeci αὐτόπυϱον vocant. ACERATVM vero est lutum paleis
mixtum, ut laterariis usus est. Lucilius lib. VIIII



     {%latere<m> qui ducit, habet nihil amplius numquam %}
     {%<quam> conmune lutum a paleis cenoque aceratum. %}
     


98. MVLTVM et SATIS eo distant, quod MVLTVM infinitum est, SATIS
finitum: avaris illud, hoc parcis seu continentibus applicandum
est. Lucilius lib. V



     {%nam si, quod satis est homini, id satis esse [potis esse]
     potisset, %}
     {%hoc sat erat. Nunc cum hoc non est, qui credimus porro %}
     {%divitias ullas animum mihi explere potisse? %}
     


Et lib. XVIIII

     {%denique uti stulto nihil sit satis, omnia cum sint. %}
99. OMNE atque TOTVM volunt quidam esse | seiunctum, ut ab OMNI
plus esse TOTVM putent, cum †indiscretis inter† frequenter
positum legerimus, et utrumque cum significantia universitatis.
Lucretius lib. I<II>

     {%totum video per inane geri res. %}
Vergilius in Bucolicis

     {%omnia vincit amor. %}
Et idem Georgicon lib. I<II>



     {%omne adeo genus in terris hominumque ferarumque%}
     {%et genus aequoreum, pecudes pictaeque volucres%}
     {%in furias ignemque ruunt: amor omnibus idem. %}
     


Idem Aeneidos lib. VI



     {% totamque infusa per artus%}
     {%mens agitat molem et magno se corpore miscet. %}
     


Quid quod TOTVM, quod plus putatur, non pro CVNCTO alicubi accipi
potest? Vergilius Georgicon lib. III



     {% totasque%}
     {%advolvere focis ulmos ignique dedere; %}
     


ut sit TOTAS integras, non OMNES, quae in mundo sunt, ulmos.

100. <E>NITI <et> INNITI et OBNITI: cum ex uno sit intellectu,
acceptis tamen praepositionibus fit diversum. ENITI enim potest
videri ad aliquam gratiam aut honorem aut utilitatem erumnoso
tendere sine labore, quamquam in aliquibus gravius audiatur, ut
sint ENIXAE pariendi labore defunctae. INNITI autem incumbere
manifestum est. Vergilius lib. VI

     {%ille, vides, pura iuvenis qui innititur hasta. %}
OBNITI vero est contra adversa obluctari. Vergilius saepe

     {%usque adeo obnixi non cedere; %}
et alibi

     {%obnixi torquent spumas et caerula verrunt. %}
Terentius Andria



     {% pedibus manibusque obnixe omnia%}
     {%facturum. %}
     


101. INLIX et INLEX hoc discernuntur: ab inliciendo INLIX, INLEX
a quo lex non servetur. Plautus P<o>enulo

     {%†quid illi tantae rei fumus | inlix?†%}
Idem Persa

     {%iniure, inlex [hoc est vivens sine lege, sine iure], labes
     populi. %}
102. ERGASTYLVM et ERGASTYLVS, ut genere, ita intellectibus
differunt. Nam neutro carceris locus est, masculino custos
poenalis loci. Lucilius lib. XV

     {%non ergastylus unus. %}
Et alius {%iudicem adposuit, ut nemo sententiam libere, quasi
ergastylum, possit dicere.%}

103. FREMERE et FRENDERE hoc disparantur, quod est FREMERE magnum
sonare. Vergilius Georgicon lib. II

     {%fluctibus et fremitu adsurgens, Benace, marino. %}
FRENDERE alicubi cum gemitu vel iracundia miserum aut minax
sonare, <alicubi> <...>. Vergilius Aeneidos lib. III



     {%luminis ecfossi fluvidum lavit inde cruorem, %}
     {%dentibus infrendens gemitu. %}
     


Pacuvius Antiopa

     {%frendere noctes misera quas perpessa sum. %}
Plautus

     {%nec machaera mi audes dentes frendere? %}
Pacuvius Ant[h]iopa

     {%fruges frendo sola saxi [p]robore. %}
Accius Troadibus

     {%saxo fruges frendas. %}
104. FORA et FORI ut genere, ita et intellectibus discernuntur;
neutro enim loca sunt quibus ius dicitur, masculino spatia in
navibus; ut Vergilius lib. VI



     {%inde alias animas, quae per iuga longa sedebant, %}
     {%deturbat laxatque foros; simul accipit alveo%}
     {%ingentem Aenean; %}
     


vel locus apertus ac patens, unde et gladiatores FOROS FACERE
dicuntur cum longo circuitu sectantur.

105. EDVCERE et EDVCARE hanc habent distantiam: EDVCERE est
extrahere, EDVCARE nutrire et provehere. Varro Cato vel de
liberis educandis {%educit enim obstetrix, educat nutrix,
instituit | p<a>edagogus, docet magister.%}

106. ABORSVS et ABORTVS significationes varias habent. ABORSVS
enim ille dicendus est, qui est in primis mensibus, cum conceptui
exordium factum est; ABORTVS, prope tempus pariendi: tunc enim
moritur quod nascitur. In plurimis haec reconditis invenimus.

 VI. INCIPIT DE INPROPRIIS  

1. EDOLARE fabrorum est verum verbum, cum materiarum conplanatur
asperitas; usi sunt eo laudandi scriptores vetustatis etiam ad
alias fabricas rerum. Varro Bimarco {%cum Quintipor Clodius tot
comoedias sine ulla feceri<t> Mus<a>, ego unum libellum non
«edolem», ut ait Ennius.%}

2. SVLCVS omne, quidquid in longitudinem aculeatum est, dici
potest veterum auctoritate doctorum. Varro Bimarco



     {%et pater divum trisulcum fulmen igni fervido actum %}
     {%mittat in tholum macelli. %}
     


Vergilius Aeneidos lib. II

     {%et linguis micat ore trisulcis%}
3. PAENVLAM abusive <ad> omne quidquid tegit nobilissimi veteres
transtulerunt. Varro Manio {%et cum corrigia dirupta[s] sonat
aridum, relicum pedem paenula scortea pertegere.%}

4. VITREVM pertenue et perlucidum quidquid est, auctoritate
veterum dici potest. Varro Modio {%quam istorum, <quo>rum
vit<r>eae togae ostentant <t>unic<a>e clavos.%}

5. TELA etiam lapides dici posse auctoritas docuit et omnia
quaequae iaciuntur. Sisenna Historiarum | lib. III manualis
lapides dispertit, propterea quod is ager omnis eiusmodi telis
indigebat.

6. SILENTIVM FIERI consuetudine sumptum est; Sisenna de contrario
Historiarum lib. IIII ORIRI [de contrario] {%silentium oritur.%}

7. CAECVM non solum oculis captum, sed et insidiosum et occulte
malum et tacitum vel latens quid dicendum veteres aestimaverunt.
Sisenna Historiarum lib. IIII {%subito mare persubhorrescere
caecosque fluctus in se provolvere leniter occepit.%} Vergilius
Aeneidos lib. VI

     {%caeca regens filo vestigia. %}
8. LABRA non hominum solum, sed et margines vel fines dici posse
auctoritas persuadet. Nam et LABRVSCAM genus esse erraticae vitis
volunt, quae in saepibus et in labris agrorum et in terminis
nascitur; ut Vergilius in Bucolicis

     {%silvestris raris sparsit labrusca racemis. %}
Sisenna Historiarum lib. IIII {%innox<i>os trementibus artubus
repente extrahis atque in labro summo fluminis caelo albente.%}
Vergilius lib. VII<I>

     {%sicut aquae tremulum labris ubi lumen aenis. %}
9. INTERFICI et OCCIDI et inanimalia possa veteres vehementi
auctoritate posuerunt. Plautus in Men<a>echmis

     {%occisa est haec res. %}
Lucilius

     {%durum, molle voras, fragmenta interficis panis. %}
Vergilius Georgicon lib. IIII

     {%fer stabulis ininicum ignem atque interfice messes. %}
Sallustius Historiarum lib. II {%multique conmeatus interierant
insidiis latronum.%} Plautus Mercatore



     {%<usus ...> mihi harum aedium%}
     {%interitus, interfectus est. %}
     


Lucilius

     {%intereunt[i], labuntur, eunt[ur] omnia vorsum. %}
M. Tullius Oiconomico {%nullo modo facilius arbitror | posse
neque herbas arescere et interfici neque terram ab sole
perquoqui.%} Idem Ad Hirtium lib. VIIII {%dicis quasi istuc
intereat. Nescio; nisi tamen | erat mihi iucundum; se<d> veritus
ne qui casus perimeret superioris.%}

10. GANNIRE, cum sit proprie canum (Varro asinos rudere, canes
gannire, pullos pipare dixit; et Lucretius lib V

     {%alio pacto gannitu vocis adulet), %}
etiam humanam vocem nonnulli GANNITVM vocaverunt. Afranius Prosa

     {%gannire ad aurem numquam didici. %}
Lucilius lib VII



     {% eodem%}
     {%pacto [l]og<g>annis. %}
     


11. DOTATAM non a dote dici, sed ab omni qualibet copia, Cicero
De oratore lib I auctor est {%cuius artem cum indotatam esse et
incomitatam et incomptam videres, verborum eam dote locupletasti
et ornasti.%}

12. PVTIDVM et sensibus et naribus probari Cicero Da oratore lib
III scribit {%quoniam haec satis spero vobis quidem certe
maioribus natu inhonesta et putida videri.%}

13. <CIN>CINNOS AC FVCVM, quod est <...> aliud coloris, etiam non
talium rerum Tullio auctore dicumus, De oratore lib. | III
{%atque eo citius in oratori<s> aut poetae <cin>cinnis ac fuco
offenditur. %}

14. ABDICARE non solum de patris facto potest dici, quod est
familia abicere, sed rem quamlibet negare. Pacuvius At[h]alanta

     {%mortem ostendant, regno expellunt, consanguineam esse
     abdicant. %}
15. EQVISONES non equorum tantum moderatores aut magistros, sed
omnis quibus regimen | conceditur cuiuslibet rei dici posse
veteres probaverunt. Varro Marcipore {%hic in ambivio navem
conscendimus palustrem, quam nautici equisones per viam <a>quam
ducerent loro.%}

16. MERIDIEM mediam diei partem omnes putant solum esse dicendam,
cum et noctis <aetatis> eam temporis partem doctorum auctoritas
dixerit. Varro Marcipore



     {%repente noctis circiter meridie, %}
     {%cum pictus aer fervidis late ignibus%}
     {%caeli <ch>orean astrice<n> ostendere[n]t. %}
     


Nos in epistulis quae inscribuntur A doctrinis de peregrinando
{%et vigil[i]a igitur aliquando, et moracium cogitationum,
priusquam aetas in meridie e<s>t, torpedinem pelle[ret].%}

17. RAEDAM pro curru. Varro Marcipore {%dixe regi Medeam advectam
per aera in reda[m] anguibus. %}

18. FASCEAM pro cortice. Varro Gerontodidascalo

     {%in quibus Libyssa citrus fasciis cingit forem. %}
19. LIBRVM pro cortice. Vergilius Georgicon lib. II

     {%udoque docent inolescere libro. %}
20. VISCVM positum pro rete, a tenacitate. Varro Parmenone



     {%lepusculi timentis hoc quadrangulum%}
     {%dedit Diana rete nexile, arcyas, %}
     {%viscum fugae lineamque conpedam. %}
     


21. CALCAR pro impetu. Varro Sesqueulixe {%ventus buccas[u]
vehementius sufflare et calcar admovere.%}

22. EBRIOS et IEIVNOS non vinulentos aut sine cibo, sed expletos
qualibet re possumus dicere. Varro Eumenidibus {%et ceteri
scolastici <s>a<t>uris auribus | scholica dape atque ebriis
†festicae† aperantologia [consurgia] consurgimus, ieiunis
oculis.%}

23. GIBBERVM pro extanti et eminenti. Varro Eumenidibus {%item
tragici prodeunt cum capite gib<b>ero, cum antiqua lege ad
frontem superficias accedebat.%}

24. TORRERE non solum ignis, sed etiam frigus potest auctoritate.
Varro Eumenidibus {%capite aperto esse iubet, ante lucem
suscitat, frigore torret, venatum eicit, ieiunio vellicat.%}
Cuius auctoritatis gravitatem secutus Maro a vero non aberravit
[Vergilius] Georgicon lib. I

     {%aut Boreae penetrabile frigus adurat.%}
25. AEDIFICANDI manifesta est significatio. Ab eo tractum est ut
quaequ<a>e fabricantur qualibet opera AEDIFICARI dicantur.
Vergilius Aeneidos lib. II <I>



     {%instar montis ecum divina Palladis arte%}
     {%aedificant. %}
     


26. SQVALERE non sordium plenum esse tantummodo, ut nunc
consuetudine persuasum est, sed et honesta re abundare et
refertum esse veteres honesta auctoritate posuerunt; ducique hanc
significantiam a SQVAMIS putant. Vt enim est in corporibus
sordium alta congeries, qua SQVALERE dicuntur, ita quod fuerit
qualibet re densatum, oneratum inculcatumque SQVALERE voluerunt.
Vergilius lib. X <I>

     {%et tunicam squalentem auro. %}
Accius Pelopidis

     {%eius serpentis squama<e> squalido auro et purpura textae.
     %}
27. TRANSGRESSVS a pedum gradu proprie dicitur, sed auctoritas
vetustatis liberiorem loquendi usum dedit; ut Sallustius
Historiarum libro I et de his qui navigassent et de ipsis navibus
eo verbo uti | voluit, in quibus gradus non sit. De Sertorio:
nactus obscuram noctem aestu secundo <*** in transgressu conatus
est>. Ac inde infra transgressos omnis recipit mons praeceptus a
Lusitanis. Alibi de scaphis: earum aliae paulum progressae, nimio
incerto †sicco† onere, cum pavor corpora agitaverat,
deprimebantur. Lucretius



     {%praeterea pavit vox facitque %}
     {%aspera foras gradiens arteria clamor. %}
     


28. BIBERE recte dici ea omnia quae haustus habent, ut animalia
et terrae. Vt Vergilius in Bucolicis

     {%sat prata biberunt. %}
Verum auctoritate litterata etiam arida ac sicca et quibus
haustus non sit BIBERE positum invenimus. Vergilius lib. XI



     {%hasta sub exserta<m> donec perlata papillam%}
     {%haesit virgineumque alte bibit acta cruorem. %}
     


29. LIBIDINEM et adpetitum vel aemulationem etiam honestae rei
possumus dicere, ut sit LIBIDO omne quod libuerit. Sallustius in
Catilinae bello magisque in decoris armis et militaribus equis
quam in scortis atque conviviis lubidinem habebant.

30. VSV, id est utendo, unde et VSVRPARE dictum est optinere
quidquam † possit. Veteres VSV perire, hoc est non utendo,
aliquid posse. Plautus Amphitryone

     {%<Amphitryo> es <t> profecto, cave sis ne tu te usu
     perduis. %}
31. FVRTVM etiam non ablata res, sed omne quidquid occulte
geritur auctoritate veterum dici potest. Vergilius Georgicon lib.
IIII

     {%Vulcani Martisque dolos et dulcia furta. %}
Plautus Amphitryone

     {%manifestum hunc optorto collo teneo furem flagitii. %}
32. INGREDI, non solum, ut est manifesta eius | verbi
significatio, sed et venire ac se ostendere auctoritate Plauti
possumus dicere in Amphitryone

     {%nihil ne te pudet, sceleste, populi in conspectum ingredi?
     %}
33. OBSEQVIA non solum minorem maioribus exhibere, sed et
minoribus per vicem veterum excellens auctoritas voluit. Plautus
Asinaria

     {%ego sane cupio obsequi gnato meo. %}
34. VERSVTOS non solum ad malitiam callidos, verum et recte
peritos intellegi posse Plautus informat in Asinaria



     {%nec magis versutus nec quo caveas aegrius; %}
     {%<e>idem homini versuto, siquid recte curatum velis,
     mandes. %}
     


35. DEVORARI non solum cibus gutture, sed et vox auribus potest.
Plautus in Asinaria

     {%auscultate atque operam date et mea dicta devorate. %}
Et in Aulularia

     {%nimium libenter edi sermonem tuum. %}
36. BICIPITEM quod incorporatum est posse dici Varro De vita
populi Romani lib. IIII aperuit in spe adducebat non plus
soluturos quam vellent; iniquius equestri ordini iudicia tradidit
ac bicipitem civitatem fecit, discordiarum civilium fontem.

37. DEF<A>ECATA omnia pura et inturbata et sine sordibus possumus
dicere, ut vinum sine f<a>ecibus. Plautus in Aulularia

     {%nunc def<a>ecato demum animo egredior domo. %}
38. MALITIAM veteres, ut dolum, mediam ponendam esse duxerunt,
quasi sit et bona. Plautus in Aulularia

     {% <a>certo edepol equidem te civem sine mala omni malitia;
     %}
adeo ut inprobo praeposuerit malum, quod levius putatur, in eadem

     {%«quid factis?» | «Neque malis neque inprobis».%}
39. BELVAM indifferenter posuit auctoritas veterum. Plautus
Aulularia



     {% quo quidem agnos <c>at scio%}
     {%magis curiosam numquam esse ullam beluam. %}
     


40. Cum sit GROCIRE corvorum, Plautus in Aulularia CANTARE eos
dixit

     {%non temere est quod corvus cantat mihi nunc ab l<a>eva
     manu. %}
41. ROSTRVM hominis dici non debere consuetudo praesumpsit. Apud
Plautum in Men<a>echmis positum sic

     {%aput mensam plenam hominis rostrum deligis. %}
Novius P<a>edio



     {% nec umquam%}
     {%vidit rostrum <in> tragoedia tantum Titi %}
     


Lucilius Satyrarum lib. V

     {%ne designati rostrum praetoris pedesque spectes. %}
Idem lib. VIIII



     {%arripio et rostrum labeasque huic Zopyriatim%}
     {%percutio dentesque advorsos discutio omnis. %}
     


Varro Periplu lib. II, Πεϱὶ φιλοσοφίας itaque videas barbato
rostro illum conmentari et unumquodque |verbum statera auraria
pendere. Idem Serrano, Πεϱὶ ἀϱχαιϱεσιῶν rostrum inprotrudentum
incesserent.

42. FATVM, sicuti conmuniter intellegitur, significantiam decreti
habet; e doctis tamen indagationi<bu>s invenimus positum esse
pro voluntate. Vergilius lib. VII



     {%heu stirpem invisam et fatis contraria nostris %}
     {%fata Phrygum! %}
     


Nec enim Iuno aut quisquam deorum FATVM habet, quod ipsi faciunt.
Et in eodem



     {%filius huic fato divum prolesque virilis %}
     {%nulla. %}
     


Et in alio

     {%et sic fata Iovis poscunt, hic terminus haeret. %}
43. RICTVM ferarum dici volunt, cum Titinius auctor sit etiam
hominis dici debere



     {% cave! %}
     {%Exporge frontem; †labeat† semper fac<i>to rictus. %}
     


Item Pomponius Prostibulo

     {%quis hic est? Quam ob rem hic prostat? Rictum et labeas
     cum considero. %}
Lucilius Satyrarum lib. III

     {%malas tollimus nos atque utimur rictu. %}
Varro Papia Papae, Πεϱὶ ἐγϰωμίων ante auris modo ex subolibus
parvuli intorti demittebantur sex cincinni; oculis sup<pa>etulis
nigelli <s> pupuli quam hilaritatem significantes animi! Rictus
parvissimus, ut refrenato risu roseo.

44. STVPRVM quod cum viduis conmittitur, hoc solum dici putant;
veteres pro adulterio et vitio ponunt. Plautus Amphitryone

     {%stupri, dedecoris a viro arguta meo. %}
Sallustius Historiarum lib. III ac statim fugitivi contra
praeceptum ducis rapere ad stuprum virgines matronasque.

45. THENSAVRVM etiam copiam pessimae rei dici posse Plautus
voluit in Amphitryone



     {% qui domi uxorem meam%}
     {%inpudicitia inpedivit, teneo thensaurum stupri. %}
     


46. COMPOTEM in bonam partem solum accipi putatur, cum et in
mala<m> positum sit. Plautus Epidico

     {%«cedo manum». «Accipe <a>erumnarum et miseriarum
     compotem».%}
Naevius Danae

     {%eam nunc esse inventam probris conpotem scis. %}
47. VIVA posse dici ea quae neque anima nec spiritu moveantur
Vergilius auctor est Aeneidos lib. I



     {%intus aquae dulcis vivoque sedilia saxo, %}
     {%Nympharum domus. %}
     


48. INDOLEM adulescentium tantum consuetudo dicit, quasi novae
suboles. INDOLES autem est crementum. Veteres autem senum
dixerunt. Plautus in Milite



     {%si albet capillus, hic videtur neutiquam | ab ingenio
     senex, %}
     {%inest in hoc emussitata sua sibi ingenua indoles. %}
     


49. ALACRITATEM in malis habendam Cicero Tusculanarum ostendit
<lib. V> vir igitur temperatus, constans, sine metu, sine
aegritudine, sine alacritate ulla, lubidine non vexatus.

50. CATVLI non solum canum diminutive, verum omnium animalium
appellantur. Vergilius Georgicon lib. III

     {%tempore non alio catulorum oblita leaena. %}
Et alio loco de serpentibus



     {%cum positis novus exuviis nitidusque iuventa %}
     {%volvitur aut catulos tectis aut ova relinquens. %}
     


Plautus Truculento

     {%iam hercle ego hic te, mulier, quasi sus catulos, pedibus
     proteram. %}
Lucretius lib. V

     {%at catuli pant<h>erarum scymnique leonum. %}
Lucilius Satyrarum lib. IIII

     {%concursaret agros; catulos fetumque ferarum. %}
Idem lib. VII

     {%<i>ratae ad catulos accedere inultum. %}
51. CONPRESSVS cum virgine admissus dicitur. Plautus in
Truculento etiam coitum cum meretrice CONPRESSVM dici vult



     {%nunc ad amicam decimo mense <post> Athenas Atticas%}
     {%viso, quam gravidam hic reliqui meo conpressu, quid ea
     agat. %}
     


52. OPIFICEM non ex ope <sed ex opere> posse dici, Cicero
Tusculanarum lib. V auctor est advena quidam et ignobilis
verborum opifex insinuasse <se> in antiquam philosophiam videtur.

53. SEMINA pro vergultis vel malleolis vel surculis dici posse
auctoritatem Vergilius dedit in Georgicon lib. II



     {%seminibus positis superest deducere terram %}
     {%saepius ad capita et duros iactare | bidentis. %}
     


54. SVMEN proprie a sugendo dictum; nam et mulieris mammam SVMEN
veteres dici volunt. Lucilius Satyrarum lib. IIII



     {%quodsi nulla potest mulier tam corpore duro %}
     {%esse, tamen tenero sucus maneatque lacerto, %}
     {%et manus uberi<us> lactanti in sumine sidat. %}
     


55. EXVVIAS et SPOLIA non solum hominum tegmina aut vestes dici
posse Vergilius auctor est in Georgicon lib. II<I>, dicens de
serpente,



     {%cum positis novus exuviis nitidusque iuventa %}
     {%volvitur. %}
     


Accius Bacchis

     {%tunc pecudum exuvias laevo pictas lateri accommodant. %}
Lucretius



     {% nam saepe videmus%}
     {%illorum spoliis ve<p>re<s> volitantibus auctas. %}
     


56. DIVORTIA non coniugii distractionem solum, sed etiam omnium
inflexionem, quae a recto detorquentur, Vergilius auctor est lib.
VIIII



     {%obiciunt equites sese ad divortia nota%}
     {%huc illuc. %}
     


57. VIRGINES non solum feminae dicuntur, verum etiam pueri
investes; nam et quicumque ex ephebis excessera<n>t, DEVIRGINARI
dicebantur. Varro Πεϱὶ <ἐ>ζαγωγῆς | quam sympathian lumbi ad
oculos haberent, quid imaginum interesset, †puer utrum esse
devirginatum usurus an monuceΡωC ac purus, dum cogito†.

58. ENIXAS non in partu solum possumus dicere, sed etiam omni
labore exercitas auctore Vergilio Aeneidos lib. III



     {%stirpis Achilleae fastus iuvenemque superbum %}
     {%servitio enixae tulimus. %}
     


59. PRANSI non solum qui pranderint dicuntur, sed etiam quibus
nihil desit. Varro Flaxtabulis, | Πεϱὶ ἐπαϱχιῶν quare, o Marce,
pransum ac paratum esse, <e>t hoc minume oportet.

60. OS rostrum vel faciem hominum tantum dici putant; ut de
rostro Vergilius lib. VIIII



     {% donec Rutuli clamantis in ore %}
     {%condidit advorso. %}
     


Et de facie idem Aeneidos lib. I

     {%os umerosque deo similis. %}
Cum auctoritate veterum et pecudum et ferarum dici possit.
Vergilius lib. XII

     {%ora citatorum dextra detorsit equorum. %}
Et de leone lib. XII idem

     {%inpavidus frangit telum et fremit ore cruento. %}
Os etiam alicuius rei et omne patens accipi potest. Vergilius
Georgicon lib. III

     {%quam siquis ferro potuit rescindere summum%}
     {%ulceris os. %}
Idem libro II

     {%et ingentem lato dedit ore fenestram. %}
M. Tullius de suppliciis, in Verrem, nam in ipso aditu atque ore
portus.

61. DORSA et TERGORA hominum vel aliorum animantium dici tantum
consuetudo putat, cum et aquarum dici possit. Vergilius in
Georgicon lib. III

     {%undaque iam tergo ferratos sustinet orbes. %}
Et in Aeneidos lib. I

     {%dorsum inmane mari summo. %}
62. Omne castum veteres <et> incorruptum sub VIRGINIS vocabulo
appellaverunt. Cicero in Oratore philosophia casta, verecunda,
virgo incorrupta.

63. NIDOS non solum domicilia avium, sed et fetus earum Vergilio
auctore dicere possumus, in Georgicon lib. IIII

     {% ipsaeque volantis%}
     {%ore ferunt dulcem nidis inmitibus escam. %}
64. IMBRES consuetudo agmen caelestium aquarum et pluviarum
induxit solum dici, cum auctoritas variet. Vergilius omnium
aquarum dixit in Georgicon lib. IIII

     {% ipse feracis%}
     {%figat humo plantas | et amicos inriget imbres. %}
65. PECVDES non solas quadrupedes, sed et alia animalia dicere
Vergilio auctore possumus in Georgicon lib. IIII

     {%quem mihi vix frugum et pecudum custodia sollers. %}
Et

     {%ignavum fucos pecus a praesepibus arcent. %}
Varro Sexagesi

     {%neque qua <s> agipennis anates, remipedes, buxeis rostris
     %}
     {%pecudes paludibus nocte nigra ad lumina lampadis %}
     {%sequens. %}
66. PACEM peti et a diis posse Vergilius significat in Georgicon
lib. IIII

     {% tum munere %}
     {%tende petens pacem. %}
Et in Aeneidos lib. III

     {%hic Helenus caesis primum de more iuvencis%}
     {%exorat pacem divum. %}
Plautus Amphitryone

     {%ut Iovis supremi multis hostiis pacem expetam. %}
67. PROFVNDVM non solum imum altum, sed etiam summum dici posse
auctoritas usurpavit. Vergilius in Aeneidos lib. I

     {%ni faciat, maria ac terras caelumque profundum. %}
68. PROCACITATEM non animantium solum, a precando et poscendo,
dici posse Vergilius auctoritatem dedit lib. I

     {%penitusque procasibus austris; %}
quod est: saevientibus, procellosis.

69. PVTIDVM non solum ab odore faetido et gravi quod naribus
probetur, sed et quod auribus triste, insuave, austerum, rancidum
est PVTIDVM dici posse auctoritas vetustatis admisit. Cicero in
Oratore quonam igitur modo audiretur Mysus aut Phryx Athenis, cum
etiam Demosthenes <ex>agitetur putidus?

70. DEVOTVM ad prosperum tantum usus trahit, sed auctoritas et
adversum significare voluit. Vergilius |in Aeneidos lib. I

     {%praecipue infelix, pesti devota futurae. %}
71. REOS non solum crimini et culpae obnoxios, sed etiam honesti
voti debitores vel promissi auctoritas voluit. Vergilius in lib.
V

     {%constituam ante aras voti reus. %}
72. DAPES non tantum opiparos adparatus aut religiosos, sicuti
plerumque, significare, sed et vitabilis et infandos cibos
auctore Vergilio possumus dicere. In Aeneidos lib. III Cyclopem
describens ostendit humana viscera

     {%nam simul expletus dapibus vinoque sepultus. %}
Et in Bucolicis

     {%quas illi Philomela dapes, quae dona pararit. %}
73. DOMVM consuetudo hominum tantum habitacula dici putat, cum
auctoritas et templum et nidos DOMOS dixerit. Vergilius lib. VI

     {%ostia iamque domus patuere ingentia centum%}
     {%sponte sua. %}
Et in Georgicon lib. II

     {%antiquasque domos avium cum stirpibus imis%}
     {%eruit. %}
74. INCESTVM uso dicitur flagitium in affines admissum; sed et
INCESTARE FVNERE polluere auctore Vergilio possumus dicere lib.
VI

     {%praeterea iacet exanimum tibi corpus amici, %}
     {%heu nescis! Totamque incestat funere classem. %}
75. REVOCARE PEDEM, cum hominum et aliquarum animantium dici
manifestum sit, Vergilius lib. VIIII etiam fluviorum dici posse
ostendit

     {% cunctatur et amnis%}
     {%rauca sonans revocatque pedem Tiberinus ab alto. %}
Et Plautus remos navium PEDES dixit.

76. MVRICES vetustas etiam saxorum asperitates <et> talia omnia
voluit posse dici. Vergilius lib. V <I>

     {% et acuto in murice remi%}
     {%obnixi crepuere. %}
77. DENTES non solum quibus cibus adteritur, sed omnia quibus
aliquid exsicari vel teneri potest Vergilius dici voluit; ut in
Georgicon lib. II de falce

     {% et curvo Saturni dente relictam %}
     {%persequitur vitem adtondens fingitque putando. %}
Et in Aeneidos lib. VI

     {% tum dente tenaci %}
     {%anchora fundabat navis. %}
78. LOCVPLETIS non magnarum opum tantummodo, sed et ad quamlibet
rem firmos et certos M. Tullius dici voluit Ad Caesarem iuniorem
lib. II nihil omnino certi nec locupletem ad hoc auctorem
habebamus. Et De officiis lib. III accedit eo testis locuples Pos
<s>idonius.

79. MONVMENTA et templa dici posse M. Tullius auctor est In
Verrem, actione secunda ausum esse in aede Castoris, celeberrimo
clarissimoque monumento, <quod templum in oculis cotidianoque
aspectu populi Romani> positum est.

80. PROMERITVM etiam in malam partem posuit Plautus in
Amphitryone

     {%quid mali sum, ere, tua ex re promeritus ? %}
81. PALLOREM vetustatem et neglegentiam Lucilius lib. XXX voluit
dici posse

     {%lana, opus omne perit; pallor, tiniae omnia caedunt. %}
82. BONVS et fortis et pius dici potest. Lucilius lib. XXX

     {%calvus Pal <l>antino quidam vir non bonus bello. %}
Vergilius in Georgicon lib. II

     {% et bona bello %}
     {%cornus. %}
83. MVLTARE cum sit condemnare, positum est augere, votis
conpotem reddere. Naevius Colace

     {% et asseri %}
     {%laudes ago, cum votis †me multatis† meis, %}
     {%quod praeter quam vellem audiebam hoc mihi eminus. %}
84. DISCIPLINOSVS etiam <de> pessima arte potest dici. Cato De re
militari quam gladiator disciplinosus.

85. PROPITIOS et homines placatos dici vetustas voluit. <Lucilius
lib.> XXVII

     {%in bonis porro est viris, si irati seu cui propitii%}
     {%sunt, ut diutius eadem una maneant in sententia. %}
Nam cum benignitate sollicit<os> PROPITIOS <posuit >Terentius in
Adelphis

     {%quam ut ea quae parentes propitii. %}
86. CACHINNARE non risu tantum, sed et de sono vehementiore
vetustas dici voluit. Accius Phinidis

     {%simul et circum mersa sonantibus%}
     {%excita saxis saeva sonando%}
     {%crepitu clangente <s> cachinnant. %}
87. TACERE etiam ea possumus dicere quae sine voce vel sono sunt.
Vergilius Aeneidos lib. IIII

     {% totumque pererrat%}
     {%luminibus tacitis. %}
Et

     {%cum tacet omnis ager. %}
88. ADFARI non solum respondere vel fabulare, sed etiam rogare
positum. Accius Tereo

     {%deum Cadmogena natum Semel<a> affare et famulanter pete.
     %}
Vergilius Aeneidos lib. IIII

     {%i, soror, atque hostem supplex adfare superbum. %}
89. FASTIGIA consuetudine summae altitudinis dici putantur, cum
sint et imae; significant et finis. Vergilius Georgicon lib. II

     {%forsitan et scrobibus quae sint fastigia quaeras. %}
M. Tullius De officiis lib. III sed quoniam opere incohato, prope
tamen absoluto, tamquam fastigium inponimus.

90. NVMERVM et de his quae non numerantur, | sed admetiuntur,
dici auctoritas voluit. M. Tullius De officiis lib. III si
exempli gratia vir bonus Alexandria Rhodum magnum frumenti
numerum allexerit.

91. FERVOR cum ex igni sit et ex flammis, ex contrario ex
frigoribus positus invenitur, ut sit FERVERE non solum ex
incendio calere, sed ex quibuscumque molestiis perturbari; unde
et iac<ta>tus marini et exaestuatio animi sub hac significantia
recte positi sentiuntur. Vergilius Georgicon lib. I

     {%omnia tunc pariter vento nimbisque videbis%}
     {%fervere. %}
92. TEMPLVM et sepulchrum dici potest veterum auctoritate.
Vergilius Aeneidos

     {%praeterea fuit in tectis de marmore templum %}
     {%coniugis antiqui. %}
93. VESTIGIA consuetudine signa inpressorum pedum dicimus. Lectum
invenimus partes extremas pedum dicta VESTIGIA. Vergilius lib. V

     {% vestigia primi%}
     {%alba pedis frontemque ostentans arduus albam. %}
94. PARERE etiam viros dici posse Caecilius auctor est Chalciis

     {% ait hic vicinus, se <h>as %}
     {%<pe>perisse, et vobis datum. %}
Id prudente<r> mutuatum ab Homero

     {%Αὐτὰρ Γλαῦκος ἔτικτεν ἀμύμονα Βελλεροφόντην. %}
PARERE etiam dictum ea quae non concipiant. Vergilius lib. XI

     {%ite, ait, egregias animas, quae sanguine nobis%}
     {%hanc patriam peperere suo. %}
95. VIROS etiam de animalibus posse dici Vergilii auctoritas
iubet in Bucolicis

     {%vir gregis ipse caper deerraverat; %}
cum posset MARITVM dicere, sicut in Georgicon lib. III

     {%quem legere ducem et pecori dixere maritum. %}
96. GRVNDIRE cum sit proprie suum, ut Laberius | in Sedigito

     {%grundientem aspexi scrofam. %}
Et Claudius lib. XVI Annalium grundibant graviter pecus suillum.
Etiam hominum esse grunditum Caecilius in Imbriis designavit

     {%cruento ita ore grundibat miser. %}
97. INSANIAM non hominibus solum aut animalibus, verum et his,
quae sine anima sint. Vergilius in Bucolicis

     {%huc ades, insani feriant sine litora fluctus. %}
98. ELEGANTES non solum, ut consuetudine, ab elegantia ingenii
aut cultus electione et dilectu <s> plerumque, dici | potest, sed
a veteribus etiam vitio datur. M. Tullius In Clodium et Curionem
tu elegans, tu solus urbanus, quem decet mulieris ornatus, quem
incessus psaltriae; qui levare vultum, mollire vocem potes. Cato
Carmine de moribus avaritiam omnia vitia habere putant:
sumtuosus, cupidus, elegans, vitiosus.

99. AMARVM non solum ex sapore triste, sed ex quacumque causa
terribile et infensum Maronis auctoritate dicimus, id est lib. X

     {%hostis amare, quid increpitas mortemque minaris? %}
100. MVLTITVDO cum sit numeri †populorum†, ut quidam putant,
Varro pro multo non absurde etiam scripsit De vita populi Romani
lib. II nihilo magis propter argenti facti multitudinem is erat
furandum, quod propter censorum severitatem nihil luxuriosum
habere licebat.

101. SANGVINVLENTVM corporum potest esse. Lectum est et de
incorporeis. Varro De vita populi Romani lib. IIII itaque propter
amorem imperii magistratus gradatim seditionibus sanguinulentis
| aut dominatus quo appellerent.

102. PONDVS, pro numero. Varro De vita populi Romani lib. IIII e
Gr<a>ecia, Asias in villas conportasse magnum pondus omnium
artificum.

103. CARERE etiam re bona potest dici. Turpilius Demetrio,
dolentis persona

     {%<m>eos parentes careo.%}
104. AVDIENDI sensum etiam is rebus Vergilius dedit, quae nec
aures habent nec sensum, Georgicon lib. I

     {% et frustra retinacula tendens%}
     {%fertur equis auriga neque audit currus habenas. %}
105. CAVI proprietas est sinuosi et concavi, ac per hoc sine
dubitatione corporale. Vergilius vero etiam de incorporalibus,
quae sunt inania tantum vel obscura, dici posse testatur lib. VI

     {%ac ni docta comes tenues sine corpore vitas%}
     {%admoneat volitare cava sub imagine formae. %}
Et lib. X

     {%tum dea nube cava tenuem sine viribus umbram. %}
106. LAVARE, cum sit eluere et emaculare et aquis sordida quaeque
purgare, vetustatis auctoritas posuit etiam polluere. Vergilius
Georgicon lib. III

     {%lavit ater vulnera sanguis. %}
Et X

     {% lavit inproba t<a>eter%}
     {%ora cruor. %}
Plautus Pseudulo

     {%eas lacrimis lavi<s>.%}
Ennius Hecuba

     {%heu me miseram, interii! Pergunt lavere sanguen sanguine.
     %}
Varro Hecatombe

     {%pater ut cruore laveret ararum ag<g>eres. %}
Afranius Suspecta

     {%viden <t ut> lavere lacrimis me tu<um> collum, pater? %}
107. ANIMAS pro corporibus. Vergilius lib. XI

     {%ite, ait, egregias animas, quae sanguine nobis%}
     {%hanc patriam peperere suo, decorate supremis %}
     {%muneribus. %}
108. In quo etiam hoc novum est, quod PATRIAM posuit pro regione
vel terra, cum patria sit civitas vel urbes parentum.

 VII. INCIPIT DE CONTRARIIS GENERIBVS VERBORVM  

1. AVCVPAVI, activum positum pro passivo. Titinius Veliterna

     {%id ego aucupavi; plenas auris adfero. %}
Plautus Truculento

     {%lepide ecastor aucupavi atque e mea sententia. %}
Idem Men<a>echmis

     {%<h>uc concedamus; ex insidiis aucupa. %}
Ennius Medea

     {%fructus verborum aures aucupant. %}
Pacuvius C<h>ryse

     {% incipio saxum temptans scandere %}
     {%vorticem in summum, inde in <h>om <i>nis partes prospectum
     aucupo. %}
Accius Astyanacte

     {%nunc in consilio id reges Argivum aucupant, %}
     {%id quaerunt. %}
Idem Medea

     {%ego me extollo in abietem, alte ex tuto prospectans
     aucupo. %}
2. VAGAS, pro vagaris. Plautus in Milite

     {% te adloquor, vitii probrique plenus, %}
     {%qui circum vicinos vagas. %}
Serenus in Opusculis

     {%rure puella vagat virido. %}
Pacuvius Medo

     {%«quid tandem? Vbi ea est? Quo <d> receptat?» «Exul incerta
     vagat».%}
Accius Baccheis

     {%deinde omnis stirpe cum inclyta Cadm<e>ide%}
     {%vagant matronae percitatae <tumultu>.%}
<tumultu vecordi vagas insania> Turpilius Leucadia

     {%vultu vecordi vagas insania. %}
Accius Tereo

     {%famam, nam nobilitas lata ex stirpe praeclara evagat. %}
Item Medea

     {%vagant, pavore pecuda in tumulis deserunt. %}
Ennius Hectoris lytris

     {%constitit, credo, Scamander; arboris vento vagant. %}
Pacuvius Periboea

     {%in triplici pertimefactus | m<a>erore animi incerte errans
     vagat. %}
Varro Pseudulo Apolline, Περὶ θεῶν διαγνώσεως cum sex pueri et
puellae pariter item sex aut septem †sin vero quae cum† choro
pari vagarunt. Idem Hercules tuam fidem

     {%per maritimas <h>oras vagat. %}
3. <SVFFRAGANT, pro> suffragantur. Pomponius Pappo praeterito

     {%populis voluntas haec est, et vulgo datas<t>:%}
     {%refragabunt pr<im>o, subfragabunt post, scio. %}
Sisenna Historiarum lib XXIII multi populi, plurimae contionis
dictaturam omnibus animis et studiis suffragaverunt.

4. MERET, pro meretur. Plautus in Men<a>echmis

     {%item hinc ultro fit ut meret, potissimus nostrae domi ut
     sit. %}
Idem in eadem

     {%adibo atque hominem accipiam dictis quibus meret. %}
Turpilius Philopatro

     {%utinam possim tibi referre gratias, ut de me meres! %}
Idem Het<a>era

     {%meret merito ut diligare. %}
5. AVSPICAVI, pro auspicatus sum. Plautus in Persa

     {%lucro faciendo ego auspicavi. %}
Idem in Sticho

     {%ea ego auspicavi in re capitali mea? %}
Atta Lucubratione

     {%cum primo luci hodie ut exornata sit%}
     {%atque ut auspicetis: cras est conmunis dies. %}
Caecilius Plocio

     {%insanum auspicium! Aliter <h>istrion<i>um est, %}
     {%atque ut magistratus publice cum auspicant. %}
Naevius Belli Punici lib. IIII

     {%virum praetor adveni<t> et auspicat auspicium%}
     {%prosperum. <Caecilius Plocio> %}
     {%<ut magistratus publice cum auspicant.>%}
6. DELVCTAVI, pro deluctatus sum. Plautus in Trinummo

     {%cum hisce <a>erumnis deluctavi <t>.%}
Idem in Vidularia

     {%quid multa verba? Plurimum luctavimus. %}
Terentius Hecyra

     {%dicitque illi <s> anulum sese, dum luctat, detraxisse. %}
7. SCRVTO. Plautus in Aulularia

     {%postremo hunc iam perscrutavi. %}
8. AVGVRO. Accius Oenomao

     {%atque ea coniectura auguro. %}
Idem Amphitryone

     {%si satis recte aut vera ratione augurem. %}
Ennius Melanippa

     {%certatio hic est nullum, quin monstrum siet: %}
     {%hoc ego tibi dico et coniectura auguro. %}
Pacuvius Chryse

     {%propemodum animus coniectura de errore eiius augurat. %}
Cicero Ad Calvum praesentit animus et augurat quodammodo quae
futura sit suavitas. Vergilius lib. VII

     {% hunc illum poscere fata%}
     {%et reor et, siquid veri mens augurat, opto. %}
M. Tullius De republica lib. IIII cui quidem utinam vere
fideliter †abundiente † auguraverim!

9. ADSENSIT. Est et passivum. Accius Neoptolemo

     {%ubi nihil contra rationem aequam habuit, adsensit silens.
     %}
Idem Erigona

     {%adsentio: age nunc tu tuam progeniem ex ordine. %}
Pomponius Sponsa Pappi

     {%pol magis <curabo>, ubi cognori<n>t, omnis una adsentiant.
     %}
10. CVNCTANT, pro cunctantur. Accius Alphesiboea

     {%ita territa membra animo aegroto%}
     {%cunctant subferre laborem. %}
Ennius Ambrac <h>ia

     {%bene mones tute, ipse cunctato. Vide fortem virum! %}
Idem Hectoris lytris

     {%qui cupiant dare arma Achilli, ut ipse cunctet. %}
11. ACCINGE, pro accingere. Pomponius Maccis geminis

     {%iam ego inibi adero: dum ego revortor, age, anus, accinge
     ad molas. %}
12. CONTEMPLA. Accius Philocteta

     {%contempla hanc sedem, in qua ego novem hiemes saxo stratus
     pertuli. %}
Naevius Danae

     {%contemplo | placide formam et faciem virginis. %}
Titinius Fullonia

     {%specta formam atque os contempla meum. %}
Ennius Medea

     {%asta atque Athenas, anticum opulentum oppidum, %}
     {%contempla. %}
Plautus Asinaria

     {%meum caput contemples. %}
13. ALTERCAS. Est <et> passivum. Pacuvius Iliona

     {%cur ilaqueetur hic? Me <c>um altercas? Tace! %}
14. ARBITRABVNT. Plautus in Sticho

     {%probiores vero arbitrabunt, si probis narraveris. %}
15. AMPLEXA pro amplexare. Accius Alcimeone

     {%postremo amplexa fructum, quem dii dant; cape. %}
<Cicero Academicorum lib. I quas mirifice Plato erat
<amplexatus>. AMPLEXARI pro amplecti.> Cicero De oratore lib. III
nec voluptatem tuentur, quam amplexari possunt.

16. CRIMINAT. Ennius Satyrarum libro III

     {%nam <i>is non bene vult tibi, qui falso criminat %}
     {%aput te. %}
17. DIGNAVI, pro dignatus sum vel dignum duxi. Accius Meleagro

     {%remanet gloria apud me; exuvias dignavi At <h>alant<a>e
     dare. %}
Pacuvius Hermiona

     {%cum neque me aspicere <t> aequales dignarent meae. %}
18. MISERARENT, pro miserarentur. Accius Athamante

     {%atque ita de illis merui, ut iure haec numquam miserarent
     mala. %}
19. LARGI, pro largire. Lucilius lib. XIIII

     {%quod viscus dederas tu quidem, hoc est: viscera largi. %}
Accius Diomede

     {%benigne et pro beneficio largi a<t>que ampliter. %}
Cato Lege Baebia pecuniam inlargibo tibi.

20. INTVI et CONTVI, pro intueri. Turpilius Paedio

     {%tamen oculi ex longa intercapedine adpetunt cupide intui.
     %}
Pomponius Macc <h>is geminis

     {%inc <o>epi contui: conspicio coleatam cuspidem. %}
21. PROFICISCERET, pro proficisceretur. Turpilius Hetaera

     {%hortatur hominem, quam primum | proficisceret. %}
22. MODERANT, pro moderantur. Pacuvius Periboea

     {%neque tuum te ingenium moderat neque fraternum ira exilium
     vetat? %}
23. SORTIRENT, pro sortirentur. Varro Rerum humanarum lib. XX cum
venerint censores inter se sortiant.

<SORTIVNT> Ennius Cresphonte

     {%an inter se sortiunt urbem atque agros? %}
24. POLLICERE<S>, pro pollice<re>ris. Varro Ἀνθρωποπόλει, Περὶ
γενεθλιακῆς nam in omnibus legi [ποαιπε] {%καθ' ὑπέρβατον%} «ne
dares, ne polliceres quid datum est».

25. POPVLAT. Est et passivum POPVLATVR. Vergilius Georgicon lib.
I

     {%populatque ingentem farris acervum%}
     {%curculio. %}
Caecilins Asoto

     {%iamdudum depopulat macellum. %}
Ennius Ambracia

     {%agros audaces depopulant servi dominorum dominis. %}
Quadrigarius agrum Nolanum populare coeperunt. Accius Astyanacte

     {%qui nostra per vim patria populavit bona. %}
Sisenna Historiarum lib. IIII protinus agros populabundus ad
Nuceriam convertit.

26. PVNITVR aliquem, pro punit. M. Tullius De officiis lib. I
neque ad eius qui punitur aliquem <vel> verbis fatigat, sed ad
rei publicae utilitatem referri. Et Tusculanarum lib. I quo<m>
multi inimicos etiam mortuos puniuntur.

27. RVMINAT. Vergilius in Bucolicis

     {%ilice sub nigra pallentis ruminat herbas. %}
28. FABRICANTVR. M. Tullius De officiis lib. I ut enim pictoris
et hi qui signa fabricantur. Plautus Asinaria

     {%fabricare <quidvis>, quidvis conminiscere. %}
Cicero De oratore lib. III Capitoli fastigium illud et ceterarum
aedium non venustas, sed necessitas ipsa fabricata est.

29. PALPATVR. Lucilius lib. XXVIIII

     {% hic me ubi videt, %}
     {%subblanditur, palpatur, caput scabit. %}
30. LVCTANT, pro luctantur. Ennius lib. VIIII

     {%viri ac validis viribus luctant. %}
31. BELLANTVR, pro bellant. Vergilius lib. X<I>

     {%et pictis bellantur Amazones armis. %}
32. PARTIRET, pro partiretur. Lucilius lib. XXVIIII

     {%quid? quas partiret ipse pro doctrina boni? %}
Plautus in Asinaria

     {%hanc quidem, quam nanctus, praedam pariter cum illis
     partiam. %}
33. INPERTIT. Lucilius lib. XXVII

     {%sospitat, inpertit salute <m> plurimam et plenissimam. %}
34. COHORTARENT. Quadrigarius Annalium lib. V et dicerent castra
facta esse atque hos cobortarent uti maturarent.

35. MODERANT, pro moderantur. Accius Ep <h>igonis

     {%viden ut te inpietas stimulat nec moderat metus? %}
Pacuvius Periboea

     {%neque tuum te ingenium moderat neque fraternum ira exilium
     levat? %}
36. CONMISERESCIMVS. Vergilius Aeneidos lib. II

     {%his lacrimis vitam damus et miserescimus ultro. %}
Ennius Hectoris ly <s>tris

     {% per vos et vostrum%}
     {%imperium et fidem Myrmidonum, vigiles, conmiserescite! %}
37. PROELIANT. Ennius Achille

     {%int<ere>a mortales inter sese pugnant, proeliant. %}
38. CONPLECTITE. Pomponius Fullonibus

     {%«quin ergo, quando convenit, conplectite». %}
     {%«Mi <hi> | frater, salve!» «O soror salve mea!» %}
39. EXPERGISCERET, pro expergisceretur. Pomponius Agamemnone
subposito

     {%nequis miraretur, cum tam clare tonuerit, %}
     {%ut, siquis dormitaret, expergisceret. %}
40. LABASCOR, pro labor. Accius

     {%nullum est ingenium tantum neque cor tam ferum, %}
     {%quod non labascatur lingua, mitiscat malo. %}
Varro Rerum divinarum lib. VII postquam vidit misericordia
labasci mentem infirmam populi.

41. CONGREDIAS. Plautus in Epidico

     {%«quid si adeam?» «<H>aut scio an congredias; si hoc
     est».%}
42. CERTETVR, pro certet. Pacuvius Armorum iudicio

     {%an quis est qui te esse dignum, quicum certetur, putet? %}
43. FRVSTRO, pro frustror. Pomponius Maiali

     {%miseret me eorum, qui sine frustis ventrem frustrarunt
     suum. %}
44. IMITAT. Varro Epistula Latina lib. II tuum opus nemo imitare
potest. Livius Achille

     {%si malas imitabo, tum tu pretium pro noxa dabis. %}
45. EXECRABANT. Afranius Incendio

     {%expeiurabant, exsecrabant se ac suos. %}
46. PROGREDI. Novius Vindemiatoribus

     {%«quid stas? Age, move te. Manen?» «I primus, progredi».%}
47. CONSOLARE<T>. Varro Oedipothyeste per idem tempus Oedipus
Athenas exul venire dicebatur, qui consolaret.

48. MINITAS, pro minitaris. Livius Danae

     {%etiam minitas? mitte ea, quae tua sunt magis quam mea. %}
Plautus in Amphitryone

     {%quid minitabas te facturum, | si istas pepulissem fores?
     %}
49. MVTVET, mutuum sumat. Caecilius Asoto

     {%«ad amicos curret mutuatum?» «Mutuet%}
     {%mea causa».%}
50. PERCONTA. Novius Malevolis

     {%si percontassem, malum hoc me praeterisset. %}
N<a>evius Belli Punici lib. II

     {%blande et docte percontat, Aeneas quo pacto %}
     {%Troiam urbem reliquisset. %}
51. OMINAS. Pomponius Cretula vel Petitore

     {% «bene eveniat!» %}
     {%«Ita sit. Et tibi bene sit, qui recte ominas!» %}
52. SAVIES. Pomponius Munda

     {%ego illam non amplectar? Ego non saviem? %}
Novius Quaestione

     {%mammas teneas, penem extollas, savies; congemit. %}
53. PACISCVNT. Naevius Belli Poenici lib. VII

     {%id quoque paciscunt, moenia sin quae %}
     {%Lutatium reconciliant, captivos plurimos. %}
Idem

     {%Sicilienses paciscit obsides ut reddant. %}
54. CONVIVANT, pro convivantur. Pomponius Munda

     {%si calendis convivant, idibus cenant foris. %}
Ennius Satyrarum lib. I

     {%malo hercle magno suo convivat sine modo. %}
55. MIRABIS. Pomponius Patruo

     {%mirum facies, fatue, si studium mirabis diu. %}
56. VRINANTVR. Cicero in Academicis lib. II si quando enim nos
demersimus, ut qui urinantur, aut nihil superum aut obscure
admodum cernimus.

57. MISERETE. Ennius <H>ecuba

     {% miserete, manus, %}
     {%date ferrum, qui me anima privem! %}
58. OPINO, pro opinor. Plautus Bacchidibus

     {%Praenestinum opino esse: ita erat gloriosus. %}
Pacuvius | Chryse

     {%inveni, opino, <esse optumum> Orestes uter esset tamen. %}
Ennius Eumenidibus

     {%tacere opino esse optumum, et pro viribus %}
     {%sapere, atque fabulari tute noveris. %}
Caecilius Asoto

     {%nihil fore opino inter me atque illum. %}
59. PROMERES, pro promereris. Plautus in Trinummo

     {%nam retinere nequeo, quin dicam ea quae promeres. %}
60. OPITVLA. Livius Equo Troiano

     {%da mihi hasce opes, %}
     {%quas peto, quas precor, %}
     {%porrige, opitula! %}
61. FITE, imperativo modo. Cato De praeda militum dividenda tu †
dives fite. Crassus lib. XVI Iliados

     {%socii, nunc fite viri. %}
Livius Odyssia

     {%sic quoque fitum est. %}
62. PAENITEBVNT. Pacuvius Armorum iudicio prologo

     {%nunc paenitebunt, <libunt> liberi grato ex loco. %}
63. PARTIRET, pro partiretur. Afranius Divortio

     {%cum testamento patria partiret bona. %}
Lucilius lib. III

     {%tu partem laudis caperes, tu gaudia mecum%}
     {%partisses. %}
Accius Chrysippo

     {% aeternabilem%}
     {%divitiam partissent. %}
Ennius Telamone

     {%eandem me in suspicionem sceleris partivit pater. %}
64. RECORDAVIT. Quadrigarius Annali lib. V is ubi Dacium cognovit
et patria eum recordavit ***.

65. POTI, pro potiri. Pacuvius Iliona

     {%†usi honore, credo, ad huic†, sceptrum patientur poti. %}
66. PRAESTOLAT, pro praestolatur. Turpilius P<a>edio

     {%ego praestolabo illi, eo citante † opitium. %}
Livius Tereo

     {%nimis pol inprudenter servus praestolaras. %}
67. REVORTIT. Pomponius Maiali

     {% cenam quaeritat: %}
     {%si eum nemo vocat, revortit maestus ad menam miser. %}
68. <RHETORICASTI>. Novius Asin <i>o

     {%age nunc, quando rhetoricasti, responde quod te rogo. %}
69. TVTANT. Plautus in Mercatore

     {% invoco%}
     {%vos, Lares Diales, ut me tutetis. %}
Naevius Lycurgo

     {%tuos qui celsos terminos tutant. %}
Pomponius Parcis

     {%non erat, qui <d> corpus tremulum famula tutaret toga. %}
Pacuvius Periboea

     {%tu, mulier, tege te et tuta templo Liberi. %}
70. PATITOR, pro patere. Plautus in Asinaria

     {%patitor tu <i> item, cum ego te referiam. %}
71. COPVLANTVR, pro copulant, passivum pro activo. Plautus in
Aulularia

     {%adeunt, consistunt, copulantur dexteras. %}
72. PRAESAGITVR, pro praesagit. Plautus Bacchidibus

     {%«occidi!» «Animus iam <i>stoc dicto plus praesagitur
     mali».%}
73. EXPALPABITVR, pro expalpabit, quod est extorquebit. Plautus
in Vidularia

     {%servus a patre argentum expalpabitur. %}
74. REDDIBO, pro reddam. Plautus in Casina

     {%ruri reddibo. %}
Idem in Men<a>echmis

     {%salvum tibi ita, ut mihi dedisti, reddibo. %}
75. LVDIFICATA ERO hominem, pro <ludificavero. Plautus Milite>

     {% <ni> ludificata lepide%}
     {%ero, culpam omnem in me inponit<o>.%}
76. OSCVLAVI. Titinius †Ilarubra †

     {%laudor quod osculavi privign<a>e caput. %}
77. EXPEDIBO, pro expediam. Plautus in Truculento

     {% ego expedibo: %}
     {%rem perdidi apud vos. %}
Pacuvius Periboea

     {%mane, expedibo. Fac tu mihi contra quod rogo respondeas.
     %}
78. MANDVCATVR, pro manducat. Pomponius Pappo agricola

     {%nescioqui <a>sellam urget quasi asinus uxorem tuam: %}
     {%ita opertis oculis simul manducatur ac molit. %}
Lucilius Satyrarum lib. IIII

     {%adsequitur neque opinantem, in caput insilit, ipsum%}
     {%conmanducatur totum. %}
Idem lib. XIIII

     {%cum illud quid faciat quod manducamur in ore. %}
Afranius Fratri<i>s

     {%facile manducari qui potest? %}
79. MISERETVR, pro miseret. Turpilius Epiclero

     {%quam matris tunc patris me miseretur magis. %}
Pacuvius At<alanta>

     {%accepisti me istoc verbo, miseretur tui. %}
80. MVNERAT, pro muneratur. Turpilius T<h>rasyleone

     {%dat ultro ac munerat quod ab illo abstulit. %}
81. RIXAT, pro rixatur. Varro Armorum iudicio illic viros hortari
ut rixarent praeclari philosophi. Idem Serrano, Περὶ ἀρχαιρεσιῶ
dormit alius. Nimirum vigilant, clamant, calent, rixant. Idem De
re rustica lib. I ne familiae rixent <ur> cum vicinis.

82. ADIVTATVR, pro adiutat. Pacuvius Duloreste

     {%illum quaero qui adiutatur. %}
Afranius Inimicis

     {%hoc, obsecro, igitur agite et me adiutamini. %}
Lucilius lib. XXVII

     {%nec si paulo minus usura est magna adiutatus diu. %}
83. PIGNERARETVR, pro pigneraret. M. Tullius De republica lib. I
sed ut plurimas et maximas nostri animi, ingeni, consili partis
ipsa sibi | ad utilitatem suam pigneraretur.

84. MVRMVRARI, pro murmurare. Varro in Εὗρεν ἡ λοπὰς τὸ πῶμα,
περὶ γεγαμηκότων ita uti soliti eramus | Romae in balneis,
plodere coepimus et murmurari. Quadrigarius Annali lib. VIII in
eo loco populus murmurari coepit. Varro Papia papae, Περὶ
ἐγκωμίων hoc Graecis renuntiato, ut facile intellegeres nos ab is
amari, conmurmurantur αὐτοί. Idem Virgula divina praesertim cum
ventrem meum coherceam nec murmurari patia <tu>r.

85. EXCALCEATVR, pro excalceat. Varro Pseudulo Apolline, Περὶ
θεῶν διαγνώσεως quod in eius dei templa calceati introeunt; nam
in oppido quae est aedes Apollinis et quae ibi ad Herculis, ut
introeat, nemo se excalciatur.

86. NVTRITVR et NVTRICATVR, pro nutrit et nutricat. Varro
Testamento, Περὶ διαθήκης e mea φιλοφθονίᾳ natis, quos Menippea
h<a>eresis nutricata e<s>t, tutores do «qui rem Romanam Latiumque
alescere vultis». M. Tullius De deorum natura lib. II omnium
autem rerum, quae natura administrantur, seminator et sator et
parens, ut ita dicam, atque educator et altor est mundus,
omniaque, sicut membra et partis suas, nutricatur et continet.
Afranius Vopisco

     {%nam nutricatur *.%}
<Vergilius Georgicon lib. II>

     {%<* nutritor> oliva<m>.%}
Lucilius lib. XXX

     {%se <nsu> nutricatum sane caput opprimit ipse. %}
87. VOLAM, pro velim. Lucilius lib. XXVIII

     {%eidola atque atomus vincere Epicuri volam. %}
Plautus in Asinaria

     {%atque audin etiam? <Ecce. Siquid te volam.> %}
Idem eadem

     {%<meo modo loquar quae> volam, quoniam intus non licitum
     est mihi. %}
88. CONMANDVCATVR. Lucilius lib. IIII

     {%adsequitur nec opinantem, in caput insilit, ipsum%}
     {%conmanducatur totum conplexum. %}
Idem lib. XV

     {%vilicum Aristocratem, me<d>iastrinum atque bubulcum %}
     {%conmanducatus <ut> corrupit, ad incita adegit. %}
89. ESVRIBO, pro esuriam. Pomponius Augure

     {% «immo mane, %}
     {%non esuribis diutius». «Quare roga». %}
Novius Mortis et vitae iudicio

     {%ita vobis otiosus sum, mihi algebo et mihi <e>suribo? %}
90. FATISCVNTVR, pro fatiscunt. Accius Epinausimac<h>e

     {%tamen <h>aut fatiscar quin tuam inplorem fidem. %}
Varro Antiquitate humana lib. XIIII altera ita, altera vulneribus
fatiscuntur. Pacuvius Duloreste

     {%vereor, <ni>si numquam fatiscar facere quod quibo boni. %}
91. CONSCREABOR. Plautus in Persa

     {%«set quis hic ansatus ambulat?» «Magnifice conscreabor».%}
92. FRVTICARI, pro fruticare. Cicero Ad Atticum lib. XV excisa
enim est arbor, non evulsa: itaque quam fruticetur vides.

93. EXVGEBO. Plautus in Epidico

     {%iam ego me vortam in <h>iru <n>dinem atque eorum exugebo
     sanguinem. %}
94. COPVLANTVR, pro coniungunt. Plautus in Aulularia

     {%adeunt, consistunt, copulantur corpora. %}
95. INVENIBO, pro inveniam. Pomponius Buccone adoptato

     {% saepe adnuit, %}
     {%inveni<bi>t saepe. %}
96. PVNIVNTVR. M. Tullius Tusculanarum lib. I tenendum est igitur
nihil curandum esse post mortem, cum multi inimicos et<iam>
mortuos puniuntur.

97. SACRIFICANTVR, pro sacrificant. Varro | Antiquitatum rerum
divinarum lib. XIIII viris nuptis sacrificabantur in cubiculo
viduae. SACRIFICARI. Varro Manio non maledicere, pedem in focum
non |inponere, sacrificari. Idem Cato vel de liberis educandis
cum primo cibo et potione initiarent pueros, sacrificabantur ab
ed<ul>ibus Edusae, <a> potione <Potinae> nutrici.

98. DISCREPVIT, pro discrepavit. Cicero De oratore lib. III nihil
sane ad rem pertinet, siqua in re discrepuit ab Antoni
divisione.

99. SPOLOR, pro spolio. Afranius Crimine

     {%quos inpune depopulatur, et despolatur dedecus. %}
Quadrigarius Annali ita per sexennium vagati A <m>pul<i>am atque
agrum Campanum, quod is per militem licebat, expolaba<n>tur.

100. VERECVNDATVR. M. Tullius in Hortensio hi nostri amici
verecundantur, capti splendore virtutis.

101. CONVERTITVR, pro convertit. Plautus in Amphitryone

     {%sed fugam in se tamen nemo convertitur. %}
102. RVMINATVR. Varro Sexagesi erras, inquit, Marce, accusare
nos; ruminaris antiquitates. Idem Bimarco Odyssiam enim Homeri
ruminari incipis.

103. PRECANTVR. Varro Eumenidibus «ego medicina, Serapi, utar!»
Cotidie precantur. Intellego recte scriptum esse Delphis: θεῷ ἦρα

104. MIRAS, pro miraris. Varro Eumenidibus

     {%hospes, quid miras auro curare Serapim? %}
     {%Quid? Quasi non curat tantidem Aristoteles? %}
Idem eisdem aut ambos mira aut noli mirare de me <et> de eodem.
<NOLITOTE, pro nolite.> Sisenna Historiarum lib. III nolitote
mirare, quam desperata voluntate ad unam belli faciendi viam.

105. GLISCITVR, pro gliscit. Sempronius Asellio Historiarum lib.
IIII ut maior invidia Lepido glisceretur.

106. IGNESCITVR, pro ignescit. Laberius Colace

     {%figura humana inimici ardore ignescitur. %}
107. LVXVRIABAT, pro luxuriabatur. Tubero lib. XIIII Historiarum
pars omnis luxuriabat. Vergilius lib. II<I>

     {%luxuriatque toris animosum pectus. %}
108. FOCILATVR. Varro De vita populi Romani lib. II propter
secundas sublato metu non in commune spectant, sed suum quisque
diversi conmodum focilatur.

109. EMVNGERENTVR. Varro Cato vel de liberis educandis eo
consecuti corporis siccitatem, <ut> neque spuerent neque
emungerentur.

110. LIBERTATEM VTI, pro uti libertate. Titinius Quinto

     {%item uti eum oportet libertatem, qui sapit. %}
Novius Zona

     {%atque facilitatem, video, uteris vulgariam. %}
Lucilius Satyrarum lib. XIIII

     {%quem metuas saepe, interdum quem utare libenter. %}
111. Sic POTIOR ILLAM REM, pro illa re potior. Terentius Adelphis

     {%hic potitur gaudia. %}
Lucretius lib. III

     {%adde Helic <a>oniadum comites, quorum unus Homerus %}
     {%sceptra potitus. %}
     {%N<a>evius Lycurgo %}
     {%dic quo pacto eum potiti: pugna an dolis? %}
Accius Phoenissis

     {%natus ut tute sceptrum potiretur patris. %}
Turpilius Lindia

     {%me vis potiri? Fac, ego potiar quod volo%}
Pacuvius At <h>alanta

     {%regi † ut memorabis nunc regnum potitur transmissu patris.
     %}
112. Sic et OPVS EST ILLAM REM, pro illa re. | Plautus
Cistellaria

     {%malum aufer, bonum mihi opus est. %}
Et in Captivis

     {%iam maritimi omnis milites opus sunt tibi%}
Lucretius lib. II

     {%scire licet ni <hi>l in principiis opus esse colores. %}
113. Sic et CALLET ILLAM REM, pro illa re. Pomponius Pictoribus

     {%mirum ni haec Marsa est: in colubras callet canticulam. %}
Afranius Epistula

     {%quamquam istaec malitiosa non tam calleo%}
     {%tamen non fefelli? %}
 VIII. INCIPIT DE MVTATA DECLINATIONE  

1. APRICATIO, pro apricitas. M. Tullius De senectute ubi enim
potest illa aetas aut calescere apricatione melius vel igni?

2. ITINER dictum pro iter. Varro Pranso parato

     {%Luna expectans Adria<m> se itiner longum sermone levare.
     %}
Plautus in Mercatore

     {%quin tu ergo itiner exsequi meum me sines? %}
Equidem mutata declinatio non est. Ab eo quod est ITER iteris
facit, ab eo quod est ITINER itineris. Lucretius lib. VI

     {%obvia discutiat plagis itinerque sequatur. %}
Accius Oenomao

     {%coniugium Pisis petere, ad te itiner tendere. %}
Idem Meleagro

     {%labore aut minuat itiner ingressum via. %}
Turpilius T<h>rasyleone

     {%age, age, egredere! Atque utinam istuc perpetuum itiner
     sit tibi! %}
3. FESTINEM, pro festinantem. Titinius Quinto

     {%nunc hoc uror, nunc haec res me facit festinem. %}
4. LACTE, nominativo casu, ab eo quod est lac. Ennius lib. XI

     {%et simul <ier> erubuit ceu lacte et purpura mixta.%}
Hemina Annalium lib. IIII ex Tiberi lacte aurire. Caecilius
Tit<th>e

     {%praesertim quae non peperit, lacte non habet%}
Varro Andabatis

     {%candidum lacte papilla cum fluit. %}
5. MANSVETE<M> et MANSVEM, pro mansuetum, ut sit nominativus
MANSVES. Plautus Asinaria

     {%reddam ego te ex fera fame mansuetem. %}
Accius Meleagro

     {%nunc si me matrem mansues misericordia %}
     {%capsit.%}
Varro Ὄνος λύρας non vidisti simulacrum leonis ad Idam e<o> loco,
ubi quondam subito eum cum vidissent quadrupedem galli tympanis
adeo fe<ce>runt mansuem, ut tractarent manibus?

6. QVAESTI vel QVAESTVIS dictum pro quaestus. Titinius Fullonibus

     {%ni nos texamus, nihil est, fullones, vobis quaesti. %}
Plautus Aulularia

     {%nam hic apud nos nihil est quaesti furi<b>us. %}
Novius

     {%per deam sanctam Lavernam, quae cultrix quaest <u>i sit!
     %}
Terentius Hecyra

     {%numquam animum quaesti gratia ad malas inducam partis. %}
Pomponius Pistore

     {%nam plus quaesti facerem quam quadrinas si haberem molas.
     %}
Turpilius Demiurgo

     {%mulier meretrix, quae me quaesti causa cognovit sui. %}
Idem Het <h><a>era

     {%simulari me a se amari quaesti gratia. %}
Caecilius Venatore

     {% satine hu<i>c ordini, %}
     {%etsi nihil egi, quaesti, quae sun<t a>emuli? %}
Varro Cato vel de liberis educandis non in suarum manu<um>
opificio, quibus almae lino quid faciunt aut palma. Nam liberti
quaestuis causa derivant suas res pueris.

7. TVMVLTI, pro tumultus. Plautus Casina

     {%quid intus tumulti fuit? %}
Terentius in Andria

     {%nihil ornati, nihil tumulti. %}
Pomponius Piscatoribus

     {%quod hoc est tumulti. %}
Accius Aeneadis vel Decio

     {%nihil neque pericli neque tumulti est, quod sciam. %}
Idem Nyctegresia

     {%cuius vos tumulti causa accierim et quid parem, animum
     advortite. %}
8. VICTI, pro victus. Plautus Captivis

     {%pro<in> victi cotidiani ventrem ad me adferas. %}
9. AESTI, pro aestus. Pacuvius Chrys <a>e

     {%aesti forte ex arido. %}
10. SENATI vel SENATVIS, pro senatus. Plautus Epidico

     {%senati qui columen cluent. %}
Sallustius Catilinae bello igitur senati decreto Q. Marcius Rex
F<a>esulas, <Q.> Metellus Creticus in Apuliam circumque ea loca
missi. Sisenna Historiarum lib. III L. Calpurnius Piso ex senati
consulto duas novas tribus. Idem simul et senati <s> | consultis
clarissimis amplificati. Varro De vita populi Romani lib. I
posteaquam Q. Fabio Maximo dictatore * <senatuis> *.

11. VAS, pro vade<s>. M. Tullius De officiis lib. III vas factus
est alter eius sistendi, ut, si ille non revertisset, moriendum
esset ipsi.

12. SVMPTI, pro sumptus. Plautus Trinummo

     {%quod ebibit, quod comest, quod facit sumti. %}
Turpilius Philopatro

     {%ecce autem tuo more, uti soles, videre mihi%}
     {%aegre id pati quia hos dies conplusculos %}
     {%intercapedo sumti faciundi fuit. %}
Lucilius lib. XXX

     {%quid dare, quid sumti facere ac praebere potisset? %}
Caecilius Plocio

     {%quid hoc futurum obsonio e<s>t, ubi tantum sumti factum?
     %}
Varro | Bimarco cum novissime mutaret, quantum sumpti fecerit.

13. ITERIS positum pro itineris. Et quidem recte, ab eo quod ITER
iteris facit; ITINER itineris. Naevius Lycurgo

     {%ignoti iteris sumus; tute scis? %}
Accius Oenomao

     {%«praesto etiam adsum». %}
     {%«Exprome quid fers? Nam te longo itere cerno vadere».%}
Idem Telepho

     {%studiumque iteris reprime. %}
Varro Cycno, Περὶ ταφῆς

     {%tua templa ad alta fani properans citus itere. %}
14. EXERCITI vel EXERCITVIS, pro exercitus. Accius Armorum
iudicio

     {%in quo salutis spesque summas sibi habet summa exerciti.
     %}
Idem Epinausimac<h>e

     {%contra quantum obfueris, si victus sies, %}
     {%considera et quo revoces summam exerciti. %}
Varro De vita populi Romani lib. II quibuscum turpe fecerant
foedus sine publico consilio, dederunt hosti * †quot quod† Decius
imperator pro exercit<u>i<s> salute se dis Manibus devovit?

15. ASPECTI, pro aspectus. Accius Astyanacte

     {%abducite intro; nam mihi miseritudine%}
     {%conmovit animum excelsa aspecti dignitas. %}
Idem Alphesiboea

     {%o dirum hostificumque diem! O vim torvam aspecti atque
     horribilem! %}
16. SCRIPTIO, pro scriptura. Cicero De oratore lib. II illud
autem est huius institutae scriptionis ac temporis.

17. SALTI, pro saltus. Accius Melanippo

     {%hic Melanippum inter traiectus nemorum in salti faucibus.
     %}
18. LVCTI, pro luctus. Accius Pelopidis

     {%cesso hinc ire et capere lucti vestem in leto coniugis. %}
Idem Nyctegresia

     {%tun <c> quod superest socium mittis leto? An lucti
     paenitet? %}
19. PARTI et PARTVIS, pro partus. Pacuvius At <h>alanta

     {%ubi ego me gravidam sentio adgravascere %}
     {%propinquitate parti. %}
Varro Andabatis

     {%candidum lacte papilla cum fluit, signum putant %}
     {%partuis quod hic sequatur mulierem e partu liquor. %}
20. FRONS, pro fronde<s>; ut Vergilius Georgicon lib. II

     {%praeterea cum frons tenera inprudensque laborum. %}
Varro Parmenone

     {%caeditur lotos, alta frons decidit %}
     {%Palladis, platanus ramis. %}
21. IBVS pro eis minus Latinum putat consuetudo, cum veterum
auctoritate plurimum valeat. Titinius Gemina

     {%eu! <a>ecastor, si moratae sitis ambae ibus pro ut ego
     moribus! %}
Plautus Milite

     {%latrones, ibus dinumerem stipendium. %}
Pomponius Pappo agricola

     {%nunc, quando noluisti facere, fac voluptati sies %}
     {%ibus. %}
22. EXCELSITAS. M. Tullius De officiis lib. III etenim magis est
secundum naturam excelsitas animi et magnitudo.

23. CAMPANS, pro Campanum. Plautus in Trinummo

     {%credo ego istuc, <i>Stasime sed Campans genus%}
     {%multo Surorum iam antidit patientia. %}
24. PERNICI<I>, pro perniciei. M. Tullius Pro Sexto Roscio quorum
nihil pernici<i> causa divino consilio, et vi ipsa ac
magnitudine rerum factum putem. Sisenna Historiarum lib. VI
Romanos inferendae pernici<i> causa venisse.

25. HEREM, pro heredem. N<a>evius Gymnastico

     {%atque meis bonis omnibus ego te herem faciam. %}
26. GELV ars monoptoton esse vult; contra sentit auctoritas.
Lucretius lib. V

     {%adsiduusque geli casus mortalibus aufert. %}
Idem lib. VI

     {%denique saepe geli multus fragor atque ruina. %}
27. VAPOR et VAPOS et TIMOR et TIMOS et LABOR et LABOS ita sunt
ut COLOR et COLOS. Lucretius lib. VI

     {%pervolitant, permanat ad os frigusque vaposque. %}
N<a>evius Lycurgo

     {%iam ibi nos duplicat advenientis timos, pavos. %}
Accius Andromeda

     {%qui neque terrae est datus nec cineris causa umquam evasit
     vapos. %}
Varro Manio

     {%sternit iuventus, quam labos mollem facit. %}
28. PERVICO, pro pervicaci. Accius Armorum iudicio

     {%sed pervico Aiax animo atque <h>a<u>d vor<s>abili. %}
29. IONI. Plautus Aulularia

     {%quem quondam Ioni <Iuno> custodem addidit. %}
30. ANTISTITAM. Accius Astyanacte

     {%utinam unicam mihi antistitam Arquitenens suam %}
     {%tutetur! %}
31. GEMITI. Plautus Aulularia

     {%tantum gemiti et mali, maestitiae %}
     {%mihi hic dies optulit. %}
32. SPECIS, pro specubus. Accius Alcmeone

     {%quod di in terram inferam penitus%}
     {%depressum altis clausere specis. %}
33. GALLVM, pro gallorum. Varro Eumenidibus

     {%ruditatem ac pudorem gallum coepit mihi videri. %}
34. GENERIBVS, pro generis. Accius Alcmeone

     {%qui ducat, cum te viderit socerum, %}
     {%generibus tantam esse inpietatem? %}
35. ARGVS, pro Argivus. Plautus Amphitryone

     {%Amphitryo natus Argis ex Argo patre. %}
<Vergilius Aeneidos lib. IIII>

     {%<auriat hunc oculis ignem crudelis | ab alto>%}
     {%<Dardanus.>%}
36. AVGVRA, pro auguria. Accius Telepho

     {%pro certo arbitrabor sortis, oracla, adytus, augura? %}
37. HVMV, pro humo. Varro Pranso parato

     {%contra coactus cervus latratu canum%}
     {%fertur bisulcis ungulis nitens humu <m>.%}
Idem Ταφῇ Μενίππου in pavimento non audes facere lacunam; at in
humu calces facis elixos.

38. FLVCTI, pro fluctus. Accius Telepho

     {%flucti cruoris volverentur mihi. %}
Idem Clytaemestra

     {%flucti inmisericordes iacere, taetra ad saxa adlidere. %}
Pacuvius Chryse

     {% interea loci%}
     {%flucti flaccescunt, silescunt venti, mollitur mare. %}
39. PISCATI, pro piscatus. Pomponius Piscatoribus

     {%«quid habes in syrpiculis, calve?» «Omne piscati genus».%}
Turpilius Demetrio

     {%antehac si flabat aquilo aut auster, inopia%}
     {%tum erat piscati. %}
40. POEMATIS. M. Tullius <De officiis> lib. III quod item in
poematis, in picturis usu venit.

41. CVLTIO, pro cultura. M. Tullius De Senectute num igitur horum
senectus miserabilis, qui se agri cultione oblectabant?

42. VVLGARIAM, pro vulgarem. Novius Zona

     {%atque facilitatem, video, uteris vulgariam. %}
Turpilius T<h>rasyleone

     {%non est mediocris res neque vulgaria %}
     {%fallacia haec. %}
Afranius Privigno

     {%dehinc temeritatem repudio vulgariam. %}
43. PANNIBVS, pro pannis. Pomponius Macc<h>is geminis

     {%«bono animo es!» «Video, eripis te primiter de
     pannibus».%}
44. INDECORIS, pro indecora. Accius Athamante

     {%cuius sit vita indecoris, mortem fugere turpe <h>aut
     convenit.%}
Vergilius lib. XII

     {%nec genus indecoris. %}
45. FETIS, pro fetibus. Accius Bacchis

     {%ubi sanctus Cith<a>eron%}
     {%frondet viridantibus fetis. %}
46. SVBLIMA, pro sublimis. Accius Phinidis

     {%aut saepe ex humili sede sublima evolat. %}
Sallustius Historiarum lib. III nam tertia tunc erat, et sublima
nebula caelum obscurabat.

47. Ab eo quod est labos LABOSVM facit, non LABORIOSVM, Lucilius
Satyrarum lib. III

     {%praeterea omne iter est hoc labosum atque lutosum. %}
48. NEFANTIA, pro nefanda. Lucilius Satyrarum lib.III

     {%Tantalus qui poenas ob facta nefantia poenas pendit%}
Idem lib. XXVIIII

     {%dissociata aeque ommia ac nefantia. %}
Varro Sciamachia, Περὶ τύφου ego, inquit, ei eam suppetias,
quicum mihi nec res nec ratio est, «dissociata aeque omnia ac
nefantia?»

49. GRACILA est, pro gracilis est. Lucilius Satyraraum lib. VIII

     {%quod gracila est, pernix, quod pectore puro, %}
     {%quod puero similis. %}
50. BACCHANALIORVM, pro Bacchanalium, ut VECTIGALIORVM et
CONPITALIORVM et NOVALIORVM et VVLCANALIORVM. Sallustius
exaudirique sonus Bacchanaliorum. Idem Historiarum lib. IIII
Curio Vulcanaliorum die ibidem moratus.

51. TVMVLTI. Ennius Hectoris lytris

     {%quid hoc hic clamoris, quid tumulti est? Nomen qui usurpat
     meum? %}
Turpilius Paedio

     {%progredior foras visere quid hic tumulti %}
     {%ante fores. %}
Sallustius in Catilinae bello ille cohortis veteranas, quas
tumulti causa conscripserat, in frontem, post eas ceterum |
esercitum in subsidio locat. Afranius Vopisco

     {%hem, quid hoc? Perii! Pertimui! Quid tumulti exaudii? %}
52. PROGENII. Pacuvius Paulo

     {%pater supr <a>eme, nostrae progeni<i> patris. %}
53. STREPITI, pro strepitus. Ennius Hectoris lytris

     {%quid in castris strepiti est? %}
54. <AD>MIRABILITAS, pro admiratio. M. Tullius De officiis lib.
II ergo et haec animi despicientia admirabilitatem magnam facit.

55. ITINER, pro iter. Ennius Telepho

     {%deumque de consilio hoc itiner credo conatum modo. %}
Pacuvius At <h>alanta

     {%dolet pigetque magis magisque me conatum hoc nequiquam
     itiner. %}
Idem Duloreste

     {%Delphos venum pecus egi, inde ad stabula, <h>uc itiner
     contuli. %}
56. FEROCIA, pro ferocitate. Pacuvius Teucro

     {%nisi †citi a ferocitate † atque ferocia. %}
57. DELERITAS, deleratio. Laberius

     {%quaenam mens, quae deleritas vos suppolitoris, facit %}
     {%cum cano eugio puellitari? %}
58. HOLERORVM, pro holerum. Lucilius Satyrarum lib. XV

     {%tintinnabulum abest hinc surpiculique holerorum. %}
59. MIXTVRA et MODERATVRA. Varro De vita populi Romani lib. I sed
quod ea, et propter talem mixtura<m> moderata, exaquiscunt,
itaque quod temperatur <a> moderatur<a> in Romuli vita triplicis
civitatis.

60. GVBERNA, pro gubernacula. Lucilius Satyrarum lib. XX

     {%proras despoliate et detundete guberna. %}
61. SINGVLARIA, pro singulari. Turpilius Demetrio

     {%homo unica est natura ac singularia. %}
62. LVBIDINITAS, pro lubidine. Laberius in Scylace

     {%lubidinitate labitur. %}
63. FRVCTI vel FRVCTVIS, pro fructus. Turpilius Canephoro

     {%satis fructi reddunt. %}
Idem Het<a>era

     {%haec si inpetro abs te ut faciat, satis fructi cepero ex
     te. %}
Varro De re rustica lib. I eius enim salivam esse fructuis
venenum.

64. MENSIONEM, pro mensuram. Cicero in Oratore aures enim vel
animus aurium nuntio naturalem quandam in se continet vocum
omnium mensionem.

65. VOLVTABVNDVS, pro volutans. M. Tullius De republica lib. II
cupido autem et expetenti et lubidinoso et volutabundo in
voluptatibus.

66. PORTI, pro portus. Turpilius Demiurgo

     {%neque nautae, cum essent circumventi ventis, %}
     {%incerto itinere %}
     {%porti indigentes. %}
67. DOMVIS, pro domus. Varro Ταφῇ Μενίππου perrexit in interiores
partes domuis.

68. SONITI et SONV, pro sonitus et sono. Pacuvius Duloreste

     {%quidnam autem hoc soniti est, quod stridunt fori<s>?%}
Caecilius C<h>alci<i>s

     {% num quid nam fores %}
     {%fecere soniti? %}
Sisenna Historiarum lib. III postquam sonu signorum proelium
magno cum clamore virorum commissum est.

69. GLVTINO, pro glutine. Lucilius lib. XXVI

     {%praeterito tepido glutinator glutino. %}
70. CAVTIO, pro cautela. Cicero De oratore lib. II neque illa
mihi cautio et timiditas in causis propter praestantem prudentiam
Crassi neglegenda est.

71. FEROCIA, pro ferocitate. M. Tullius De republica lib. VI qui
contuderit eius vim et ecfrenatam illam ferociam.

72. GELO, pro gelu. Varro Sesqueulixe

     {% Pieridum comes, %}
     {%qu<a>e tenent cana gelo putri<a> montium %}
     {%laxa. %}
73. CESTIS, pro cestibus. Varro Devictis, Περὶ φιλονικίας dicat
pugilis: spectatoris, qui miserum putatis | vinci, quaero a
vobis, si adversarius supercilia mi cestis descobinarit, numquis
vestrum sua <m> mihi est daturus?

74. FRVCTVIS, pro fructus. Varro Meleagris quaero, utrum fructuis
an delectationis causa? S<i> fructuis, ut vendatis. Idem Varro
Ταφῇ Μενίππου aliquot Romae sunt qui cellas vinarias fructuis
causa fecerunt.

75. QVAESTI, pro quaestus. Varro Prometheo lib<e>ro aemulum
illius artis atque ob<s>trigilatorem, quae propter aliquot annos
quaesti nihil fecerit.

76. SENECTAM, pro senectute. Vergilius lib. VI

     {%vires ultra sortemque senectae. %}
Lucilius lib. XXVIII

     {%prospiciendum ergo in senecta<m iam> nunc adulescentia
     est. %}
77. INERMIS, pro inermibus. Sallustius in Iugurthae bello neque
quemquam decere, qui manus armaverit, ab inermis pedibus auxilium
petere. Sisenna Historiarum lib. III plerique inermi <s> in
castra perfugiunt.

78. GALLIAE, pro Gallicae. Sallustius Historiarum lib. IIII cum
interim lumine etiamtum incerto duae Galliae mulieris conventum
vitantis ad mestrua solvenda montem ascendunt.

79. EFFIGIA, pro effigies. Afranius Vopisco

     {% cuius te suscitat%}
     {%imago, cuius effigia, quo gnatus patre? %}
80. INTEMPERIA, pro intemperantia, apud veterem auctoritatis
obscurae has eius intemperias in maritum.

81. POEMATORVM, pro poematum. Afranius Privigno

     {%poematorum non bonorum. %}
Plautus Asinaria

     {%nam nec fictum umquam est neque pictum neque scriptum in
     poematis. %}
82. CAVTIO, pro cautela. Terentius in Andria

     {%puerum autem ne resciscat mihi esse ex illa cautio. %}
83. ACRITAS. Accius Neoptolemo

     {%vis veritatis atque acritas %}
84. LARGITAS, pro largitio. Terentius in Adelphis

     {%quod proluvium? Quae istaec subita est largitas? %}
85. DEXTRABVS, pro dexteris. Livius in Odyssia

     {%deque manibus dextrabus. %}
86. CVTRATVRA et CVRATIO, pro cura. Terentius in Eunucho

     {%tametsi bona est natura, reddunt curatura iunceas. %}
Cicero Tusculanarum lib. III nam ut medici causa morborum
curationem esse inventam putant.

87. INBERBI, pro inberbis. Lucilius lib. XXX

     {% <maximus si argento> inberbi androgyni, barbati
     moechocin<a>edi. %}
Varro epistula ad Fabium quod facie Satur <n>orum similes sunt,
quod <ma>simi sunt idemque inberbi.

88. SESCENTVM, pro sescentorum. Lucilius lib. XXX

     {%Maximus si argenti <s> sescentum ac mille reliquit. %}
Idem lib. XXX

     {%quid vero est, centum ac | ducentum possideas si milia? %}
89. PAVPERIES, pro paupertate. Ennius Hecuba

     {%senex sum: utinam <moriar> mortem oppetam, prius quam even
     <i>at %}
     {%quod in pauperie mea senex graviter gemam! %}
90. AEDIS nominativo singularis. Varro De vita populi Romani lib.
I haec aedis, quae nunc est, multis annis post facta sit. Vtique
omnia regis temporibus delubra parva facta.

91. VICTVIS, pro victus. Varro De vita populi Romani lib. I
primum de re familiari ac partibus; secundo de victuis
consuetudine primigenia; tertio de disciplinis priscis
necessariis vitae.

92. GRADVIS, pro gradus. Varro De vita populi Romani lib. II
multo praediti pudore et pudicitia adulescentis vixerunt, cum
maiore parte eius gradui<s> aetatis stipendia facerent.

93. PVERILITAS, pro pueritia. Varro Cato vel de liberis educandis
velim mehercules, inquit, ipse uso magno puerilitatis formulam
audire.

94. ANVIS, pro anus. Varro Cato vel de liberis educandis eam
nutricem oportet esse adulescentem: anuis enim ut sanguis
deterior, sic lac; lac enim, ut quidam dicunt physici, sanguinis
spuma.

95. PRAECANTRIX. Varro Cato vel de liberis educandis ut faciunt
pleraeque, ut adhibeant praecantrices nec medico ostendant.

96. RITVIS, pro ritus. Varro Cato vel de liberis educandis itaque
domi rituis nostri qui per Dium Fidium iurare vult prodire solet
in conpluvium.

97. PRONIS, positum pro prona. Varro Parmenone

     {%alia trabs pronis in humum accidens proxime %}
     {%frangit ramos cadens. %}
98. TENERITAS. Cicero De finibus bonorum et malorum lib. V in
primo enim ortu inest teneritas ac mollitia quaedam.

 VIIII. INCIPIT DE NVMERIS ET CASIBVS  

1. ACCVSATIVVS numeri singularis positus pro genetivo plurali.
Sisenna Historiarum lib. IIII qui tamen quibus leitibus foedera
maiorum suum dissoluta. Titinius Veliterna

     {%onnium vitium expertem, consilii plenum prohibui. %}
Idem in Gemina

     {%non exsecratur parasitum nec virum aspellit domo. %}
Plautus Persa

     {%pol deum virtute <m> dicam et maiorum meum. %}
Lucretius lib. VI

     {%flammea tempestas Siculum dominata per agros. %}
Terentius Hecyra

     {%prope iam remotum ab iniuria adversarium. %}
Accius Eurysace

     {%reprime parumper vim citatum quadrupedum. %}
Idem Epinausimac<h>e

     {%ab classe ad urbem tendunt, neque quisquam potest %}
     {%fulgentium arm <or>um armatus ardorem obtui. %}
Novius ***

     {% milia%}
     {%sex nummum in arcam demisi nummariam. %}
Turpilius Epiclero

     {%ni Calliphonis nunc te misere<t> liberum. %}
Pacuvius At <h>alanta

     {%parentum incertum investigandum gratia. %}
Idem Periboea

     {%regnum imperator, aeternum morum sator. %}
Varro Papia Papae, Περὶ ἐγκωμίων

     {%omni op<s>tant in mysterio invidu <u>m tabes. %}
Idem De vita populi Romani lib. IIII Hortensius supra decem milia
cadum heredi re<liquit Lucilius lib. XVIII>

     {%<milia ducentum frumenti> tollis medimnum, %}
     {%vini mille cadum. %}
Sallustius Historiarum lib. I cuius duas insulas, propinquas
inter se et decem <milia> stadium procul a Gadibus, satis
constabat suopte ingenio alimenta mortalibus gignere. Afranius
Vopisco

     {%antiquitas petenda in principio est mihi: %}
     {%maioris vestri incupidioris liberum%}
     {%fuere. %}
M. Tullius De officiis lib. III an emat denario quod sit mille
denarium?

2. ACCVSATIVVS positus pro dativo: «ignoscamus illam rem» pro
«illi rei ignoscamus». Plautus Amphitryone

     {%velatis manibus orant, ignoscamus peccatum suum. %}
Terentius in Eunucho

     {% aut%}
     {%ne conparandus hicquidem ad illum est. %}
3. GENETIVVS casus positus pro accusativo. Titinius <P>saltria

     {%dicis tu, quaeso? Quo te avortisti? Mei fastidis, %}
     {%meae deliciae? %}
Plautus in Aulularia

     {%abiit neque me certiorem fecit: fastidit mei; %}
pro me fastidit. Lucilius Satyrarum lib. VII

     {%tristes, difficiles sumus, fastidimus bonorum. %}
Turpilius Leucadia

     {%vide, nunc fastidit mei. %}
Lucilius lib. XXVIII

     {%cui saepe mille inposui plagarum in diem. %}
Idem

     {%si argenti indiges. %}
Plautus Aulularia

     {%deinde egomet mecum cogitare intervias%}
     {%occepi. %}
Cum sit VERETVR ILLAM REM, sicuti et consuetudo et Terentius in
Phormione auctor est dicens

     {%non simultatem meam%}
     {%vereri saltim? %}
Veteribus genetivum pro accusativo poni placet. Afranius
Compitalibus

     {%si non verear, nemo vereatur tui. %}
Idem Simulante

     {% tui %}
     {%veretur, me ad te misit oratum pater. %}
Et in Emancipato

     {%optandum uxorem, quae non vereatur viri? %}
Pacuvius Hermiona

     {%Tyndareo fieri contumeliam, %}
     {%cuius a te veretur maxume? %}
Atta Gratulatione

     {%nihilne te populi veretur, qui vociferere in via? %}
Varro Sardis venalibus

     {%non te tui saltim pudet, si nihil mei revereatur? %}
Accius Alphesiboea

     {%si tui veretur te progenitoris, cedo. %}
4. ACCVSATIVVS positus pro ablativo. Titinius Gemina

     {%edepol hominis ignavi functus officium. %}
Plautus Menaechmis

     {%nam parasitus octo hominum munus facile fungitur. %}
Idem Trinummo

     {%sequere <h>ac me, gnata, ut munus fungas tuum. %}
Lucilius Satyrarum lib. I

     {%munus tamen fungi et muros servare possint. %}
Idem lib. V

     {%Laelius pauperem ait se ingentia munera fungi. %}
Turpilius Epiclero

     {%sed volo ut familia nostra officia fungatur sua. %}
Idem P<a>edio

     {%nuptias abieci; amicos utor primoris viros. %}
Pacuvius Duloreste

     {%nonne officium fungar vulgi atque aegre malefactum feram?
     %}
5. ACCVSATIVVS vel NOMINATIVVS pro ablativo. Turpilius Demetrio

     {%meos parentes careo. %}
M. Tullius De republica lib. V sed tamen ut bono patri familias
colendi, aedificandi, ratiocinandi quidam usus opus est. Varro
Cygno, Περὶ ταφῆς denique si vestimenta ea opus sunt, quae fers,
cur conscindis? Si non opus sunt, cur fers? Idem Prometheo libero
id ut scias, audi hoc quod falsum dicis esse, nemini oculos opus
esse, si habet. Sallustius | Historiarum lib. II ruinaque pars
magna suismet aut proxumorum telis, ceteri vice<m> pecorum
obtruncabantur. Afranius Vopisco

     {%tandem ut possimus nostra fungi munera. %}
Idem Fratri<i>s

     {%id aurum me condonat litteris. %}
Lucilius lib. XXVI

     {%haec tu si voles per auris pectus inrigarier. %}
6. GENETIVVS positus pro ablativo vel adverbio loci. Plautus
Trinummo

     {%non ego sum dignus | salutis? %}
Cicero Tusculanarum lib. IIII aliquod malum metuit; exanimatus
pendet animi. Plautus Amphitryone

     {%ut salvi poteremur domi. %}
Pomponius Pappo agricola

     {%domus haec fervit flagiti. %}
Accius Erigona

     {%loc <r>orum late viridia et frugum ubera. %}
Lucilius Satyrarum lib. VI

     {%hortare, illorum si possim pacis <p>otiri? %}
Idem lib. VIII

     {%quarum et abundemus rerum et quarum indigeamus. %}
Idem lib. VIIII

     {%si nihil ad faciem et si olim lupa prostibulumque, %}
     {%nummi opus atque ob <s>it. %}
Pacuvius Periboea

     {%postquam est oneratus frugum et floris Liberi. %}
7. GENETIVVS pro ablativo. M. Tullius De republica lib. III
noster autem populus sociis defendendis terrarum iam omnium
potitus est. Afranius Excepto

     {%quod vitae studium aut quod praesidium in posterum %}
     {%mihi subponebas, me cum privasti tui? %}
Varro De vita populi Romani lib. II ut noster exercitus ita sit
fugatus, ut Galli Romae Capitolii sint potiti neque inde ante sex
menses cesserint. Significat <a> ad genetivum «in potestatem
venit» Plautus Captivis

     {%ille alter potitus hostis est. %}
Sallustius Iugurthae bello ut, priusquam legatos conveniret,
Adherbalis potiretur. Idem in eodem ager autem aridus et frugum
vacuus. M. Tullius De officiis lib. I haec sunt opera magni animi
et excellentis et prudenti<a> aeque consilioque fidentis. | Idem
omnium autem rerum, ex quibus aliquid adquiritur, nihil est agri
cultura melius. Vergilius Aeneidos lib. I

     {%inplentur veteris Bacchi pinguisque ferinae. %}
M. Tullius in Hortensio et qui expectat, pendet animi, quia
semper, quid futurum sit, incertum est. Varro Eumenidibus ego
autem, qui essem plenus vini et Veneris. | Sic «desipiebam
mentis», pro «mente desipiebam». Plautus Epidico

     {%desipiebam mentis, cum illa scripta mitterem. %}
Sic «mille annorum vivunt» pro «mille annis vivunt». Plautus
Milite

     {%qui mille annorum perpetuo vivunt, ab saeculo <pro> ad
     saeculum. %}
8. DATIVVS pro accusativo. Titinius Barbato

     {%ubi ambitionem virtuti videas antecedere; %}
pro «virtutem antecedere». Plautus Truculento

     {%quia tuo vestimento et cibo alienis rebus curas. %}
Accius Meleagro

     {%cuius exuvias et coronam huic muneravit virgini. %}
M. Tullius De republica lib. IIII nec vero mulieribus praefectus
<p>r<a>eponatur, qui apud Graecos creari solet; sed sit censor,
qui viros doceat moderari uxoribus. Sallustius Catilinae bello
brevi spatio legiones numero hominum expleverat, cum initio non
amplius duobus milibus habuisset. Lucilius lib. XXVI

     {%si miserantur se ipsi, vide ne illorum causa <superior>
     *** superiore loco conlocavit. %}
Terentius

     {%facite ita ut vobis placet. %}
Idem in Andria

     {%interea mulier quaedam, abhinc triennium, %}
     {%ex Andro conmigravit huic viciniae. %}
Varro De vita populi Romani lib. IIII tanta porro invasit
cupiditas honorum plerisque, ut vel caelum ruere, dummodo
magistratum adipiscantur, exoptent.

9. ACCVSATIVVS pro genetivo. M. Tullius De officiis lib. II dum
homines cruenti hastam illam cruentam meminerint et sperabunt.
Vergilius in Bucolicis

     {%alternos Musae meminisse volebant. %}
Plautus Cistellaria

     {%meminere officium suum. %}
Et Men<a>echmis

     {%propterea illius nomen memini facilius. %}
Accius Eurysace

     {%<h>eu me miserum cum haec recordor, cum illos reminiscor
     dies! %}
Idem | Epinausimac<h>e

     {%eos mortalis, Phoenix, liberos %}
     {%misereor saepe †studitos † volo. %}
Et At<h>amante

     {%veritus sum arbitros; atque utinam memet possim obliscier!
     %}
Et Nyctegresia

     {%an ego Vlixen obliscar umquam aut quemquam praeponi velim?
     %}
Turpilius Paedio

     {% iam desine%}
     {%meminisse illius formam. %}
M. Tullius De republica lib. IIII atque ipsa mens, quae futura
videt, praeterita meminit. Varro Devictis, Περὶ φιλονικίας libet
me epigrammatia facere et quoniam nomina non memini, quod in
solum nihi venerit, ponam. Sic et «invidit illam rem» pro «illi
rei». Accius Melanippo

     {%unde aut quis mortalis florem liberum invidit meum? %}
«Privatur illam rem», pro «illa re privatur». Novius Paedio

     {%quot res vis hunc privari pulcras, quas uti solet! %}
10. ABLATIVVS pro genetivo. Plautus Pseudolo

     {%vino modo cupid<a>e <t>estis. %}
Lucilius Satyrarum lib. I

     {%porro quaecumque et quicumque, ut diximus ante, %}
     {%obstiterit, primo hoc minuendi † refert res. %}
Idem lib. VI

     {% et %}
     {%id solum adversae fortunae re <i>que resistit. %}
Turpilius Paedio

     {%neque mirum: educta ut par est, expars malitiis. %}
Vergilius Georgicon lib. II

     {%illa ferax oleo est. %}
11. ACCVSATIVVS pro nominativo. Pomponius Praecone posteriore

     {%quot laetitias insperatas modo mihi inrepsere in sinum! %}
12. NOMINATIVVS pro dativo. Novius Agricola

     {%«licetne et duo verba?» «Etiam primo et postremo idem»%}
Plautus in Aulularia

     {%credo ego illum iam inaudivisse mihi esse thensaurum domi;
     %}
     {%id inhiat. %}
Cicero Tusculanarum lib. I multaque saecula postea reviguit
Pythagoreorum nomen. Varro De re | rustica lib. I centum
iugeribus vinearum opus esse quindecim mancipia.

13. GENETIVVS pro dativo. Accius Neoptolemo

     {% quid si ex Graecia%}
     {%omnei illius par nemo reperiri potest? %}
Turpilius Paedio

     {%neque mirum: educta ut par est, expars malitiis, metuens
     sui. %}
Vergilius Aeneidos lib. I

     {%dives opum studiisque asperrima belli. %}
Plautus in Asinaria

     {%volo amori obsecutam illius, volo amet me patrem. %}
Idem Pseudulo

     {%duorum labori ego hominum parsissem lubens, %}
     {%me<i> interrogandi et tui respondendi mihi. %}
Cicero De oratore lib. II bonorum virorum plenum forum. Varro De
vita populi Romani lib. IIII ipsa Italiae oppida sunt vastata,
quae prius fuerunt hominum referta.

14. NOMINATIVVS pro genetivo. Turpilius Epiclero

     {%at enim scies ea quae fuisti inscius. %}
Terentius Phormione

     {%ita plerique ingenio sumus omnes: nostri nosmet paenitet.
     %}
Sic et «potior illam rem». Pacuvius Periboea

     {%regnum potior, coniugem macto inferis. %}
15. ABLATIVVS pro dativo. Lucilius

     {%quod sumptum atque epulas victu praeponis honesto. %}
Vergilius lib. VI

     {%teque aspectu ne subtrahe nostro. %}
16. GENETIVVS pro nominativo. M. Tullius De republica lib. VI ut,
quemadmodum scribit ille, cottidiano in forum mille hominum cum
palliis conchylio tinctis descenderent.

17. ABLATIVVS pro accusativo. Vergilius lib. V

     {%gratior et pulcbro veniens in corpore virtus%}
     {%adiuvat. %}
18. ACCVSATIVVS pro genetivo. Accius Myrmidonibus

     {%mea facta in acie obliti. %}
Sallustius Historiarum lib. III sed Pompeius a prima
adulescentia, sermone fautorum similem fore se credens Alexandro
regi, <facta consultaque eius quidem aemulus erat>. Vergilius
Aeneidos lib. VIII

     {%et vocem Anchisae magni vultumque recordor. %}
19. ACCVSATIIVVS pro dativo. Lucilius lib. XXVI

     {%suspendatne se, an in gladium incumbat, ne caelum bibat.
     %}
Afranius Vopisco

     {%male merentur de nobis eri, %}
     {%qui nos tanto opere indulgent in pueritia. %}
Caecilius Plocio

     {%dum ego eius mortem inhio. %}
Plautus Amphitryone

     {%velatis manibus orant ut ignoscamus peccatum suum. %}
Vergilius Aeneidos lib. III

     {%tris adeo incertos caeca caligine soles%}
     {%erramus pelago, totidem sine sidere noctis. %}
Cicero De oratore lib. II <I> locutus esse dicitur homo copiosus
aliquot horas.

20. DATIVVS pro ablativo. Sisenna Historiarum lib. III alii
saltui ac velocitati certare. Varro De re rustica lib. I a quo
quod indigent potui, poma dicta esse possunt. Idem Cato vel de
liberis eucandis non solum qui primus in alterutra re praestet
alios, sed etiam qui sit secundus et tertius.

21. NOMINATIVVS pro ablativo. Sisenna Historiarum lib. III omnia
quae diximus loca statim potitus. Idem hostis loca superiora
potiti. Vergilius lib. X

     {%saxumque undis inmane minatur. %}
 X. INCIPIT DE MVTATIS CONIVGATIONIBVS  

1. FERVIT, pro fervet. Lucilius lib. VIIII

     {%fervit nunc, fervet ad annum. %}
Accius Nyctegresia

     {% classis adit, cla<u>ditur, %}
     {%fervit. %}
Titinius Setina

     {%sapientia gubernator navem torquet, non valentia; %}
     {%cocus magnum aenum, quando fervit, paula confutat trua. %}
Accius Meleagro

     {%heu! cor ira fervit caecum; amentia rapior fer <v>orque.
     %}
Pomponius Agricola

     {%domus haec fervit flagiti. %}
Afranius Privigno

     {%hoc potius, hoc nunc fervit animus, hoc volo. %}
Varro Sexagesi quod leges iubent, non faciunt. Δὸς καὶ λαβὲ
fervit omnino.

2. Ab eo quod est FERVIT breviato accentu FERVERE facit, ut
SPERNIT, SPERNERE. Afranius Epistula

     {%ego misera <risu> clandestino rumpie<r>,%}
     {%torpere mater, amens ira fervere. %}
Lucilius Satyrarum lib. VIIII

     {%fervere; ne longum vero hoc lictoribus tradam. %}
Vergilius Aeneidos lib. IIII

     {%iam litora fervere flammis. %}
Lucretius lib. II

     {%fervere cum videas classem lateque vagari. %}
Naevius Lycurgo

     {%late longeque trans nostros fervere. %}
Accius Telepho

     {%aere atque ferro fervere; %}
     {%igni, insignibus florere. %}
Varro Desultorio, Περὶ τοῦ γράφειν

     {%fervere piratis vastarique omnia circum. %}
3. FERVAT, pro ferveat. Pomponius Fullone

     {%facite ut ignis fervat, ligna ins <t>ipite, far concidite.
     %}
Accius Achille

     {%ne tum cum fervat pectus iracundiae. %}
4. LAVIT, pro lavat. Vergilius Georgicon lib. III

     {%<lavit ater vulnera sanguis. >%}
<Idem Aeneidos lib. X>

     {% lavit improba t<a>eter%}
     {%ora cruor. %}
Plautus Pseudolo

     {%eas lacrimis lavis. %}
Lucretius lib. II

     {%litoris incurvi bibulam lavit aequor harenam. %}
Accius Phinidis

     {%salsis cruorem guttis lacrimarum lavit. %}
Varro Cosmotoryne, Περὶ φθορᾶς κόσμου

     {%adque Aeg<a>eos fluctus quam lavit ante Aquilo, %}
     {%s<a>evus ubi posuit Neptuni filius urbem. %}
Sallustius Historiarum lib. II dubium an insula sit, quod Euri
atque Austri vi superiactis fluctibus | circum lavitur.

5. LAVERE inde tractum est. Naevius Danae

     {%auri rubeo fonte lavere <me> memini manum. %}
Ennius Telamone

     {%strata terrae lavere lacrumis vestem squalam et sordidam.
     %}
Idem Hecuba

     {%heu me miseram, interii! Pergunt lavere sanguen sanguine
     <m>. %}
Lucretius lib. V

     {%lubrica proluvie larga lavere umida saxa. %}
Accius Medea

     {%lavere salsis vultum lacrumis. %}
Varro Ἀνθρωποπόλει, περὶ γενεθλιακῆς et hymen<a>eus qui primo
lavere alvum marsupio solet. Idem Ἑκατόμβῃ, περὶ θυσιῶν

     {%pater ut cruore laveret ararum aggerem. %}
Afranius Suspecta

     {%viden <t> lavere lacrimis me tu<u>m collum, pater? %}
6. LAVERE<NT> etiam inde manavit. EnniusAndromacha

     {%nam ubi introducta est puerumque ut laverent locant %}
     {%in c<l>ypeo. %}
Afranius Fratri<i>s

     {%aquam ex aeno haurire, qui laverent manus. %}
Plautus in Amphitryone

     {%postquam peperit, pueros lavere<nt> iussit ut hos.
     Accedimus. %}
7. Inde imperativo modo LAVITE facit. Titinius Psaltria

     {%manus lavite, mulieris, et capita velate. %}
8. LAVI etiam positum pro lavari. Pomponius Petitore herede <m>

     {%ita velim facias: iam pridem volo lavatrinam lavi. %}
9. SONIT, pro sonat. Accius Aeneadis aut Decio

     {%clamore et gemitu templum resonit caelitum. %}
Idem Phinidis

     {%ac ubi curvo litore latratu %}
     {%unda sub undis labunda sonit. %}
Ennius Hectoris ly <s>tris

     {%aes sonit, franguntur hastae; terra sudat sanguine. %}
Pacuvius Duloreste

     {%hymen<a>eum fremunt%}
     {%aequales; aura resonit crepitu musico. %}
10. SONERE inde tractum est. Lucretius lib. I<II>

     {%caligare oculos, sonere auris, succidere artus. %}
Accius Neoptolemo

     {%atque adeo valvas sonere sensi regias. %}
Idem in Atreo

     {%sed quid tonitru turbida torvo %}
     {%concussa repente aequora caeli %}
     {%sensimus sonere? %}
11. SONVNT etiam inde manavit. Ennius Andromac<h>a Aechmalotide

     {%nam neque irati neque blandi qui<c>quam sincere sonunt. %}
<Pacuvius> Iliona

     {%ibo ad eam, ut sciscam quid velint. Valvae sonunt. %}
12. EXPEDIBO, pro expediam. Pacuvius Atalanta

     {%nam quod conabar, cum interventum est, dicere, %}
     {%nunc expedibo. %}
Accius Nyctegresia

     {%cuncta expedibo: id modo iusiurandum date. %}
Pomponius Vernionibus

     {%sed qui utro<s>que error vos agitat, expedibo %}
Ennius Eumenidibus

     {%id ego aecum ac <c> ius fecisse expedibo atque eloquar. %}
13. NOLITO, pro noli. Lucilius lib. XXX

     {%nolito tibi me maledicere posse putare. %}
14. AXIM, egerim. Pacuvius Periboea

     {% <a>ut quae egi, ago vel axim, verruncen<t> <ben>e. %}
15. MANTAT, pro manet. Caecilius Hypob<olimaeo> Rastraria

     {%in voltu eodem, in eadem mantat malitia. %}
16. ARTIVIT, pro artavit. Novius Dotata

     {%artivit linguam in palatum; coepit labias sugere. %}
Idem Hetaera

     {%cum natus artivit matri interfemin<i>a fortiter. %}
17. AVDIBO, pro audiam. Ennius Telamone

     {%more antiquo audibo, atque auris tibi contra utendas dabo.
     %}
Idem Pancratiaste

     {%«quo nunc me ducis?» «Vbi molarum strepitum audibis
     maximum».%}
Caecilius Nauclero

     {%nunc abeo: audibis. Praeterea, si dicis «filia redeat».%}
<Idem> Progamo <* audib*.>

18. FVLGIT, pro fulget. Lucilius Satyrarum lib. VII

     {%primum fulgit, uti caldum ex furnacibus ferrum. %}
Pomponius Macc <h>o sequestre

     {%simile est quasi cum in caelo fulgit propter lunam
     Lucifer. %}
Lucretius lib. VI

     {%fulgit item, nubis ignis cum semina multa. *** %}
     {%fulgit item, cum rarescunt quoque nubila caeli. %}
19. FVLGERE, correpte, pro fulgere. Lucretius lib.V

     {%multa videmus enim caelestibus insita flammis%}
     {%fulgere, cum caeli donavit plaga va<po>re. %}
Pacuvius Medo

     {%linguae bisulcis actu crispo fulgere. %}
Accius Bacchis

     {%laetum in Parnaso inter pinos tripudiantem in circulis %}
     {%ludo atque taedis fulgere. %}
Lucilius Satyrarum lib. XI

     {%conventus pulcher: bracae, saga fulgere, torques%}
     {%magni. %}
20. ES, pro esto. Lucilius lib. XXVIII

     {%coice te intro ac bono animo es! %}
Pomponius Maccis geminis

     {%«bono animo es!» «Video, erepsti primiter de pannibus».%}
21. AMPLANT, pro amplificant. Pacuvius Teucro

     {%ubi poetae pro sua parte falsa conficta canant, %}
     {%qui causam humilem dictis amplant. %}
22. APERIBO, pro aperiam. Pomponius Vernionibus

     {% aperibo; non possum pati: %}
     {%<p>orcus est quem amare coepi, pinguis, non pulcher puer.
     %}
23. CVPIRET, pro cuperet. Lucretius lib. I

     {% perfringere ut art<ta>%}
     {%naturae primus portarum | claustra cupiret. %}
24. DICEBO, pro dicam. Novius Dapaticis

     {% «primum quo dicebo».%}
     {%«Recte». «Secundum quod dicebo». «Eo melius».%}
25. EDI<M>, pro edam. Caecilius Asoto

     {%nihilne, nihil tibi esse quod edi<m>?%}
Novius Bucculo

     {%quod editis, nihil est; si vultis, quod cacetis, copia
     est. %}
Pomponius Condicionibus

     {%vix nunc quod edim invenio: quidnam fiet siquam duxero? %}
Plautus Poenulo

     {%est domi quod edimus: ne nos tam conteras. %}
26. FACITVR, pro fit. Nigidius Commentariis grammaticis, lib.
XVIIII id quod dico, huiusmodi est: uti facit, ποιε<ῖ, i>ta
facitur, ποιεῖται est. Titinius Quinto

     {% stultitia cupidinis %}
     {%petunt consilium, bonum gratia %}
     {%ut parvi faciatur. %}
27. EVENAT, pro eveniat. Ennius Hecuba

     {%senex sum: utinam mortem oppetam, prius quam evenat %}
     {%quod in pauperie mea senex graviter gemam! %}
28. FAXIM, fecerim. Ennius Phoenice

     {%plus miser sum, si scelestim faxim; quod dicam fore. %}
29. MONERIS, pro monueris. Pacuvius Armorum iudicio

     {%dic quid faciam. Quod me moneris, effectum da. %}
Idem Chryse

     {%di monerint meliora! %}
30. NIVIT, pro ninguit. Pacuvius Paulo

     {%sagittis nivit, plumbo et saxis grandinat. %}
31. OBOEDIBO. Afranius Maritis

     {%meo ut obsequeris amori, oboedibo tibi. %}
32. OPERIBO, pro operiam. Pomponius Praefecto morum

     {%pater adest. Negato esse hic me; ego operibo caput. %}
33. PARIBIT, pro pariet. Pomponius Buccone auctorato

     {% si praegnans %}
     {%non es, paribis numquam. %}
34. PERVENIBVNT. Pomponius Py<n>t<h>one Gorgonio

     {%hominem beatum, quo illae pervenibunt divitiae! %}
35. REDDIBO. Plautus Vidularia

     {%ego servabo, quasi sequestri detis; neutri reddibo. %}
36. REPERIBITVR, pro reperietur. Pomponius Anulo posteriore

     {%id, credo, metuis, ne invidia desit, %}
     {%cum nemo, qui a te recipiat, reperibitur. %}
Plautus in Epidico

     {%«quid illa fiet fidicina igitur?» «Aliqua res
     reperibitur».%}
Caecilius Obolo

     {%nunc enimvero est cum meae morti remedium reperibit nemo.
     %}
37. POSSETVR, pro posset. Quadrigarius Annalium lib. I cum non
possetur decerni, utrius putaretur victoria esse.

38. SAPIVI, pro sapui. Novius Virgine praegnate

     {% quando ego%}
     {%plus sapivi, quin fullonem conpressi quinquatrubus! %}
39. VENIBO, pro veniam. Pomponius Maccis geminis

     {%sero est: sexta, si tibi placet, venibo. %}
40. POTERATVR, pro poterat. Caelius Annali lib. I cum iure sine
periculo bellum geri poteratur.

41. POTESTVR, pro potest. Pacuvius Chryse

     {%siqua potestur investigari via. %}
Quadrigarius Annali lib. III adeo memorari vix potest<ur>, ut
omnes simul suum quisque negotium adorti essent.

42. SOLVERIT, pro solitus sit. Caelius Annali lib. VII duos et
septuaginta lictoris domum deportavisse |fa<s>cis, qui ductoribus
hostium ante soluerint ferri.

43. VIVEBO. Novius Dapaticis

     {%tibi cum vivebo, fidelis ero. %}
44. DEPLORABVNDVS, pro deplorans. Plautus in Aulularia

     {%homo ad praetorem venit deplorabundus. %}
45. COCTVM, pro ad coquendum. Plautus in Aulularia

     {%solet ire coctum. %}
46. MACET, pro macilento. Plautus in Aulularia

     {%qui ossa ac pellis, tenus: ita macet. %}
 XI. INCIPIT DE INDISCRETIS ADVERBIIS  

1. HVMANITER. M. Tullius Ad Pansam lib. I de Antio fecisti
humaniter: quem quidem ego semper dilexi meque ab eo diligi
sensi. Idem Ad Axium lib. II invitus litteras tuas scinderem: ita
sunt humaniter scriptae.

2. DISERTE et consuetudine dicitur et Afranio auctore in Divortio

     {%quod vult diserte pactum aut dictum. %}
3. DISERTIM dicere plane, palam, Titinio auctore possumus, in
Veliterna

     {%«habui». «Recte, disertim!» %}
Plautus in Sticho

     {%fuit disertim: id usu perdidi. %}
Accius Eurysace

     {%disertim id unum incommodis defit meis. %}
Livius

     {%tuque mihi narrato omnia disertim. %}
4. INSANITER. Pomponius Auctorato

     {%metuo illum: iocari nescit; ludit nimium insaniter. %}
5. SEVERITER pro severe dici auctoritas veterum iubet. Titinius
Prilia

     {% severiter%}
     {%hodie | sermonem amica mecum contulit. %}
6. CONMVNITVS, pro conmuniter. Varro Rerum divinarum etenim ut
deos colere <t> debet conmunitus civitas, sic singulae familiae
debemus.

7. BLANDITER, pro blande. Titinius Gemina

     {%ut cum ea primum blanditer conparemus conloqui. %}
8. CELERE, pro celeriter. Novius <***>

     {%<celere ***.>%}
<Pacuvius> Paulo

     {%nunc te obtestor celere sancto subveni censorie! %}
Ennius Satyrarum lib. I

     {%dum quidquid des celere. %}
9. BENIGNITER, pro benigne. Titinius Gemina

     {%nimium te patrocinari censeo benigniter. %}
10. FESTIVITER, pro festive. Novius Geminis

     {%o domus parata pulchrae familiae festiviter! %}
11. AVARITER, pro avare. Plautus Curculione

     {%hoc vide ut ingurgitat impura in se merum avariter %}
Quadrigarius Annali lib. XXI crudeliter ille, nos misericorditer;
avariter ille, nos largimur. Cato de praeda militum dividenda
fraudulenter atque avariter.

12. AMICITER, pro amice. Plautus in Persa

     {%quia meo amico amiciter hanc commoditatis copiam%}
     {%danunt. %}
Pacuvius Duloreste

     {%nunc ne illum expectes, quando amico amiciter%}
     {%fecisti. %}
13. PROBITER. Varro Octogesi

     {%postquam avida libido rapere ac caedere coepit %}
     {%seque opificio non probiter clepere. %}
14. MVNDITER, pro munde. Plautus in Poenulo

     {%nam cum sedulo munditer nos habemus, %}
     {%tum <a>egre amatorculos invenimus! %}
15. SAEVITER, pro saeve. Plautus in Poenulo

     {%aha, tam saeviter! %}
Idem in Trinummo

     {%a, nim<i>um, Stasime, saeviter! %}
Accius Astyanacte

     {%ferum feroci contundendum inperi sit, saevum saeviter. %}
Ennius Phoenice

     {%saeviter suspicionem ferre falsam futtilum est. %}
Afranius Simulante

     {%saeviter ferre haec te simul<a> et gnatam ab illo
     abducere. %}
Ennius Hectoris ly <s>tris

     {%saeviter fortuna ferro cernunt de victoria. %}
16. MAESTITER, pro m<a>este. Plautus in Rudente

     {% sed unde vo <r>s%}
     {%ire cum uvida veste dicam, obsecro, %}
     {%tam maestiter <veste> vestitas? %}
17. PROPRITIM, pro proprie. Lucretius lib. II

     {%quid? genus humanum propritim de quibus auctu<m e>s<t>? %}
18. AMPLITER. Lucilius lib. XIII

     {% nam sumptibus magnis%}
     {%extructa <m> ampliter atque * cum accumbimus mensa. %}
Pomponius Herede petitore

     {%heus aptate, pueri, munde atque ampliter convivium! %}
Plautus in Sticho

     {%sat est servo homini modeste facere sumptum quam ampliter.
     %}
Accius Diomede

     {%benigne et pro beneficio largi atque ampliter. %}
19. ALIQVANTISPER. Quadrigarius Annali lib. VI aliquantisper
pugnato nibil promovet Poenus. Caecilius Fallacia

     {%nam si illi, postquam rem paternam amiserant, %}
     {%egestate aliquantisper iactati forent. %}
Caecilius Fallacia

     {%«velim paulisper te op<p>eriri». %}
     {%«Quantisper?» «Non plus triduum».%}
Pomponins Dotata

     {%«possum exorare te ut recedas a me paulisper modo?» %}
     {%«Quantisper sat habes?» %}
20. DVRITER, pro dure. Terentius in Andria

     {%primo haec pudice vitam parce ac duriter %}
     {%agebat. %}
Novius Zona

     {% duriter me habere, %}
     {%vigilasse. %}
Afranius Privigno

     {%vivax vetus quam duriter nunc consulo tergo meo! %}
Ennius Phoenice

     {%quam tibi ex ore orationem duriter dictis dedit! %}
Caecilius Fallacia

     {% «nam quam duriter%}
     {%vos educavit atque aspere!» «Non negat».%}
21. CAVTIM, pro caute. Accius Alphesiboea

     {%sed tibi cautim est adeundum ad virum. %}
Idem Philocteta

     {%contra est eundum cautim et captandum mihi. %}
22. STRICTIM. Cicero De oratore lib. I quasi per transennam
praetereuntes strictim aspeximus. Sallustius strictim, ut quaeque
memoria digna videbantur, perscriberem.

23. FIRMITER, pro firme. Lucilins Satyrarum lib. X

     {%fluctibus a ventisque adversis firmiter essent. %}
Idem lib. XII

     {%firmiter hoc pariterque tuo sit pectore fixum. %}
Afranius Augure

     {%hoc haeret, at haud clamor oritur, sed spiritum firmiter
     instat. %}
M. Tullius De republica lib. VI firmiter enim maiores nostri
stabilita matrimonia esse voluerunt.

24. FIDELE, pro fideliter. Plautus Captivis

     {%fac fidele, cave fidem fluxam feras. %}
25. AEQVITER, pro aeque. Pacuvius At <h>alanta

     {%concertare ac dissentire partim da rursum aequiter. %}
Accius Antenoridis

     {% ad populum intellego%}
     {%referundum, quoniam horum aequiter sententiae %}
     {%fuere. %}
Livius <A>egist<h>o

     {% nam ut Pergam<a>%}
     {%accensa et praeda <m> per participes aequiter %}
     {%partita est. %}
26. PVBLICITVS, pro publice. Lucilius Satyrarum lib. XII

     {%huic homini quaestore aliquo esse opus atque corago, %}
     {%publicitus qui mi atque e fisco praebeat aurum. %}
Idem lib. XVI

     {%publicitus vendit tamen atque estrema ligurris. %}
Plautus Amphitryone

     {%hospitio publicitus accipiar. %}
Caecilius Plocio

     {%ibo domum: ad plebem pergitur; publicitus defendundum est.
     %}
Pomponius Campanis

     {%da<n>tor Dos<s>enno et fullonibus publicitus %}
     {%cibaria. %}
27. PROTERVITER. Ennius Pancratiaste

     {%quis est qui nostris foribus tam proterviter? %}
28. IGNAVITER, pro ignave. Lucilius Satyrarum lib.XVI

     {%cur tam ignaviter, hoc praesertim tempore, quaeris? %}
29. MVTVITER, pro mutuo. Varro Octogesi <lib I>, Περὶ νομισμάτων
vive meque ama mutuiter!

30. PERSPICACE, pro perspicaciter. Afranius Divortio

     {%quam perspicace, quam benigne, quam cito! %}
31. ASPERITER. S<u>eius Pul<l>is

     {%ubi tu nequaquam cubares asperiter. %}
32. CELERANTER, pro celeriter. Accius <An>tenoridis

     {%sed quis hic est qui matutinum cursum huc celeranter
     rapit? %}
33. DAPSILE. Pomponius Rustico

     {%«quid nunc vis fieri?» «Verrem sume dapsile ac
     dilucide».%}
34. EXQVISITIM. Varro Aiace stramenticio acre aeger medicos
exquisitim convocabas, ut convalesceres.

35. HILARE. M. Tullius De oratore quis umquam res praeter hunc
tragicas paene comice, tristis remisse, severas hilare? Afranius
Privigno

     {% et | propter patruelem tuam %}
     {%constituit, hilare anhelans, deiecta coma. %}
36. FESTINATIM, pro festinanter. Pomponius Asinaria

     {%exsilui de nocte ad molam fullonis festinatim. %}
Sisenna Historiarum lib. IIII praetor festinatim de castellis ad
castra maxima peditis conducit.

37. PVGNITVS, pro pugnis. Caecilius Fallacia

     {%nisi quidem qui se malit pugnitus pessumdari. %}
38. IGNAVITER. Quadrigarius Annali lib. II et qui ibi erant non
ignaviter potando eum diem pro meliore habuerunt.

39. FVTTILE, futtiliter. Ennius Phoenice

     {%ut quod factum est futtile, amici, vos f <u>eratis
     fortiter. %}
40. HVMANITVS. Turpilius Paedio

     {%quare esse dicat quisquam illum hominem aut quidquam
     facere humanitus? %}
Cassius Hemina Historiarum lib. IIII qua <re> fini <omnis res
atque> omnis artis humanitus aguntur. Afranius Repudiato

     {% quanto facilius%}
     {%ego, qui ex <a>equo venio, adducor fer<r>e humana
     humanitus! %}
41. INIMICITER. Accius Didascalicorum lib. I

     {%placare hostem ferocem inimiciterque accensum. %}
42. MEMORE, pro memoriter. Pomponius Philosophia

     {%«ergo, mi Dossenne, cum istaec memore meministi, indica %}
     {%qui illud aurum abstulerit». «Non didici hariolari
     gratis».%}
43. INMORTALITVS. Turpilius Het<a>era

     {%satine ut meum cor voluptatibus dat? %}
     {%Inmortalitus se obtulit mihi haec facultas. %}
44. LARGITVS, pro large. Afranius Materteris

     {%Qui istuc est? Quid fles? Quid lacrimas largitus? %}
     {%Proloquere. %}
45. IRACVNDITER. Caecilius Subditivo

     {%quaeso | ne temere hanc rem agas, et ne iracunditer. %}
46. MINVTIM, pro minute. Lucilius lib. V

     {%dic quam cogat vis ire minutim %}
     {%per commissuras rimarum noctis nigrore.%}
47. PARCITER, pro parce. Pomponius Verre salvo

     {% <n>olo parciter. %}
     {%Tamquam frater mihi sis, medium abdomen <te>cum dividam.
     %}
48. SVPERBITER. Afranius Purgamento

     {% illa superbiter %}
     {%imperat. %}
N<a>evius Belli Poenici lib. VI

     {%superbiter contemtim conterit legiones. %}
49. LONGINQVE et LONGITER, pro longe. Accius <Andromeda ***>

     {%<longinque ***.>%}
<Ennius> Andromacha aechmalo.

     {% annos multos longinque a domo %}
     {%bellum gerentes summum summa industria. %}
Lucretius lib. III

     {%non, ut opinor, id a leto iam longiter errat. %}
50. PERPLEXIM, pro perplexe. Plautus in Sticho

     {%utrum ego perplexim lacessam oratione ad hunc modum. %}
Hemina Historiarum lib. I prudens perplexim, σκοτεινῶς scribit.

51. SANITER. Afranius Megalensibus

     {% adesto! Adsentio%}
     {%te non amare me †adorate† ac saniter. %}
52. RARENTER. Caecilius Pausimacho

     {%edepol voluntas homini rarenter venit. %}
Novius Exodio

     {%multum ames, paulum des crebro, venias rarenter. %}
Ennius Andromacha

     {% sed quasi aut ferrum aut lapis%}
     {%durat, rarenter gemitum conatur † trabem. %}
<Pomponius> Ergastylo

     {%longe ab urbe vilicari, quo erus rarenter venit. %}
Livius Tereo

     {%rarenter venito. %}
53. PERSPICACE. Afranius Divortio

     {%quam perspicace, quam benigne, quam cito, %}
     {%quam blande! Quam materno vias pectore! %}
54. CONTEMTIM, contemnenter. N<a>evius Belli Poenici lib. VI

     {%superbiter contemtim conterit legiones. %}
55. TEMERITER. Accius Amphitryone

     {%hocin re est, quo tutam temeriter meam benevolentiam %}
     {%interisse es ratus? %}
56. RESTRICTIM, pro restricte. Afranius Thaide

     {%eaque ferme se <de>dere melius consultoribus, %}
     {%quam restrictim cogitata atque omnibus rationibus. %}
57. PRAECLARITER. Quadrigarius Annali lib. III et ita rebus
praeclariter gestis Romam reverterunt.

58. TORVITER. Pomponius Auctorato

     {%occidit taurum torviter; me amore sauciavit. %}
Ennius lib. I

     {%ast <h>ic, quem nunc tu tam torviter increpuisti. %}
59. PVRITER. Pomponius Aruspice vel Pexore rustico

     {% «bucco, puriter %}
     {%fac uti tractes». «Lavi iam dudum manus».%}
Novius Virgine pr<a>egnate

     {% sequere me. %}
     {%Puriter volo facias, igni atque aqua volo hunc accipi. %}
60. <RE>VERECVNDITER. Pomponius Macc <h>o virgine

     {%praeteriens vidit Dossennum in ludo reverecunditer %}
     {%non docentem condiscipulum, verum scalpentem natis. %}
61. CERTATIM. Vergiulius Aeneidos lib. III

     {%certatim socii feriunt mare et aequora verrunt. %}
Sisenna Historiarum lib. III atque armis de vita certatim
dimicare nitebatur.

62. ADVNDE. Sisenna Historiarum lib. IIII profuse atque abunde
semper usi magnum pondus auri argentique.

63. MISERITER, pro misere. Laberius

     {%maereo: mens incorrupta miseriter corrumpitur. %}
64. PROPERITER. Catullus

     {%<*** properiter ***.>%}
<Serenus>

     {%animula miserula properiter abit. %}
 XII. INCIPIT DE DOCTORVM INDAGINE  

1. Omnes artem secuti negant adverbiis praepositionem addi
oportere, sed auctoritas veterum praeponi iubet. DESVBITO.
Titinius Prilia

     {%sed <t>e amabo: quid desubito tam repente ad me venisti?
     %}
Ennius Pancratiaste

     {%cum desubito me orat mulier lacrimansque ad genua accidit.
     %}
Afranius Emancipato

     {%quam beatae scenicae videntur mihi mulieres, %}
     {%quae iurgio et benivolentia terrent desubito viros! %}
Caecilius Asoto

     {% nam ego %}
     {%duabus vigiliis transactis duco desubito domum. %}
Quadrigarius Annali lib. II his desubito utrisque nuntiatur
ipsorum copias adesse. Novius Tripertita

     {%postquam se vidit heredem, desubito divortium%}
     {%fecerunt. %}
Lucretius lib. II

     {%vim cupidam tam desubito quam mens avet ipsa. %}
Accius Eurysace

     {%tot tropaea transdes? Summam gloriam evorti <s>sines %}
     {%tam desubito? %}
Pomponius Pappo agricola

     {%volo scire ex te: cur urbanas res desubito deseris? %}
Idem Pistore

     {%fit desubito hilarus; tristis saltat; ridens ringitur. %}
Lucilius Satyrarum lib. X

     {%quamvis desubito trinis deducere scalis. %}
M. Tullius De republica lib. VI in his, ut meministis, concursu
levissimae multitudinis et aere congesto funus | desubito esset
ornatum. Naevius Danae

     {%desubito famam tollunt, siquam solam videre in via. %}
2. DEREPENTE. Turpilius Boet<h>untibus

     {% eum derepente%}
     {%uxorem audio ducere. %}
Ennius Phoenice

     {%ibi tum derepente ex alto in altum despexit mare. %}
Afranius Incendio

     {%non usquequaque idoneum invenias locum, %}
     {%ubi derepente, cum velis, facias lutum. %}
Idem in <H>omine

     {%atque ille derepente iumentum exilit. %}
     ***
     {%contendit oculos: derepente abi<i>t † colo. %}
Accius Astyanacte

     {%hic per matutinum lumen tardo prorepens gradu %}
     {%derepente aspicio ex nemore pavidum et properantem egredi.
     %}
Novius Macc <h>o

     {%scalpis dentes, derepente in scena si peccaveris. %}
Terentius Hecyra

     {%ita corripuit derepente tacitus se ad filiam. %}
Pomponius Praecone posteriore

     {%vis facere ut noverca vetulum derepente deserat? %}
Ennius Hectoris ly <s>tris

     {%ecce autem caligo oborta est; omnem prospectum abstulit:
     %}
     {%derepente contulit sese in pedes. %}
Varro Sesqueulixe

     {%in Thespiadum <ch>oro derepente. %}
3. PICVMNVS et avis est Marti dicata, quam PICVM vel PICAM
vocant, et deus qui sacris Romanis adhibetur. Aemilius Macer in
Theogoniae lib. I

     {%et nunc agrestis inter Picumnus habetur.%}
Hyginus est parra Vest<a>e, picus Martis. Fabius Pictor Rerum
gestarum lib. I et simul videbant picum Martium. Idem <lib.I>
<I>uris pontificii lib. III Pilumno et Picum<no>. Varro De vita
populi Romani lib. III P. <A>elius P<a>etus cum esset praetor
urbanus et sedens in sella curuli ius diceret populo, picus
Martius advolavit atque in capite eius adsedit.

4. Veterum memorabilis scientia PAVCORVM numerum pro bonis
ponebat; MVLTOS contra malos appellabant. Terentius in Eunucho

     {%si quisquam est qui placere se studeat bonis %}
     {%quam plurimis. %}
Accius Tereo

     {%video ego te, mulier, more multarum utier, %}
     {%ut vim contendas tuam ad maiestatem viri. %}
Idem Epinausimache

     {%probis probatus potius quam multis forem! %}
Lucilius Satyrarum lib. XIIII

     {%non paucis malle ac <si> sapientibus esse probatum%}
     {%ἢ πᾶσιν νεκύεσσι καταφθιμένοισιν ἀνάσσειν?%}
Idem lib. XIII

     {%unus modo de multis qui ingenio sit. %}
M. Tullius De republica lib. IIII nec in hac dissensione suscepi
populi causam, sed bonorum. Idem De republica lib. VI et vero in
dissensione civili, cum boni plus quam multi valent, expendendos
civis, non numerandos puto. Afranius Suspecta

     {%noli ex stultitia multarum credere esse animum meum. %}
5. CENSERE et ARBITRARI veteres cognatione quadam socia ac
similia verba esse voluerunt. Varro Rerum humanarum lib. XX quod
verbum CENSEO et ARBITROR idem poterat ac valebat. Plautus in
Rudente

     {%non vidisse undas me maiores censeo. %}
Idem in Men<a>echmis

     {%demam hanc coronam atque abiciam ad laevam manum, %}
     {%ut, si sequentur, me hac abisse censeant. %}
Varro De vita populi Romani lib. II itaque quod hos arbitros
instituerunt populi, CENSORES appellarunt: id enim valet CENSERE
et ARBITRARI.

6. AFFICI malis tantum consuetudo praesumpsit, cum sit positum et
bonis. M. Tullius De officiis lib. I sicuti aliquo honore aut
imperio affectos observare et colere debemus. Varro Eumenidibus

     {%coronam ex auro et gemmis fulgentem gerit, %}
     {%luce locum afficiens. %}
7. DECVRIONES et CENTVRIONES a numero, cui in militia praeerant,
dicebantur; ACCENSI, qui his accensebantur, id | est
adtribuebantur. Varro De vita populi Romani lib. III <i> quidem
ascriptivi, cum erant adtributi decurionibus et centurionibus,
qui eorum habent numerum, ACCENSI vocabantur. Eosdem etiam quidam
vocabant FERENTARIOS, qui depugnabant fundis et lapidibus, his
armis quae ferrentur, non quae tenerentur.

8. LATERES aput quosdam, ut SCROBES, cuius generis habeantur,
incertum est: sunt autem generis masculini. Varro De vita populi
Romani lib. III nam lateres argentei atque aurei primum conflati
atque in aerarium conditi. Et in alio idem

     {%later quod conquadravit regius. %}
9. MODESTIA, MODERATIO, MODVS, MODICVM, MEDIOCRE hunc habent
ordinem, quod MODESTIA fundamentum, soliditas, basis ipsa
virtutis est. E qua gignitur MODERATIO, quae temperat aurigatque
MODOS, qui ex supra memoratis disciplinis in factis et in dictis,
et ceteris talibus, quae agendi officia sunt, iniunguntur.
MODICVM vero moderatum est; MEDIOCRE quod medium. Ita saepe
positum in magnis auctoribus aucupavimus. Varro Cato vel de
liberis educandis omnia, inquam, in docendis pueris, quae demta
non prohibent verum bonum fieri, mediocria <modica> sunt.

10. PROVENTVM etiam malarum rerum dici | veteres voluerunt.
Lucilius lib. XXVI

     {%denique adeo male me accipiunt decimae et proveniunt male.
     %}
11. INBVERE consuetudo inducere <vel inficere> existimat, cum sit
proprie maculare vel polluere vel inficere. Accius Armorum
iudicio

     {%inter quos saepe et multo inbutos sanguine. %}
Idem Melanippo

     {%†credite† me amici morte <m> inbuturum manus? %}
Pacuvius Periboea

     {% nam si te regeret pudor %}
     {%sive adeo cor sapientia inbutum foret. %}
M. Tullius De republica lib. V quae cum Scipio dixisset, admodum
probans Mummius - erat enim odio quodam rhetorum inbutus.Varro
Ἑκατόμβῃ, περὶ θυσιῶν

     {%at regis ensis sanguine inbutus nigro. %}
Sallustius Catilinae bello ea quasi venenis malis inbuta corpus
animumque virilem effeminat. Vergilius lib. VII

     {%quae fors prima dedit, sanguis novus inbuit arma. %}
M. Tullius in Hortensio ut i, qui conbibi <t> purpuram volunt,
sufficiunt prius lanam medicamentis quibusdam, sic litteris
talibusque doctrinis ante excoli animos et ad sapientiam
concipiendam inbui et praeparari decet. Varro Agathone ideo quod
maiores nostri virginis acerbae auris veneri<i>s vocabulis inbui
noluerunt.

12. COMPOTEM bonae rei solum dici existimatur, cum etiam <in>
mala re positum sit. Accius Clyt<a>emestra

     {%cur me miseram inridet mag<n>is conpotem et multis malis?
     %}
13. MIRA et vel MIRACVLA veteres pro monstris vel horrendis
ponebant. Lucilius Satyrarum lib. I

     {%miracla ciet tylyphantas. %}
Plautus in Amphitryone

     {%nimia memoras mira. Sed vidisti uxorem meam? %}
Vergilius Georgicon lib. IIII

     {%omnia conmutat sese in miracula | rerum. %}
14. DIEM volunt, cum feminino genere dicimus, tempus significare;
masculino diem ipsum. Nos contra invenimus. Turpilius Paedio

     {%quando equidem amorem intercapedine ipse lenivit dies; %}
id est: ipsum tempus. Pacuvius Duloreste

     {%gnatam despondit: nuptiis hanc dat diem. %}
Vergilius Aeneidos lib. II

     {%ergo dies infanda aderat. Mihi sacra parari. %}
15. VICTOREM altae rei superatorem dici voluit Vergilius
Georgicon lib. II

     {% inde secutus%}
     {%per ramos victor atque alta cacumina regnat. %}
16. VER SACRVM quidam dictum putant, ut plerumque, vitabile et
execrandum. Sed Sisenna religiosum dicit Historiarum lib. IIII
quondam Sabini feruntur vovisse, si res conmunis melioribus locis
constitisset, se ver sacrum facturos.

17. APVD, ad. Lucilius lib. XXX

     {%aut cum iter est aliquo et causam conmenta vi%}
     {%aut apud aurificem, ad matrem, cognatam, ad amicam. %}
Error consuetudinis APVD pro in utitur. Itaque vitiose dicimus,
cum nos in foro fuisse dicamus, APVD aut AD FORVM FVISSE, cum
APVD iuxta significet. Accius Eurysace

     {%apud ipsum ad <i>stas. %}
Turpilius Leucadia

     {%utinam nunc apud ignem aliquem magnum adsidam! %}
M. Tullius De republica lib. III cuius etiam focum Cato ille
noster, cum venerat ad se in Sabinos, ut ex ipso audiebamus,
visere solebat, apud quem sedens ille Samnitium, quondam hostium,
tum iam clientium suorum, dona relegaverat. Accius Diomede

     {%adsum apud te, genitor. %}
Sallustius in Iugurtino bello ceterum apud aquam Syllam | cum
equitibus noctem agitare iubet. | APVD etiam pro in dictum
invenimus; ut Terentius in Andria

     {%apud forum modo e Davo audivi %}
M. Tullius de signis cenam isti dabat apud villam in Tyndaritano.

18. PRO et ante significat. Vergilius lib. VIII

     {%stabat pro templo et Capitolia celsa tenebat. %}
19. OPERARI est deos religiose et cum summa veneratione
sacrifìciis litare vel convivari. Pomponius Praecone posteriore

     {%ad Veneris profectust est mane vetulus, votum ut solveret;
     %}
     {%ibi nunc operatus est. %}
Afranius Excepto

     {%proficiscor; res, tempus, locus, semul otium hortabatur,
     %}
     {%uti operata illum Dianae degerem sanctum diem. %}
Idem in eadem

     {% iubeo hominem tolli %}
     {%et conlocari et confoveri. Solvo operam Dianae. %}
Vergilius Georgicon lib. I

     {%laetis operatus in herbis. %}
Lucilius lib. XXX

     {%aut operat<a> aliquo in celebri cum aequalibus fano. %}
20. SEXAGENARIOS PER PONTEM mittendos male diu popularitas
intellexit, cum Varro De vita populi Romani lib. II honestam
causam religiosamque patefecerit cum in quintum gradum
pervenerant atque habebant sexaginta annos, tum denique erant a
publicis negotiis liberi atque otiosi. Ideo in proverbium quidam
putant venisse ut diceretur sexagenarios de ponte deici oportere
id est quod suffragium non ferant, quod per pontem ferebant.

21. STRICTVRAE dictae sunt quae de ferro candenti micant, cum
massa malleis cuditur: unde et INCVS est appellata. Dictae autem
quod aut strictius | emittantur aut quod oculos fulgore
perstringant. Vergilius lib. VIII

     {%stricturae C<h>alybum et fornacibus ignis anhelat. %}
22. PROXIMVM dicebant veteres non solum adhaerens et adiunctum,
verum etiam longe remotum, si tamen inter duo discreta nihil
medium extitisset. Vergilius Aeneidos lib. V

     {%proxumus huic, longo sed proxumus intervallo, %}
     {%insequitur Salius. %}
Ita et Sallustius in situ Ponti de promunturiis Paphlagonum et
quod Criumetopon appellavit posuit.

23. MEMINI ILLAM REM difficilius dictu putant plurimi. Vergilius
in Bucolicis

     {%numeros memini, si verba tenerem. %}
Et

     {%alternos Musae meminisse volebant. %}
Cicero De oratore lib. III quid fuit in Graccho, quem tu melius,
Catule, meministi, quod me puero tanto opere ferretur?

24. TVRBAM et TVRBAS diversam volunt habere significationem, ut
sit TVRBA populi conventus, TVRBAE turbationes. Nos econtra
lectum invenimus et indiscrete positum et pro TVRBIS TVRBAM.
Accius At<h>amante

     {%ah dubito! Ah quid agis? Cave ne in turbam te inplices. %}
Idem Stasiast <r>is vel Trop<a>eo

     {%non vides, quam turbam, quantos belli fluctus concites? %}
Turpilius Thrasyleone

     {%nemo umquam vidit ebrium ire interdiu%}
     {%neque turbam facere neque fores exurere? %}
Terentius in Eunucho

     {%nequam ille hodie insanus turbam faciat aut vim Thaidi. %}
M. Tullius De senectute cum in illud divinum animorum concilium
coetumque proficiscar cumque ex hac turba et conluvione discedam.
| Plautus in Aulularia

     {%redeo intro, nequid hic turbae fiat. %}
Caecilius in Imbri<i>s

     {%mirium adeo, nisi frater domi ebriatus turbam aliquam
     dedit. %}
25. DEMENSVM Terentius in Phormione quasi deminutum posuit

     {%quod ille unciatim vix <de> demenso suo, %}
     {%suum defrudans genium, conpersit miser. %}
Cicero in Oratore aestimatum vel aequatum dicit quae non ex
insidiis, sed aperte, palam elaboratur ut verba verbis quasi
demensa et paria respondeant.

26. SVPERVACVVM non putat oportere dici Varro De vita populi
Romani lib. IIII, sed SVPERVACANEVM in quo est supervacuum pro
supervacaneo.

27. CAECVM veteres pro inprovido dixerunt. Varro De vita populi
Romani lib. IIII neque id caeci consules fecissent, quei mandata
arcana T. Ampio dedissent, ut audivi dicentem Cn. Magnum.

28. Quotiens per accusativum casum ANNOS vel DIES loquimur, iuges
annos vel dies significamus; quotiens per dativum, <per>
intervallum interiectis aliquibus annis vel diebus. Itaque qui
optantes MVLTIS ANNIS dicunt, MVLTOS ANNOS melius dixerint.
Vergilius Georgicon lib. II

     {%ergo non hiemes illam, non flabra neque imbres %}
     {%convellunt: inmota manet multosque per annos %}
     {%multa virum volvens durando saecula vincit. %}
Plautus Trinummo

     {%quia, ruri dum sum ego unos sex dies, %}
     {%me absente atque insciente, inconsulto me, %}
     {%aedis venalis hasce inscripsit litteris. %}
Turpilius Philopatro

     {%ecce autem tuo more, ut soles; videre mihi%}
     {%aegre pati quia hos dies conplusculos%}
     {%intercapedo | sumti faciundi fuit. %}
Idem Het<a>era

     {% rus ad illas conmigrat; %}
     {%habitamus hiemem totam cum mulierculis. %}
Vergilius Georgicon lib. IIII

     {%septem illum totos perhibent ex ordine menses%}
     {%flevisse. %}
Cicero De republica lib.I nec tantum Carthago habuisset opum
sescentos fere annos sine consiliis et disciplina. Idem De
republica lib. II itaque illa praeclara constitutio Romuli cum
ducentos annos et viginti fere firma mansisset. Sallustius
Historiarum lib. I et Diponem, validam urbem, multos dies
restantem, pugnando vicit. Lucilius lib. XXVI

     {%qui sex menses vitam ducunt, Orco spondent septimum. %}
Invenimus et in Varrone MVLTIS ANNIS continuis dici, Περὶ
γεγαμηκότων cuius ubi annis multis masculi vestigium inventum
est. Dubio potius quam difficili intellectu vates posuit
Mantuanus

     {%sed misera ante diem subitoque accensa furore; %}
quom huic sententiae adversetur versus eius cum opinione sentiens
plurimorum:

FORTVNA omnipotens et ineluctabile fatum.

Verum sensibilitatis eius non levis ratio est, quae prima
sententia philosophica accipit intellectum, quae ait

     {%sui cuique mores fingunt;%}
omnipotens fortuna esse desivit; quod Sallustius mire fortuna
simul cum moribus inmutatur. Ac per hoc ex ea similitudine iam
fatum ineluctabile esse non poterit, quod, <quom> ex una causa
fortuna ferri videatur et FATVM, potest etiam fatum morum
mutabilitate converti, ut ex his aut celer aut tardum aut bonum
fiat aut pessimum. Accensa enim furore Dido amoris iniqui
violentia, qu<ia>, ut ipse ait

     {%omnia vincit amor, %}
ante diem merito videtur | occidere. Quod etiam Homeri eius modi
est, quem Vergilius noster omni aemulatione sectatur

     {%σφῆσιν ἀτασθαλίῃσιν ὑπὲρ ἄλγε' ἔχουσιν,%}
quod est ὑπὲρ μόρον ultra decretum. Quod si admittitur ut
ulterius protendatur, quoniam id ex moribus factum est, quod
significat σφῇσιν ἀτασθαλίῃσιν, admittere poteritis de moribus
properatam etiam fati celeritatem, ut intra diem posset admitti,
quoniam recepit, ut Homerus ait, magnitudinem ultra vim fati.

29. INPOTENTIAM etiam potentiam auctoritas dedit. Sisenna
Historiarum lib. III sublatus laetitia nimia atque inpotentia
conmotus animi.

30. DONA consuetudine haec habentur quae aut propitiandis diis
dantur aut hominibus pro benefactis redduntur; sed auctoritate
pro ultione posita manifestum est. Vergilius in Bucolicis

     {%aut ut mutatos Terei narraverit artus, %}
     {%quas illi Philomela dapes, quae dona pararit. %}
31. QVANDO pro quoniam dici potest. Vergilius lib.VI

     {%unum oro, quando hic inferni ianua regis%}
     {%dicitur. %}
Et rursus idem

     {%hic tibi; fabor enim, quando haec te cura remordet. %}
32. VEL, pro etiam est. M. Tullius Epistula ad Brutum lib. VIII
et quod te tantum amat ut <vel> me audeat provocare. Lucilius
lib. XXVIIII

     {%hoc invenisset unum ad morbum illum, homini vel
     bellissimum. %}
M. Tullius De officiis lib. II contraque benivolentia fidelis vel
ad perpetuitatem. Idem in Hortensio vidi in dolore podagrae
nihilo illum vel omnium maximum Stoicorum, Pos <s>idonium, quam
Nicomac<h>um Tyrium, hospitem meum, fortiorem. | Vergilius
Georgicon lib. III

     {%Belgica vel molli melius feret esseda collo. %}
Varro Eumenidibus ex his atque eius modi institutis ac vita vel
ad Herculis athla athletae facti erant. Idem Vergilius

     {%carmina vel caelo possunt deducere lunam. %}
Et Terentius in Eunucho

     {%vel rex. %}
33. DE, pro ab. Lucilius lib. XXVI

     {%solus iam vim de cla <ra>sse prohibuit Vulcaniam. %}
34. PILVMNVS et PICVMNVS dii praesides auspiciis coniugalibus
deputantur. Varro De vita populi Romani lib. II natus si erat
vitalis ac sublatus ab obstetrice, statuebatur in terra, <a>ut a
<u>spiceretur rectus esse; diis coniugalibus Pilumno et Picumno
in aedibus lectus sternebatur.

35. CADVCEVS. Pacis signum Varro pronuntiat De vita populi Romani
lib. II verbenatus ferebat verbenam; id erat caduceus, pacis
signum; quam Mercuri virgam possumus aestimare.

36. Qui liberi fiebant, ea causa CALVI erant, quod tempestatem
servitutis videbantur effugere, ut naufragio liberati solent.
Plautus in Amphitryone

     {%ut ego hodie raso capite calvus capiam pilleum. %}
37. LVCIS, numero plurali, quod sunt dies. Varro <H>ebdomadum sub
imagine Demetri

     {%hic Demetrius est † catus%}
     {%quot lucis habet annus absolutus. %}
38. Quotiens genere neutro, plurali numero OPERA legerimus,
significantur fabricae. Vergilius Aeneidos lib. IIII

     {%pendent opera interrupta minaeque%}
     {%murorum ingentes. %}
Cum genere feminino, numero singulari, intellegendum aut opus |
vel labor pro mercede sumta (Plautus in Asinaria

     {%par pari hostimentum datum, opera pro pecunia), %}
vel occasio et facultas aut opportunitas. Plautus in Aulularia

     {%da mi operam parumper, si opera est, Euclio, id quod te
     volo. %}
Afranius Vopisco

     {%deinde id quod dedita opera controversiae%}
     {%concinno. %}
39. VILE positum legimus pro frequenti. Varro Virgula divina

     {%ad quos cum volucres venit putillos, %}
     {%usque ad limina nidica vilis. %}
Vergilius Georgicon lib. I

     {%vilemque phaselum. %}
40. PRAETER, pro ante vel per. Varro Eumenidibus en domum!
Praeter matris deum aedem exaudio cymbalorum sonitum. Cicero in
Verrinis lib. II praeter oculos Lol<l>i ferebant.

41. FAETIALES apud veteres Romanos erant qui sancto legatorum
officio ab his, qui adversum populum Romanum vi aut rapinis aut
iniuriis hostili mente conmoverant, pignera facto foedere iure
repetebant; nec bella indicebantur, quae tamen pia vocabant,
priusquam quid fuisset faetialibus denuntiatum. Varro De vita
populi Romani lib. II itaque bella et tarde et magna <di>ligentia
suscipiebant, quod bellum nullum nisi pium putabant geri
oportere: priusquam indicerent bellum his, a quibus iniurias
factas sciebant, faetiales legatos res repetitum mittebant
quattuor, quos oratores vocabant. Idem lib. III si cuius legati
violati essent, qui<i>d fecissent, quamvis nobiles essent, uti
dederentur civitati statuerunt; faetialesque viginti, qui de his
rebus cognoscerent, iudicarent et statuerent et constituerent.

42. ATQVE particula, si diligentius intellegitur, multam habet
significantiam; ut vel illud est Enni

     {%<atque> atque accendit muros Romana iuventus; %}
quod est festine et intrepidanter accendit. Significat etiam
celeriter et statim; ut Vergilius in Georgicon lib. I

     {% si brachia forte remisit, %}
     {%atque illum in praeceps prono rapit alveus amni. %}
Habet etiam huius modi intellectum, ut dicas: aliter ego feci vel
locutus sum atque tu, hoc est: aliter ego ac tu vel quam tu.

43. INTRA non solum id significat quod consuetudine persuasum
est, ut intra modum, hoc est: a modo minus, sed etiam in ipso
modo; ut intra calendas dies etiam ipsae calendae accipi debeant;
ut intra oppidum et <iam> intra cubiculum cum dicitur, in oppido
et in cubiculo dictum esse videatur. Idque ita positum in multis
veteribus, et non ita claris, scriptoribus invenitur.

44. NEGATIVAS DVAS negativam significantiam nove habere, Varro
Bimarco

     {%τρόπων τρόπους qui non modo ignorasse me%}
     {%clamat, sed omnino omnis heroas negat%}
     {%nescisse. %}
45. Quod ludis pueri praesulis essent GLABRI ac depilis propter
aetatem, quos antiqui Romani LYDIOS appellabant, ut est in lib. I
Varronis De vita populi Romani, ideo Plautus in Aulularia

     {% tu istum gallum, si sapis, %}
     {%glabriorem reddes mihi quam vulsus Lydius <est>.%}
46. DEINSVPER. Sallustius Historiarum lib. I Sertorius, portis
turbam <m>orantibus et nullo, ut in terrore solet, generis aut
imperii discrimine, per calonum corpora ad medium quasi,
deinsuper stantium |manibus, in murum adtollitur.

47. SIFILARE (quod nos, vilitatem verbi evitantis, SIBILARE
dicimus: et est maledica vocis significatio vel contumeliosa
popularium, cum sifilationibus quis exploditur) a Graeco | ducere
originem invenimus. Huius rei auctor est venerabilis Homerus, id
est lib. XIIII Iliados

     {%ἀλλ' ὁ μὲν ὣς ἀπόλοιτο, θεὸς δὲ ἑσειφλώσειε.%}
48. NVBENTES veteri lege Romana asses III ad maritum venientes
solere pervehere atque unum, quem in manu tenerent, tamquam
emendi causa marito dare, alium, quem in pede haberent, in foco
Larium familiarium ponere, tertium, <quem> in sacciperione
condidisse<n>t, conpito vicinali solere reservare. Inde Vergilius
Georgicon lib. I

     {%teque sibi generum Tet<h>ys emat omnibus undis. %}
Quos ritus Varro lib. I De vita populi Romani diligentissime
percucurrit.

49. SECVNDVM non solum numeri est <et> ordinis vel prosperum,
quod plerumque positum legimus, sed etiam iuxta. Varro De vita
populi Romani lib. I Tullum Hostilium in Veliis, ubi nunc est
aedis deum Penatium; Ancum in Palatio, ad portam Mugionis,
secundum via<m> sub sinistra. Vergilius Georgicon lib. III

     {%pascuntur vero silvas et plena secundum %}
     {%flumina. %}
50. FORNVM et FORNACES dicuntur a FORMO, quod est calido: inde
FORCIPES, quod candens teneant ferrum; ut Vergilius lib. VIII

     {%versantque tenaci forcipe massam. %}
Varro De vita populi Romani lib. I cocula, qui coquebant panem,
primum sub cinere, postea in forno. Cuius utriusque vocabulum a
formo ductum, id est a caldore.

51. AERE DIRVTI appellabantur milites quibus propter ignominiam
stipendium, id est merces menstrualis aut annua, quae esset in
nummis aereis, subtrahebatur. Varro De vita populi Romani lib. II
stipendium appellabatur quod aes militi semenstre aut annuum
dabatur; cui datum non esset propter ignominiam, aere dirutus
erat.

52. NEGATIVS DVAS pro negativa una accipiendas Varro monstravit
De vita populi Romani lib. II qua abstinentia viri mulieresque
Romanae fuerint, quod a rege munera eorum noluerit nemo accipere.

53. TABERNAS non vinarias solum, ut nunc dicimus, sed omnes quae
sunt popularis usus auctoritas Romana patefecit. Varro De vita
populi Romani lib. II hoc intervallo primum forensis dignitas
crevit atque ex tabernis lanienis argentariae factae.

54. STATILINVM et STATANVM et FABOLINVM <puerilitatis> praesides
deos Varro Cato vel De liberis educandis <puerilitatis> affirmat
ali<i> Statano et Statilino, quorum nomina habent scripta
pontificis. Sic cum primo fari incipiebant, sacrificabant divo
Fabulino.

 XIII. INCIPIT DE GENERE NAVIGIORVM  

1. CELOX est navigium breve, dictum a celeritudine. Plautus in
Asinaria

     {%unde sumam? Quem | intervortam? Quo hanc celocem conferam?
     %}
Idem in Captivis

     {%vidi in publica celoce ibidem illum adulescentulum. %}
Idem in Poenulo

     {%obsecro hercle, operam celocem hanc mihi, ne corbitam
     date. %}
Turpilius Lemniis

     {%remulis sensim celox ab oppido processerat. %}
Varro Hercules, tuam Fidem

     {%procella frigida † arte obruat celocem. %}
Idem Bimarco

     {%nautae remivagam movent celocem. %}
2. CORBITA est genus navigii tardum et grande. Plautus in Poenulo

     {%tardiores quam corbitae sunt et in tranquillo mari. %}
Idem in eadem

     {%obsecro hercle, operam celocem hanc mihi, ne corbitam
     date. %}
Lucilius Satyrarum lib. XV

     {%multa homines portenta in Homeri versibus ficta%}
     {%monstra putant; quorum in primis Polyphemus ducentos %}
     {%Cyclops longus pedes et porro huic maius bacillum%}
     {%quam malus navi e corbita maximus ullast. %}
3. HORIA dicitur navicula piscatoria. Plautus in Rudente

     {%salute horiae, mari fluctuoso. %}
Idem in eadem

     {%mea opera, labore et rete et horia %}
4. CERCYRVS navis est Asiana pergrandis. Plautus in Sticho

     {%dum percontor portitores, ecquae navis venerit%}
     {%ex Asia, negant venisse, conspicatus sum interim %}
     {%cercyrum, quo ego me maiorem non vidisse censeo. %}
Lucilius Satyrarum lib. VIII

     {%verum flumen uti, atque ipso divortio ***%}
     {%<il>igneis pedibus cercyrum † concurret aequis. %}
Idem lib. XIIII

     {%ad regem legatus Rhodum, Ecbatanam ac Babylonem %}
     {%ibo; cercyrum sumam. %}
Plautus Mercatore

     {%aedificat navem cercyrum et merces emit. %}
5. LEMBVS, navicula brevis piscatoria. Accius Deiphobo

     {%eo ante nocte hesterna, retia ut proveherem et statuerem,
     %}
     {%forte aliquanto solito lembo sum progressus longius. %}
Turpilius Leucadia

     {%<h>ortari nostros c<o>epi ilico ut celerent lembum. %}
Idem Lemniis

     {% lembi redeuntes domum %}
     {%duae ad nos certa<ti>m adcelerarunt ratem. %}
Vergilius Georgicon lib. I

     {% quam qui advorso vix flumine lembum %}
     {%remigiis subigit. %}
Sisenna Historiarum Lib. III Otacilium legatum cum scaphis ac
lembis.

Plautus Mercatore

     {%dum haec aguntur, lembo advehitur tuus pater pauxillulo.
     %}
6. MYOPARO est navicula piratarum. M. Tullius De republica lib.
III nam cum quaereretur ex eo, quo |scelere inpulsus mare haberet
infestum uno myoparone: eodem, inquit, quo tu orbem terrae.
Sallustius Historiarum lib. III et forte in navigando cohors una
grandi phaselo vecta a ceteris deerravit; marique placido a
duobus praedonum myoparonibus circumventa. Sisenna Historiarum
lib. IIII navisque triginta biremis, totidem myoparonas.

7. PHASELVS, navigium Campanum. Varro Desultorio, περὶ τοῦ
γράφειν

     {%alius domini delicias phaselon actum%}
     {%tonsillae litore mobilem flictae solvit. %}
Sallustius Historiarum lib. III et forte in navigando cohors una,
grandi phaselo vecta, a ceteris deerravit. Sisenna Historiarum
lib. IIII prores actuariae, trabicae ac phaseli primo.

8. LENVNCVLVS, navigium piscatorium. Sallustius Historiarum lib.
<II> primo incidit forte per noctem in lenunculum piscantis.

9. ACTVARIAE, naviculae celeres, dictae quod | cito agi possint.
Sallustius Historiarum lib. II ad hoc pauca piratica actuaria
navigia. Sisenna Historiarum lib. III quibus occisis actuarias ad
viginti navis, item conplures onerarias incendunt.

10. LINTRES, naves fluminales. Vergilius Georgicon lib. I

     {%Cavat arbore lintres. %}
11. SCAPHAE sunt naviculae quae maiores naves consecuntur.
Sallustius Historiarum lib. III eum atque Metrophanen senatus
magna industria perquirebat, cum per tot scaphas, quas ad ostia
cum paucis fideis percunctatum miserant.

12. CODICARIAS naves etiamnunc consuetudo appellat eo, quod in
fluminibus sint usui. Sallustius Historiarum lib. IIII quam
maximis itineribus per regnum Ariobarzanis contendit ad flumen
Euphraten, qua in parte Cappadocia ab Armenia diiungitur; et
quamquam ad <D> naves codicariae, occulte per hiemem fabricatae,
aderant. Varro De vita populi Romani lib. III quod antiqui pluris
tabulas coniunctas codices dicebant; a quo in Tiberi navis
codicarias appellamus.

13. PRISTIS, navigii genus, a forma pristium marinarum, quae
longi corporis sunt, sed angusti. Clodius Rerum Romanarum lib.
XII quinque pristis; navigium ea forma a marina belua dicta est.

Vergilius lib. V

     {%velocem Mnestheus agit acri remige pristim. %}
Et

     {%frons hominem praefert; in pristim desinit alvus. %}
14. CVMBA. Afranius Excepto

     {%tum conscendo cumbam interibi loci piscatoriam; %}
     {%venio; iacitur anchora; inhibent leniter. %}
M. Tullius De officiis lib. III cumbarum ante pedes multitudo.
pro se quisque quod ceperat adferebat.

15. ONERARIAS, de oneribus tardas. Sisenna Historiarum lib. III
quibus occisis actuarias ad viginti naves, item conplures
onerarias incendunt.

16. ANQVINAE vincla quibus antemnae tenentur. *** <ANCHORAE>.
Lucilius

     {%armamenta tamen malum, velum, omnia servo; %}
     {%funis enim praecisus cito atque anchora soluta. %}
17. PROSVMIA, navigii genus. Caecilius Meretrice

     {%Cypro gubernator propere vertit prosumiam. %}
Idem Aethrione

     {%de nocte ad portum sum provectus prosumia. %}
 XIIII. INCIPIT DE GENERE VESTIMENTORVM  

1. TVNICA est vestimentum sine manicis. Titinius Veliterna

     {% tunica et togula obun<c>tula%}
     {%adimetur, pannos possidebit fetidos. %}
Cicero in Catilinam manicatis ac talaribus tunicis. Vergilius

     {%et tunicae manicas et habent redimicula mitrae. %}
Titinius Quinto

     {% <t>ogis cum candidis, %}
     {%tunicis sordidis syntecticis. %}
Plautus Pseudulo

     {%manuleatam tunicam habere hominem addecet. %}
Et idcirco manuleatam adde, ne inproprie uteretur. Lucilius
Satyrarum lib. I

     {%praetextae ac tunicae, Lydorum opus sordidum omne. %}
Idem lib. XV

     {%scit po<i>eticon esse, videt tunica <m> et toga quid sit.
     %}
Varro Meleagris cum etiam Thais Menandri tunicam demissam
habe<a>t ad talos. Ennius probro Carthaginiensium

     {%tunicatam iuventutem %}
voluit dicere. Varro Modio quam istorum, quorum vitreae togae |
ostentant tunicae clavos.

2. CALAVTICA est tegmen muliebre quod capiti innectitur. M.
Tullius In Clodium tune, cum vincirentur pedes fasceis, cum
calauticam capiti accommodares?

3. PAENVLA est vestis quam supra tunicam accipimus. Pomponius
Pannuceatis

     {% paenulam in caput %}
     {%induce, ne te noscat. %}
Lucilius Satyrarum lib. XV

     {%paenula <m>, si quaeris, cantherius, servus, segestre%}
     {%utilior mihi quam sapiens. %}
Varro Virgula divina non quaerenda est homini, qui habet
virtutem, paenula in imbri.

4. AVL<A>EA genus vestis peregrinum. Varro De vita populi Romani
lib. III quot ex hereditate Attalica aul<a>ea, clamydes, pallae,
plagae, aurea. Vergilius Georgicon lib. III

     {%purpurea intexti tollant aul<a>ea Britanni. %}
Et est tamquam paludamentum barbarici habitus militaris.

5. PLAGAE, grande linteum tegmen quod nunc TORALE vel LECTVARIAM
SYNDONEM dicimus; quarum diminutivum est PLAGVLAE. Varro De vita
populi Romani lib. III clamydes, plagae, vasa aurea.

6. STOLAM veteres non honestam vestem solum, sed etiam omnem quae
corpus tegeret. Ennius Telepho

     {%cedo et caveo cum vestitus, squalida saeptus stola. %}
Idem in eadem

     {%regnum reliqui septus me<n>dici stola. %}
Varro Cosmotoryne, Περὶ φθορᾶς κόσμου mulieres, aliam cerneres
cum stola <h>olo<po>rphyro. Idem Eumenidibus

     {%partim venusta muliebri ornat stola. %}
7. PALLA est honestae mulieris vestimentum, hoc est
tunicopallium. Plautus in Menaechmis

     {%pallam ad phrygionem fert confecto prandio. %}
Lucilius Satyrarum lib. XV

     {%cum tecum est, quidvis satis est; visuri alieni %}
     {%sint homines, spiram, pallas, redimicula promit. %}
Vergilius Aeneidos lib. I

     {%pallam signis auroque rigentem. %}
8. STROPHIVM est fascea brevis quae virginalem horrorem cohibet
papillarum. Turpilius Philopatro

     {%me miseram, quid agam? Inter vias epistula excidit mihi!
     %}
     {%Infelix inter tuniculam ac strophium conlocaram. %}
M. Tullius in Clodium cum strophio adcurate praecingerere.
Plautus in Aulularia

     {%pro illis corcotis, strophi<i>s, sumptu uxorio. %}
Varro Sesqueulixe

     {%suspendit Laribus †marinas † mollis pilas, %}
     {%reticula ac strophia. %}
9. ABOLLA, vestis militaris. Varro Cosmotoryne, Περὶ φθορᾶς
κόσμου

     {% toga tracta est %}
     {%et abolla data est. Ad turbam abi<i>, %}
     {%fera militia <in> munera belli %}
     {%ut praestarem. %}
10. SAGVM, vestimentum militare. Sallustius Historiarum lib. II
occurrere duci et proelium accendere; adeo uti Metello in sagum,
Hirtuleio in brachium tela venirent. Vergilius lib. VIII

     {%virgatis lucent sagulis. %}
M. Tullius Ad Caesarem iuniorem lib. I pridie nonas Februarias
cum ad te litteras mane de | dissem, descendi ad forum sagatus,
cum reliqui consularis togati vellent descendere. Varro Virgula
divina

     {%cum neque aptam mollis umeris fibulam sagus ferret. %}
Sisenna Historiarum lib. III senatus auctoritate saga sumunt.

11. PALVDAMENTVM est vestis quae nunc clamys dicitur. Sallustius
Historiarum lib. III et eodem tempore Lentulus, duplici acie
locum editum multo sanguine suorum defensans, postquam ex
sarcinis paludamenta ostentari et delectae cohortes intellegi
coepere. M. Tullius Ad Caesarem iuniorem lib. II Antonius demens
ante lucem paludatus.

12. CHLAMYS, quod supra. Vergilius Aeneidos lib. IIII

     {%Sidoniam picto c<h>lamydem circumdata limbo. %}
Varro Hercule Socratico cubo in Sardianis tapetibus; clamidas et
purpurea amicula.

13. REGILLA vestis diminutive a regia dicta, ut et BASILICA.
<Plautus in Epidico>

     {%<quid erat induta?> An regillam <tuniculam> indu<cu>lam an
     mendiculam? %}
Varro Papia Papae, Περὶ ἐγκωμίων

     {%collum procerum fictum levi marmore%}
     {%regilla tunica <m> diffingitur purpura. %}
14. RALLA, vestis dicta a raritate. Plantus in Epidico

     {%tunicam rallam, tunicam spissam. %}
15. RICA est quod nos SVDARIVM dicimus. Plautus in Epidico

     {%rica<m>, basilicum aut exoticum. %}
Serenus Opusculo lib. I

     {%aut zonulam aut acum aut ricam. %}
Novius P<a>edio

     {%molucinam, crocotam, cyridotam, ricam, ricinum. %}
Lucilius Satyrarum lib. II

     {%chyrodyti aurati, ric<a>e, t<h>oracia, mitrae. %}
Turpilius Hetaera

     {%ducit me secum. Postquam ad aedem venimus, %}
     {%veneratur deos. Interea aspexit virginem%}
     {%ibi stantem, in capite riculam indutam o <n>strinam. %}
Varro Prometheo libero aliae mitram ricinam aut mitram Mel
<l>itensem.

16. CAESICIVM linteolum dicitur purum et candidum, a caedendo,
quod ita ad candorem perveniat vel quod oras circumcisas habeat.
Plautus in Epidico

     {%linteolum caesicium. %}
17. INDVSIVM est vestimentum quod corpori intra plurimas vestes
adhaeret, quasi INTVSIVM. Plautus | in Epidico

     {%indusiata, patagiata, ca<l>tulam aut crocotulam. %}
18. PATAGIVM, aureus clavus qui pretiosis vestibus inmitti solet.
Plautus Epidico

     {%indusiata, patagiata. %}
Naevius Lycurgo

     {%pallis, patagi<i>s, crocotis, malacis mortualibus. %}
19. SVPPARVM est linteum femorale usque ad talos pendens, dictum
quod subtus appareat. Plautus in Epidico

     {%supparum aut subnimium est, ricam, basilicum aut exoticum.
     %}
Novius P<a>edio

     {%«supparum purum, Vel <l>iense <m> interim». «Escam meram!»
     %}
Afranius Epistula

     {% tace. %}
     {%Puella non sum, supparo si induta sum? %}
Varro Eumenidibus

     {% hic indutus supparum%}
     {%coronam ex auro et gemmis fulgentem gerit. %}
20. EXOTICVM dicitur peregrinum. Plautus in Epidico

     {%basilicum aut exoticum. %}
21. PLVMATILE, aut clavatum aut ex plumis factum. Plautus in
Epidico

     {%cumatile aut plumatile. %}
22. MOLVCINA vestis a mollitie dicta. Novius Paedio

     {%molucinam, crocotam, cyridotam, ricin <i>um. %}
23. AMPHITAPOE vestes dicuntur utrimque habentes villos. Lucilius
Satyrarum lib. I

     {%psilae atque amphitapi villis ingentibus molles. %}
Idem lib. VI

     {%pluma atque amphitapoe et si aliud quid deliciarum.%}
Varro Manio alterum bene acceptum dormire super amphitapo bene
molli.

24. TOGA non solum viri, sed etiam feminae utebantur. Afranius
Fratri<i>s

     {%et quidem prandere stantem nobiscum, incinctam toga <m>.
     %}
Varro De | vita populi Romani lib. I praeterea quod in lecto
togas ante habebant. Ante enim olim toga |fuit conmune
vestimentum et diurnum et nocturnum et muliebre et virile.

25. LAENA, vestimentum militare, quod supra omnia vestimenta
sumitur. Vergilius Aeneidos lib. IIII

     {%Tyrioque ardebat murice laena. %}
26. MERETRICES apud veteres subcinctiore veste utebantur.
Afranius Excepto

     {%«meretrix cum veste longa?» «Peregrino in loco %}
     {%solent tutandi causa sese sumere». %}
27. CARBASVS, pallium quo Fluvii amiciuntur vel opulentiae causa,
ut sericum, aut lino tenui. Vergilius lib. VIII

     {% eum tenuis glauco velabat amictu%}
     {%carbasus. %}
Idem lib. XI

     {%tunc croceam clamydemque sinusque crepantis %}
     {%carbaseos fulvo in nodum collegerat auro. %}
M. Tullius In Verrem, de suppliciis tabernacula carbaseis intenta
velis conlocabat. Varro De vita populi Romani lib. IIII eadem
postea carbasineo magis ut pellibus tegerentur.

28. TOGA <E> PRAETEXTA, insigne Romanum, quod supra tunicas
honorati quique sumunt. M. Tullius De suppliciis sententiae
dicendae locum, togam praetextam, sellam curulem, ius imaginis ad
memoriam posteritatemque prodendam.

29. LIMBVS, ut adnotatum invenimus, muliebre vestimentum, quod
purpuram in imo habet. Plautus in Aulularia

     {%textores limbolarii, arcularii. %}
30. FLAMMEVS, vestis vel tegmen quo capita matronae tegunt.
Plautus in Aulularia

     {%flammarii, v<i>olarii, cariarii%}
31. RICINIVM, quod nunc MAFORTIVM dicitur, palliolum femineum
breve. Varro Ταφῇ Μενίππου nihilo magis dicere muliebre quam de
muliebri ricinio, pallium simplex. Idem De vita populi Romani
lib. I et quo mulieres in adversis rebus ac luctibus, cum omnem
vestitum delicatiorem ac luxuriosum postea institutum ponunt,
ricinia sumunt.

32. RETICVLVM, tegmen capitis muliebre. Varro Sesqueulixe

     {%suspendit Laribus †marinas † mollis pilas, %}
     {%reticula ac strophia. %}
33. TAPETE, tegmen unite pictum de coloribus variis. Varro
Hercule Socratico in omnibus rebus bonis cotidianis, cubo in
Sardi <ni>ani <bu>s tapetibus. Vergilius lib. VIIII

     {% qui forte tapetibus altis%}
     {%extructus toto proflabat pectore somnum. %}
Turpilius

     {%glabrum tapete. %}
34. CVLCITA. Cicero Tusculanarum lib. III <I> eripiamus huic
aegritudinem. Quomodo? Conlocemus in culcita plumea; psaltriam
adducamus.

35. SVBVCVLA. Varro De vita populi Romani lib. I posteaquam binas
tunicas habere coeperunt, instituerunt vocare subuculam et
indusium.

36. CAPITIA, capitum tegmina. Varro De vita populi Romani lib. I
tunicas neque capitia neque strophia neque zonas. Idem in eodem
neque id ab orbita matrum familias instituti, quod eae pectore ac
lacertis erant apertis nec capitia habebant. Haec et CAPITVLA
appellavit.

37. ENCOMBOMATA et †PARNACIDIS, genera vestium puellarium. Varro
Cato vel de liberis educandis ut puellae habeant potius in
vestitu | clamydas, encombomata ac † parnacidas quam togas.

 XV. INCIPIT DE GENERE VASORVM VEL POCVLORVM  

1. AVLA <vel OLLA>, quam nos OLLAM dicimus. Et est capacissimum
vas. Plautus in Amphitryone

     {%optumo iure infringatur aula cineris in caput. %}
Varro Gerontodidascalo sed simul manibus trahere lanam nec non
simul oculis observare ollam pultis ne aduratur. Idem Bimarco
Vulcanum nexu <m> nov<a>e lagoenae ollarum figura<n>tes
precantur.

2. MATELLA, aquarium vas. Plautus in Amphitryone

     {%ne tu postules matulam unam tibi aquae infundi in caput.
     %}
Varro Endymionibus divitum apothecas Chias ad communem revocat
matellam. Idem Manio lecto strato matella<m>, lucerna<m>, ceteras
res esui usuique prae se portant.

3. MORTARIVM, in quo teruntur quae solvenda sunt. Plautus in
Aulularia

     {%cultrum, securim, pistillum, mortarium. %}
4. PELVIS, sinus aquarius in quo varia perluuntur, unde ei nomen
est. Laberius Virgine

     {%amore cecidi, tamquam blatta in pelvim. %}
Caecilius in Feneratore

     {%pelvim sibi poposcit. %}
5. FIDELIA, Samium vas ad usus plurimos. Plautus Aulularia

     {%mulsi congialem plenam faciam tibi fideliam. %}
6. PATELLA. Varro Eumenidibus patella esurienti posita provocat
Neapolitanas piscinas. Idem | Manio quocirca oportet bonum civem
legibus parere, deos colere, in patellam dare μικρὸν κρέας.

7. CVPAS et TINAS. Varro De vita populi Romani lib. I
antiquissimi in conviviis utres vini primo, postea tinas ponebant
(id est minoris longi<tudinis>, cum operculo) a<u>t cupas,
tertio amphoras.

8. VRNVLA est vas aquarium. Varro De vita populi Romani lib. I
item ex aere, ut urnulae, aquales, matulae, sic cetera s<unt>.

9. CADI, vasa quibus vina conduntur. Lucilius lib. XVIII

     {%milia ducentum frumenti tollis medimnum, %}
     {%vini mille cadum. %}
Vergilius Aeneidos lib. I

     {%vina bonus quae deinde cadis onerarat Acestes. %}
Varro De vita populi Romani lib. III<I> Hortensius supra decem
milia cadum heredi reliquit.

10. VRNARIVM. Varro Ταφῇ Μενίππου sed quae necessitas te iubet
aquam effundere domi tuae? Si vasa habes pertusa, plumbum non
habes? Ad quam rem nobis est confluvium? Ad quam rem urnarium?

11. POLYBRVM, quod Graeci χέρνιβα, nos TRVLLAM vocamus. Livius

     {%argenteo polybro, aureo eglutro. %}
Fabius Pictor lib. XVI aquam manibus pedibusque dato, polybrum
sinistra manu teneto, dextera vasum cum aqua.

12. SIMPVIVM. Varro Est modus matulae, Περὶ μέθης non vides ipsos
deos, si quando volunt gustare vinum, derepere ad hominum fana?
Et tamen tum ipsi illi Libero sinpuio vinitari?

13. LINE <A>S, vasi genus. Afranius Fratriis

     {%labella, lines. %}
Laberius in Cophino

     {% cum provincias %}
     {%dispoliavit, columnas monolit<h>as, labella, lines. %}
14. OBBA, poculi genus vel ligneum vel ex sparto. Varro Est modus
matulae dolia atque apothecas tricliniares, Melicas, Calenas
obbas et Cumanos calices. Idem Epistula ad Marull <i>um utrum
meridie an vesperi libentius ad obbam accedas, locus, actus,
adventus declarabit.

15. CANTHARVS. Vergilius in Bucolicis

     {%et gravis attrita pendebat cantharus ansa. %}
16. DOLIA, vasa grandia quibus vinum reconditur. Varro Est modus
matulae dolia atque apothecas tricliniares, Melicas, Calenas.
Idem Manio haec adventoribus accedunt: cellae, claves, claustra,
carnaria, dolia.

17. ALABASTER. Cicero Academicorum lib. II quibus etiam alabaster
plenus unguenti putre esse videtur.

18. SCYPHVS. Vergilius

     {%et sacer inplevit dextram scyphus. %}
19. BATIOLA. Plautus Colace

     {%batiolam auream octo pondo habebat; accipere noluit. %}
20. CALICES. Varro Est modus matulae apothecas tricliniares,
Melicas, Calenas obbas et Cumanos calices. Cicero Tusculanarum
lib. III quid? Huic calix mulsi inpingendus est, ut plorare
desinat?

21. CYMBIA. Vergilius lib. V

     {%cymbiaque argento <perfecta> atque aspera signis. %}
Varro De vita populi Romani lib. I item erant vasa vinaria: sini,
cymbia, culignae, paterae, guti, sextarii, simpuvium.

22. CRATERAS, vasa vini. Vergilius Aeneidos lib. I

     {%<crateras magnos statuunt *** VII>%}
     {%crateras laeti statuunt et vina coronant. %}
23. CRATERES, vasa olearia. Vergilius in Bucolicis

     {%craterasque duo statuam tibi pinguis olivi. %}
Et Aeneidos lib. VI

     {%fuso crateres olivo. %}
24. ORCAE. Varro De re rustica lib. I saepe, ubi conditum vinum
novum, orcae in Hispania fervore musti ruptae.

25. NASSITERNA, vas aquale. Varro De re rustica lib. I ut ex aere
aenea, urceos, nassiternam, item alia.

26. CATINVS. Varro De re rustica lib. I promendum id frumentum
quod curculiones ex <s>esse incipiunt: id enim cum promptum est,
in sole ponere oportet aquae catinos, quod eo conveniunt, ut ipsi
se necent. | Idem De vita populi Romani lib. I dicuntur enim
patellae, salini, acetabula, catini, patinae.

27. CALAMISTRVM, fistula brevis, qua cirri contine<n>tur. Cicero
in Oratore removebitur omnis insignis ornatus quasi margaritarum,
ne <c> calamistri quidem adhibebuntur.

28. CARCHESIA, genera poculorum. Vergilius Aeneidos lib. V

     {%hic duo rite mero libans carchesia baccho. %}
Et Georgicon lib. IIII

     {%mater, cape M<a>eonii carchesia bacchi. %}
Alias summa pars mali, id est foramina quae summo mali funes
recipiunt. Lucilius

     {%tertius hinc mali superat carchesia summa. %}
Catullus Veronensis

     {%lucida qua splendent carchesia mali. %}
29. HIRNEA, vas vinarium. Plautus in Amphitryone

     {%cadus erat vini: inde inplevi hirneam %}
30. MIXTARIVM, quo miscemus. Lucilius lib. V

     {%urceus haud longe Gemino, mixtarius Paulo. %}
31. CALPAR nomine antiquo dolium. Varro De vita populi Romani
lib. I quod, antequam nomen | dolii prolatum, cum etiam id genus
vasorum CALPAR diceretur, id vinum CALPAR appellatum.

32. TRVLLEVM, quo manus perluuntur. Varro De vita populi Romani
lib. I itaque ea sibi modo ponere ac suspendere quae utilitas
postularet: trulleum, matellionem, pelvim, nassiternam, non quae
luxuriae causa esse<nt> parata. Et urceolum aquae manale vocamus,
quod eo aqua in trulleum effundatur. Vnde manalis lapis
appellatur in pontificalibus sacris, qui tunc movetur cum pluviae
exoptantur. Ita apud antiquissimos manale sacrum vocari quis non
noverit? Vnde nomen illius.

33. ARMILLVM, urceoli genus vinarii. Varro De vita populi Romani
lib. I etiamnunc pocula quae vocant CAPVL<L>AS ac CAPIDES, quod
est poculi genus, item ARMILLVM, quod est urceoli genus vinarii.

34. SINVM et GALEOLAS, vasa sinuosa. Vergilius in Bucolicis

     {%sinum lactis et haec te liba, Priape, quotannis %}
     {%expectare sat est. %}
Varro De vita populi Romani lib. I ubi erat vinum in mensam
positum aut galeola aut sinu.

35. LEPISTAE. Varro De vita populi Romani lib. I ut fere habent
aeneum illi, qui venditant oleum. Lepistae | etiamnunc Sabinorum
fanis pauperioribus plerisque aut fictiles sunt aut aeneae.

36. CRETERRA est quam nunc SITVLAM vocant. Naevius Lycurgo

     {%nam ut ludere laetantis inter se vidimus %}
     {%praeter amnem, creterris sumere aquam ex fonte. %}
Varro De vita populi Romani lib. III ad Sybaritanam praedam, in
qua sunt tripodes, creterrae, ananc<a>ea, opera nobilium
toreutarum. | Cicero De deorum natura lib. II

     {%in medioque sinu fulgens creterra relucet. %}
 XVI. <INCIPIT DE GENERE CALCIAMENTORVM >  

* * *

 XVII. INCIPIT DE <GENERE VEL> COLORE VESTIMENTORVM  

1. CVMATILIS aut marinus aut caeruleus; a graeco tractum, quasi
fluctuum similis; fluctus enim graece cymata dicuntur. Titinius
Setina

     {%et quem colos cumatilis deceat? %}
Plautus in Epidico

     {%cumatile aut plumatile. %}
2. MOLOCHINVM, a graeco, color flori similis malvae. Caecilius
Pausimacho

     {%carbasina molochina ampelina. %}
Plautus in Aulularia institores molochini coloris molocinarios
appellavit.

3. INPLVVIATVS color, quasi fumato stilicidio inplutus, qui est
Mutinensis quem nunc dicimus. Plautus in Epidico

     {%inpluviata, ut istae faciunt vestimentis nomina. %}
4. CALTVLAM et CROCOTVLAM utrumque a generibus florum translatum,
a calta et a croco. Vergilius in Bucolicis

     {%pinguia luteola pingit vaccina calta. %}
Plautus in Epidico

     {%indusiatam, patagiatam, caltulam aut crocotulam. %}
Novius Paedio

     {%mollicinam, crocotam, cheridotam, ricam, ricinum. %}
Naevius Lycurgo

     {%pallis, patagiis, crocotis, malacis mortualibus. %}
Sed CALTVLAM Varro De vita populi Romani lib. I palliolum breve
voluit haberi caltula est palliolum praecinctui, quo nudae infra
papillas praecinguntur; quo mulieres nunc et eo magis utuntur,
postquam subuculis desierunt.

5. CERINVM, a cerae colore. Plautus in Epidico

     {%plumatile aut cumatile, cerinum aut gerrinum. %}
6. FERRVGINEVM colorem ferri similem esse volunt; vere autem
ferrugineus color caeruleus est. Vergilius Georgicon lib. IIII

     {%et ferrugineos hyacinthos. %}
Plautus in Milite

     {%palliolum habeas ferrugineum: nam is colos thalassicust.
     %}
7. OSTRINAM, ab ostri colore, qui est subrubeus. Turpilius
Hetaera

     {% interea aspexit virginem%}
     {%iniectam in capite riculam indutam ostrinam. %}
Varro Eumenidibus

     {%aurorat ostrinum hic indutus supparum. %}
8. MVREX, color purpureus. Vergilius in Bucolicis

     {%ipse sed in pratis aries iam suave rubenti%}
     {%murice. %}
Et Aeneidos lib. IIII

     {%Tyrioque ardebat murice laena. %}
9. LVTEVS color proprie crocinus est. Vergilius in Bucolicis

     {%iam croceo mutabit vellera luto. %}
et Aeneidos lib. VII

     {%Aurora in roseis fulgebat lutea bigis%}
Varro Eumenidibus nam ut arquatis et lutea quae non sunt et quae
sunt lutea videntur; sic insanis sani et furiosi esse videntur
insani. Idem Modio sed Cynicis involucrum et pallium luteum non
est.

10. CROCOTA, crocei coloris vestis. Plautus in Aulularia

     {%cum incedunt infectores corcotarii. %}
11. VIOLACIA, a violae colore. Plautus in Aulularia

     {%flammarii, violarii, cariarii. %}
12. PVLLVS color est quem nunc Spanum vel nativum dicimus. Varro
De vita populi Romani lib. III ut dum supra terram essent,
riciniis lugerent, funere ipso, ut pullis palliis amictae.

13. ANTHRACINVS, color niger, a Graeco anthraces enim Graece
carbones latine appellantur et est lugentium vestis. Varro De
vita populi Romani lib. III propinquae adulescentulae etiam
anthracinis, proxumae amiculo nigello, capillo demisso
sequerentur luctum.

 XVIII. INCIPIT DE GENERIBVS CIBORVM VEL POTIONVM  

1. SPARAGOS. Varro Virgula Divina oleum in lucubrationem
servabimus, melius quam in sparagos totam lecythum evertamus.

2. BLITVM, olus leve. Varro Eumenidibus Empedocles natos homines
ex terra ait ut blitum.

3. LAPATIVM. Varro Modio hanc eandem voluptatem tacitulus taxim
consequi lapatio et tisana possum.

4. MENAE. M. Tullius De finibus bonorum et malorum lib. II qui
enim voluptates ipsas contemnunt, eis licet dicere se acipenserem
maenae non anteponere.

5. ACIPENSER, piscis genus. Cicero Tusculanarum lib. III et si
quem tuorum adflictum maerore videris, huic acipenserem potius
quam aliquem Socraticum libellum dabis?

6. NASTVRCIVM. Cicero Tusculanarum lib. V quos negat ad panem
adhibere quicquam praeter nasturcium.

7. MARISCAE. Varro De re rustica lib. I ut nuces graecae ac
mariscae fici.

8. OCINVM, quod ocimum dicimus. Varro De re rustica lib. I primum
ocinum, farraginem, viciam, novissime | faenum secari. Ocinum
dictum a graeco verbo ὠκέως, quod valet cito, similiter quod
ocimum in horto.

9. LOPADES, genus concae marinae. Plautus Parasito Medico

     {% addite%}
     {%lopades, ecinos, ostreas. %}
10. MVRRINA, potio confecta. Varro Anthropopoli non modo vinum
dare, sed etiam, ut Plautus ait, murrinam, passum, defritum.
Varro De vita populi Romani lib. I tum autem murrinam loram
dicebant in vindemia, cum expressissent acinis mustum et
folliculos in dolium coniecissent.

11. PORTVLACA. Varro Disciplinae lib. VIII manducata portulaca
cito tollit.

12. LORA, confectae potionis genus, grandaevis aptum. Varro De
vita populi Romani lib. I antiquae mulieres maiores natu bibebant
loram aut sapam aut defretum | aut passum, quam murrinam quidem
Plautus appellare solet.

13. SAPA, quod nunc mellacium dicimus, mustum ad mediam partem
decoctum. Varro De vita populi Romani lib. I sapam appellabant
quod de musto ad mediam partem decoxerant; defretum, si ex duabus
partibus ad tertiam redegerant defervefaciendo.

14. PASSVM. Varro De vita populi Romani lib. I passum nominabant,
si in vindemia uvam diutius coctam legerent eamque passi essent
in sole aduri.

15. MORIOLAM. Varro De vita populi Romani lib. I vino addito
loram, passum vocare coeperunt; moriolam nominabant, quod ex uvis
expressum erat passum et ad folliculos reiculos et vinacia ea
dicebant | sapam.

16. TVRVNDAM, ut libum, sacrum quoddam ex farre genus panificii.
Varro Cato vel De liberis educandis alii adferunt libum ac
turundam.

 XIX. INCIPIT DE GENERE ARMORVM  

1. CATAPVLTA, iaculum celer vel sagitta. Plautus in Curculione

     {%atque ita te nervo torquebo ut catapultae solent. %}
Titinius in Setina

     {%quem procul aspexit, inmittier, %}
     {%voluit, revortit, quoniam catapulta volat. %}
Plautus in Captivis

     {%nam meus est ballista pugnus; cubitus catapulta est mihi.
     %}
Novius †Pacevo †

     {%ut sole horrescit cerea † castra crebro catapulta inpulit.
     %}
Lucilius Satyrarum lib. V

     {%custodem classis catapultas, tela, sarisas. %}
Sisenna Historiarum lib. III praeterea catapultas sedecim,
quattuor ballistas, viginti plaustra scorpiis ac minoribus
sagittis onusta. Varro De vita populi Romani lib. III nam postea
C. Lutatio consuli ad <A>egatis insulas, cum ipse catapulta ictus
esset.

2. VELES, levis armatura. Titinius Barbato

     {% ita spurius %}
     {%animatur in proelium veles, eques recipit se %}
     {%neque ferit quemquam hostem. %}
Sallustius in Iugurtae bello cumque his permixti velitis. Varro
Ἀλλ' οὐ μενεῖς, περὶ φιλαργυρίας

     {%quem secuntur cum rutundis velitis leves parmis. %}
3. RORARII appellabantur milites qui, antequam congressae essent
acies, primo non multis iaculis inibant proelium; tractum quod
ante maximas | pluvias caelum rorare incipiat. Lucilius Satyrarum
lib. VII

     {%quinque hastae, aureolo cinctu rorarius veles. %}
Idem lib. X

     {%pone paludatus stabat rorarius velox. %}
Varro De vita populi Romani lib. III RORARI<I> appellati quod
imbribus fere primum rorare incipit.

4. ANTESIGNANORVM proprietas aperta est. Ἀλλ' οὐ μενεῖς, περὶ
φιλαργυρίας

     {%quem secuntur cum rutundis velitis leves parmis, %}
     {%antesignani quadratis multis insignibus tecti. %}
5. FVNDITORES sunt qui fundis magis dimicant. Sallustius in
Iugurtae bello ipse cum expeditis cohortibus, dehinc funditorum
et sagittariorum delecta manu apud primos erat. Sisenna
Historiarum lib. III ac post armatos funditores et sagittarios
ponit.

6. GLANDIS est plumbum in modum glandis informatum. Sallustius in
Iugurtae bello pars eminus glande aut lapidibus pugnare.
Vergilius lib. VII

     {% pars maxima glandes %}
     {%liventis plumbi spargit. %}
7. SCORPIO est genus teli. Sallustius Historiarum lib. III quarum
una<m> epistula<m> forte cum servo nancti praedatores Valeriani
scorpione <m> in castra misere. Sisenna Historiarum lib. III
longius scorpios catapulta concitos.

8. TRAGVLA est hasta. Sallustius Historiarum lib. III avidissimis
atque promtis ducibus, ut Metellus ictu tragulae sauciaretur.
Varro Meleagris

     {%aut ille, cervum qui volabili currens %}
     {%sparo secutus tragulave traicit. %}
9. PVGIO est gladius brevis. Sallustius Historiarum lib. III at
Oppius, postquam orans nihil proficiebat, timide | veste tectum
pugionem expedire conatus a Cotta Vulcioque inpeditur.

10. ACLYDES, iacula brevia. Vergillus lib. VII

     {% teretes sunt aclydes illis%}
     {%tela, sed haec lento mos est aptare flagello. %}
11. ANCILE, scutum grande: unde etiam Numae arma et ANCILE
appella<n>tur. Vergilius lib. VII

     {%laevaque ancile gerebat. %}
12. <SPAROS> LANCEAE tela sunt non bellica. Sallustius in
Catilinae bello sed ex omni copia circiter pars quarta erat
militaribus armis instructa; ceteri, ut quemque casus armaverat,
sparos aut lanceas, alii praeacutas sudes portabant.

13. PHALERAE sunt bello ornamenta. Sallustius in Iugurtae bello
at si res <pos>tulet, hastas, vexillum, phaleras, alia militaria
dona. Vergilius lib. VIIII

     {%Euryalus phaleras Ramnetis et aurea bullis%}
     {%cingula. %}
14. PARMA est scutum breve. Sallustius Historiarum lib. IIII hi
locorum per <i>gnari et soliti nectere ex viminibus vasa
agrestia, ibi tum, quod inopia scutorum fuerat, ea arte se
quisque in formam parmae equestris armabat. Vergilius lib. VIIII

     {%ense levis nudo parmaque inglorius alba. %}
15. FERENTARI<I>, levis armatura, qui quibus opus esset auxilio
ferrent excursu levi, armis gravibus non impediti. Cato De re
militari inde partem equitatus atque ferentarios praedatum misit.
Sallustius in Catilinae bello postquam eo ventum est unde a
ferentariis proelium conmitti posset.

16. VERRVTVM est telum breve et angustum. Sallustius Historiarum
lib. III saxaque ingentia <e>t orbes axe | iuncti per pronum
incitabantur, axibusque eminebant in modum erici militaris
verruta binum pedum. Varro Ὄνος λύρας aut cervos, qui tibi mali
nihil fecerunt, verrutis. Ah, artem praeclaram!

17. CETRA, scutum breve. Vergilius lib. VII

     {%laevas cetra tegit. %}
18. PELTAE, scuta Amazonica. Vergilius lib. I

     {%ducit Amazonidum lunatis agmina peltis. %}
19. GAESA, telum Galliarum tenerum. Vergilius lib.VIII

     {% Alpina coruscat%}
     {%gaesa manu. %}
Varro De vita populi Romani lib. III qui gladiis cincti sine
scuto cum binis gaesis essent.

20. FALARICA, telum maximum. Vergilius lib. VIIII

     {%sed magnum stridens contorta falarica venit, %}
     {%fulminis acta modo. %}
Ennius

     {%quae valide veniunt falarica missa. %}
Et dictum hoc genus teli a FALIS, id est turribus ligneis.

21. SPARVM, telum agreste. Vergilius lib. XI

     {%agrestisque manus armat sparus. %}
Varro Meleagris

     {%aut ille, cervum qui volabili currens %}
     {%sparo secutus est tragulave traicit. %}
Sisenna Historiarum lib. III sparis ac lanceis eminus peterent
hostis.

22. BALLISTAE, saxa maiora et gravia quibus iaciuntur. Lucilius
lib. XXVIII

     {%quid fit? Ballistas iactans centenarias. %}
Sisenna Historiarum lib. IIII ballistas quattuor talentarias.

23. VENABVLVM, venantium telum latissimum a<c> ceteris acrius
longitudines <e>s<t>. Vergilius lib. VIIII

     {%supra venabula fertur. %}
Varro Ὄνος λύρας nempe sues silvaticos in montibus sectaris
venabulo aut cervos.

24. CONTI, hastae longiores et robustae. Vergilius | lib. VIIII

     {%ac duris detrudere contis. %}
25. MANIPVLI sunt manus militum vel collecti viri. Sisenna
Historiarum lib. III conmotus tamen et tempore singula constituit
et, sicut steterant, maniplos obverti iussit. Idem lib. IIII
<***manipl***>.

26. MATERE<S>, t<el>a gravia bellica. Sisenna Historiarum lib.
III Galli materibus ac lanceis configunt. Idem lib. IIII alii
materibus aut lanceis tamen medium perturbant agmen.

27. MALLEOLI, manipuli spartei pice contecti, qui incensi aut in
muros aut in testudines iaciuntur. Sisenna Historiarum lib. IIII
de quibus partim malleolos, partim fasces sarmentorum incensos
supra vallum frequentes.

28. CATAPHRACTAE. Sisenna Historiarum lib. IIII custodiae in muro
statuuntur cataphractarum. Sallustius Historiarum lib. IIII qui
praegrediebantur, equites cataphracti, ferrea omni<s> specie.

29. FALCES et <H>ARPAGAE, armorum genera murorum obpugnationi
apta. Sisenna Historiarum lib. IIII falces iniectas conminuunt;
pluteos propius conlocatos <h>arpagi <i>s deiciunt.

30. ANSATAE, iaculamenta cum ansis. Ennius lib. V

     {%ansatas mittunt de turribus. %}
31. CORYTI, leve missile in modum sagittarum. Vergilius

     {%corytique leves humeris et letifer arcus. %}
 XX. INCIPIT DE PROPINQVITATE  

1. CAESARES dicti qui caesa matre nascuntur.

2. AGRIPPAE, qui cum labore matris eduntur, | hoc est per pedes
contra naturam, non per caput, quasi ab aegro partu.

3. VOPISCVS, qui ex duobus conceptis uno abortu excluso ad partum
legitimum deducitur.

4. GLOS appellatur mariti soror atque item fratris uxor.

5. LEVIR dicitur frater mariti, quasi l<a>evus vir.

6. FRATRIAE appellantur fratrum inter se uxores.

7. AMITINI, fratrum maris et feminae filii.

8. PATRVELES, marium fratrum filii.

9. <CONSOBRINI quasi> consororini, ex duabus editi sororibus.

10. De quibus exempla multa sunt in antiquis auctoribus, et
maxime in Afranio et iuris vetustissimis scriptoribus.

