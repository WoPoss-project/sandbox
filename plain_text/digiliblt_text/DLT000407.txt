digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

Explanationes in bucolica Vergilii

Philargyrius / Philagrius

Correzione linguistica: Claudia Cuzzotti e Beatrice Strona

Codifica XML: Nadia Rosso

2016 digilibLT, Vercelli

Fonte: Iunii Philargyrii Grammatici Explanatio in Bucolica
Vergilii, in Appendix Seruiana. Ceteros praeter Seruium et
scholia Bernensia Vergilii commentatores continens, recensuit H.
Hagen, Hildesheim 1961, 1-189 (= G. Thilo et H. Hagen, Servii
grammatici commentarii III 2, Leipzig 1902).

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 I. IN NOMINE DEI SVMMI IN BVCOLICA PAVCA ORDINANTVR FONA.  

Virgilius in operibus suis secutus est diversos poetas, Homerum
in Aeneidis, Theocritum in Bucolicis, Hesiodum in Georgicis. Et
cum Georgica scriberet, traditur cotidie meditatus a mane
plurimos versus dictasse solitus ac per totum diem retractando ad
paucissimos redigere.

Tres modi locutionum sunt, quos characteras Graeci vocant, ἰσχνός
qui tenuis, μέσος qui moderatus, ἁδρός qui validus intellegitur.

Tribus modis carmen inducitur. Est enim modus dramaticos, est
exegematicos, est mictos. Dramaticos est, in quo personae
inducuntur, exegematicos qui et didascalicos dicitur, in quo
poeta solus loquitur, mictos est ex utroque constans.

Virgilius Maro Mantuanus parentibus modicis fuit ac praecipue
patre tenui. Quidam opificem figulum, plures magistri, quidam
viatoris. Initio mercennarium et silvis colendis ac apibus
recurandis operam dedisse tradiderunt. Natus est sub Gneio
Pompeio et Marco Licinio Crasso consule, Iduum octavo die in pago
qui Andes dicitur haut procul a Mantua. Praegnans autem mater
eius somniavit enixam se laurum ilico in speciem maturae arboris
refertaeque variis pomis ac floribus transfiguratam, et cetera
vidisse in somnis de eodem puero, quae hic non sunt.

Initia aetatis Cremonae transegit usque ad virilem, quam septimo
decimo anno a natali suo suscepit, evenitque, ut eo ipso die
Lucretius poeta decederet. A Cremona ad Mediolanum et inde paulo
post transiit ad urbem. Corporis statura fuit grandi, aquilino
colore, valitudine varia. Nam plerumque a stomacho ac dolore
capitis laborabat, sanguinem merum saepe reiecit neque minimae
libidinis in pueros proprios, sed proni amoris, quorum alterum
maxime dilexit Cebetem et Alexandrum, quem secunda Bucolicorum
ecloga Alexin appellat donatum sibi ab Asinio Pollione. Cetera
autem vita et animo et ore praeter avaritiam probus fuit. Vnde et
bona cuiusdam exsulantis offerente Augusto non sustinuerat
accipere. Ac si quando Romae, quo rarissime coibat, viseretur in
publico, sectantes demonstrantesque fugiebat in proximum tectum.
Habuitque domum Romae Esquiliis iuxta hortos Maecenatianos,
quamquam secessu Campaniae Siciliaeque plurimum uteretur.
Parentes iam grandis amisit, ex quibus patrem captum oculis et
duos fratres germanos Silonem inpuberem, Flaccum iam adultum,
cuius exitium sub nomine Daphnidis deflet. Inter cetera studia
medicinae quoque et maxime mathematicae operam dedit, egit et
causam apud iudices unam omnino, non amplius quam semel. Nam et
in sermone tardissimus ac paene indoctus. Sed poeticam adhuc
auspicatus in Ballistam, ludi magistrum, qui erat in Calabria, ob
infamiam latrociniorum coopertum lapidibus distichon fecit.
Distichon autem II versuum clausula, quam in poemate brevem
sententiam dicimus.



     {%Monte sub hoc lapidum tegitur Ballista sepultus:%}
     {%Nocte die tutum carpe, viator, iter.%}
     


Deinde catalepton et Priapea et epigrammata et diras, item Cirim
Culicem, cum esset annorum XVI. Cuius materia talis est: Pastor
fatigatus aestu cum sub arbore [pro calore] dormisset et serpens
ad eum proreperet, e palude culex provolavit atque inter duo
tempora aculeum fixit pastori. At ille continuo culicem contrivit
et serpentem interemit ac sepulcrum culici statuit et distichon
fecit:



     {%Parve culex, pecudum custos tibi tale merenti%}
     {%Funeris officium vitae pro munere reddit.%}
     


Scripsitque Bucolica rogatu consulum quorundam, per quos in sedes
suas et in agros rediit. Exorto enim civili bello inter Augustum
et Cassium, Brutum et Antonium, cuius copias contra Augustum
Cremonenses susceperunt, factum est, ut victor Augustus in eorum
agros veteranos deduci iuberet milites et non sufficiente agro
Cremonensium Mantuani quoque, in quibus erat poeta Virgilius,
maximam partem finium perdidissent eo, quod vicini Cremonensibus
fuerunt, sed Virgilius merito carminum fretus, amicitia quorundam
potentium et fama carminum commendatus, ab Augusto amissos agros
recepit et deinceps imperatoris familiari amore perfunctus est.

Virgilius in operibus diversos secutus est. In imitatione enim
Theocriti, poetae Siculi et Syracusani, scripsit Bucolica in
laudem Caesaris et principum ceterorum, per quos agri redditi
sunt, Asini scilicet Pollionis Alphenique Vari et Corneli Galli.
Scripsit Georgica in honorem Maecenatis, qui sibi mediocriter
adhuc ignoto opem tulit. Nam cum veterano centurioni resistere
ausus esset Virgilius, statim, ut miles, adprehendens gladium in
fugam coegit poetam. Quin finis persequendi non fuit, priusquam
in fluvium Virgilius se coniecisset et in alteram ripam
transnatasset. In Georgicis Hesiodum, qui de Ascra insula fuit.
Novissime scripsit Aeneida in honorem Caesaris, ut virtutes
Aeneae, ex cuius genere cupiebat esse, suo carmine ornaret,
Homerum secutus.

Bucolica triennio scripsit, quae et eo successu edidit, ut in
scena quoque per cantatores crebro recitarentur. Georgica septem
annis, Aeneida undecim annis scripsit.

Obtrectatores Virgilio numquam defuerunt nec mirum, nam nec
Homero quidem, eo quod pleraque ab Homero sumpsit. Vnde, cum
quosdam versus ad verbum transtulisset, conpilator veterum
diceretur. Sed hoc ipsum crimen sic defendere consuevit: Cur non
illi quoque eadem furta temptarent? Verum intellecturos, facilius
esse clavam Herculi extorquere de manu, quam Homero versum
subripere.

Virgilius anno Augusti vicesimo quinto Brundisi moritur Sentio
Saturnino et Lucretio Cinna consulibus. Ossa eius Neapolim
translata in II ab urbe miliario sepeliuntur titulo eiusmodi
superposito, quem ipse moriens dictaverat:



     {%Mantua me genuit, Calabri rapuere, tenet nunc%}
     {%Parthenope: cecini pascua rura duces.%}
     


Varius et Tucca Virgilii et Horatii contubernales poetae habentur
inlustres, qui Aeneidos postea libros emendaverunt, sub ea
conditione, ut nihil delerent.

Quoniam de auctore diximus, de ipso carmine dicendum. Quamvis
igitur multa alia inscriptione sub aliena sint prolata et Varius
sub nomine suo edidit, tamen Bucolica liquido Virgilii esse
minime dubitandum, praesertim cum ipse poeta tamquam hoc metuens
principium huius operis et in alio carmine suum esse testatus sit
dicendo:



     {%Carmina qui lusi pastorum audaxque iuventa,%}
     {%Tityre, te patulae cecini sub tegmine fagi.%}
     


Bucolica autem et dici et recte dici vel hoc indicio probari
suffecerat, quod eodem nomine apud Theocritum censeantur. Verum
ratio quoque monstranda est.

Tria genera pastorum sunt, qui dignitatem in Bucolicis habent,
quorum minimi caprarii, paulo honoratiores opiliones,
honoratissimi bucolici. Vnde igitur magis decuit pastorali
carmini nomen inponi, nisi ab eo gradu, qui fere apud pastores
excellentissimus est inventus?

Quaeri solet, unde originem ducit bucolicum carmen. Nonnulli a
Lacedaemoniis originem sumpsisse opinantur. Namque transgresso
Xerxe in Graeciam [rege Persarum], cum Spartanae virgines sub
hostili metu neque egredi urbem neque pompam chorumque colere
potuerunt † aramque Dianae de more exerceret urbe pastorum, ne
sine religione praeterirent, eundem usum inconditis cantibus
celebraverunt appellaveruntque Bucolicum a bubus. Alii ab Oreste
circa Siciliam vago id genus carminis Dianae redditum, sed ipsum
atque pastores dicunt, quo tempore de Scythia Taurica cum sorore
profugerat, subrepto numinis simulacro et lato in fasce lignorum.
Vnde et Fascelinam Dianam perhibent nuncupatam. Apud cuius aras
Orestes per sacerdotem eiusdem numinis Iphigeniam, sororem suam,
a parricidio fuerat expiatus. Alii Apollini νομίῳ, pastorali
scilicet Deo, qua tempestate Admeti boves paverat, alii Libero
Nympharum et Satyrorum et id genus numinum principi, quibus
placet rusticum carmen. Alii Mercurio, Daphnidis patri, pastorum
omnium principis. Alii in honorem Panos peculiariter scribi
putant. Plerique a Syracusanis primum conpositum. Quae cum omnia
dicantur, illud erit probatissimum, Bucolicorum carmen originem
ducere a priscis temporibus, quibus vita pastoralis exercebatur.

Quaeritur, quo ordine Virgilius sua carmina conposuerit. Et
merito non aliunde coepit nisi ab ea vita, quae prima in terris
fuit. Nam postea rura culta et postremum pro cultis terris bella
suscepta, quod videtur Virgilius in ipso ordine operum suorum
voluisse monstrare, cum pastores primo, deinde agricolas canit et
ad ultimum bellatores. Ergo incultam primum et pastoralem vitam
hominibus fuisse Bucolicis indicat, post necessarias mortalibus
fruges et usum agrorum inventum Georgicis ostendit, perinde
cupiditate possidendi extensione finium ad arma usque perventum
est.

Aut <quia> tres modi locutionum sunt, quos characteras Graeci
vocant: tenuis, moderatus, validus, credibile erit Virgilium, qui
omni genere scientiae praevaleret, Bucolica ad primum modum,
Georgica ad secundum, Aeneida ad tertium voluisse conferre.

Intentio libelli, quem scopon Graeci vocant, in imitatione
Theocriti poetae constituitur, qui Siculus ac Syracusanus fuit,
et in laudem Caesaris et principum ceterorum, per quos, ut sopra
diximus, in sedes suas atque agros rediit. Effectus finisque
carminis et delectationem et utilitatem secundum praeceptum
continet.

Quaeri solet, cur non ultra quam X eclogas scripsit. Quod
nequaquam mirum videbitur, qui consideraverit, varietatem
scaenarum pastoralium ultra hunc numerum non potuisse proferri;
cum ipse poeta circumspectior Theocrito, ut ipsa res indicat,
videatur metuere, ne illa ecloga, quae Pollio inscribitur, minus
rustica iudicetur, cum [non] id ipsum praestruit.

 <ECLOGA PRIMA.>  

INCIPIT EXPOSITIO PRIMAE ECLOGAE.

Virgilius sub nomine Tityri intellegitur, clari pastoris, quoniam
hircum Siculi tityrum vocant, qui Caesarem laudat. Accusans eum
plebs Gallorum, quae Meliboei nomine loquitur, quem Cornelium
Gallum vocant. Hereditas ei rapta est et Virgilio data est. Ideo
Caesarem conlaudat et plebs dolet. Sic fingit eclogam istam.

1. FAGI idest profedo idest late idest excelse patentis et
numquam claudi potest, quod significat Caesarem.

2. TENVI idest subtili. MEDITARIS idest laudas, imitaris in
carmine. AVENA idest laudem scribis subtili carmine.

4. LENTVS idest securus.

5. FORMONSAM idest patriam. AMARYLLIDA idest Roma. SILVAS idest
consules.

6. Tityrus dicit. O <MELIBOEE>. Meliboeus idest qui bovum curam
gerat. DEVS idest Caesar Augustus. OTIA idest securitatem.

7. ILLIVS ARAM idest Octaviani Caesaris.

8. INBVET idest frequentabit vel consecrabit. AGNVS TENER idest
carmen tenue, licet inproprie, dicit, sed ad morem rusticorum
carminum retulit.

9. ERRARE idest carpere herbas vel libere pascere. ET IPSVM idest
me ipsum.

10. LVDERE idest scribere. CALAMO idest fistula, carmine agresti.

11. TOTIS idest prosperis.

12. TVRBAMVR idest eicimur. EN idest ecce. CAPELLAS idest
diminutivum a capro.

15. A idest huich, idest interiectio dolentis est.

13. AEGER idest anxius. AGO idest inpauch, idest mino, idest
pasco. <HANC> idest uxorem vel vitam suam.

14. CORYLOS idest arbor nucis avellanae et rustice dicitur.
GEMELLOS idest geminos.

15. SPEM GREGIS idest maxima spes gregis, cum binas tenet ab ipsa
matre, idest significat carmina, quae secuntur. A interiectio
dolentis vel exsecrantis. SILICE IN NVDA idest in sterili terra.

16. SAEPE MALVM idest bella civilia significat.

NON LAEVA idest stulta, quae contraria fuerunt.

17. DE CAELO TACTAS idest fulmine percussas. DE CAELO idest ira
Iovis, quia quercus dedicata Iovi et, cum peccaret quis in Iovem,
percutiebat quercum. Pulchre huius arboris mentionem facit, quae
tacta fulgore domini caelum solet mutare. Per quercum ira Iovis,
per Iovem ira Octaviani significatur.

18. DA idest dic.

19. VRBEM idest Romam idest poetae vox, per metonymiam idest
inventum per inventorem et inventorem per inventum. Roma et ante
Romulum fuit et ab ea sibi nomen adquisisse Marianus Lupercanorum
poeta sic ostendit: {%Sed de flavo et cano ita Roma Aesculapi
filia novum nomen Latio facit, quod conditricis nomine ab ipso
omnes Romam vocant%}.

20. HVIC SIMILEM PVTAVI idest pastor stuporem inponit et, quantum
Mantua differt a Roma, non conparando ostendit. Non dicit se
errasse in conparando, sed metuisse. QVO idest sicuti.

21. DEPELLERE idest venales agere, alias a lacte removere.

23. NORAM idest pro noveram. CONPONERE idest conparare.

24. HAEC idest urbs Roma.

25. LENTA idest mollia et flexibilia. VIBVRNA idest genus
virgulti simile cupressi humilis. CVPRESSI mutato genere et
forma.

26. ET QVAE TANTA CAVSA idest cupiditas. Sub persona Tityri se
vult intellegi. Nam Bucolica iuvenis scripsit. Libtertatem autem,
idest receptionem agrorum suorum, ab Augusto se dicit
consecutum.

27. SERA idest inmaili vel alecht.

28. CANDIDIOR idest pro candida.

30. AMARYLLIS idest allegorice pro Roma dicit. GALATEA idest
Gallia, donec in Gallia augmentum patrimonii paupertas premebat.
Profecto duarum amicarum inducta sunt nomina in eodem agro atque
in eadem vicinitate viventum. Galatea, quam primum habuerit
Tityrus, Amaryllis, quam postea.

32. NEC SPES LIBERTATIS ERAT. Bene se quoque quasi servum dixit.
NEC CVRA <PECVLI>. Peculium dicitur facultas servi, quae a
pecore.

33. QVAMVIS MVLTA VICTIMA idest amailchetri. VICTIMA hostia dicta
quasi vi icta cadat. <SAEPTIS> agris.

34. INGRATAE VRBI idest aut quia nihil gratum et suave rusticus
in civitate patitur, cuius labore vivitur, vel quia parva
aestimant, quae rusticis magna constant.

35. NON VMQVAM idest numquam. AERE idest dono vel tributo.

36. QVID VOCARES idest Virgilii personae convenit. MAESTA
AMARYLLI idest tibi, quia nemine laetabatur poeta.

37. CVI PENDERE idest Dii laudari a te non meruerunt.

38. TITYRVS . . . . . TE PINVS idest Roma.

39. FONTES idest senatores. ARBVSTA idest frutecta idest
scholastici. VOCABANT idest interrogatio.

40. SERVITIO. Servitium idest conditionis indicium. LICEBAT idest
nec deesse officio poteram.

42. IVVENEM idest Caesarem dicit Octavianum Augustum. Decreverat
enim senatus, ne quis eum puerum diceret, ne maiestas tanti
imperii minueretur.

43. DIES idest principia mensium vel Idus omnium mensium. FVMANT
idest sacrificant.

44. RESPONSVM PRIMVS DEDIT idest permisit libere vivere. PRIMVS
idest ante quem nullus sit.

45. PASCITE idest ut ante eratis pueri, sic et modo pascite in
pace.

46. FORTVNATE SENEX idest non ad aetatem Virgilii refert, sed ad
fortunam futuram praesago usus verbo.

47. ET TIBI MAGNA SATIS idest ordo: magna satis pascua. QVAMVIS
LAPIS idest quamvis mons sit et lacus. Nam a monte usque ad lacum
et inde usque ad arborem quandam fuerat terra donata.

46. TVA <idest> possessio.

48. PALVS idest chechor idest aequor. OBDVCAT idest tegat. IVNCO
idest faeno vel fluvio. Flumen Mincii.

49. GRAVIS idest accusativus pluralis quasi graves.

51. INTER FLVMINA idest Padum et Mincium.

52. FRIGVS idest quod aestivo tempore sub umbra fit frigus.
OPACVM idest auras prosperas vel pro nemore. <FONTES SACROS> quia
omnibus aquis Nymphae sunt praesidentes. OPACVM utrum <pro>
opacis locis, incertum, an pro valde frigidum. Frigus hieme
<alterum>, alterum, quo refrigemus aestate.

53. AB LIMITE idest limes agri terminus. SAEPES idest fiat.

54. HYBLAEIS idest Hybla, quae postea Megara, oppidum Siciliae,
vel locus in Attica, ubi optimum mel nascitur. DEPASTA idest
depascere. SALICTI idest virgulti genus eo, quod salit et surgit
cito. Hic vocat rusticum ad dulcia, quae sunt in rebus, quibus
delectatur.

55. INIRE idest dormire.

56. FRONDATOR idest rusticus vel † quod de floribus nascitur. Nam
tria genera sunt frondatorum; frondator, qui arbores amputat,
et, <qui> frondibus manipulos facit hiemis tempore animalibus ad
pastum offerendos, et, qui manibus vitium folia avellit, quo
ardor solis uvam maturiorem reddat. AD AVRAS idest in die.

57. RAVCAE idest brongidi. PALVMBES idest colmain idest columbae,
quas vulgus tetas vocat, et non dicuntur Latine, sed multorum
auctoritas Latinum fecit. Cicero in elegia, quae Talamasta
inscribitur: {%Iam mare Tyrrhenum longe penitusque palumbes
reliquit%}.

58. GEMERE idest canere, proprie tamen de turture. TVRTVR
declinatur et feminino et masculino genere, ut ‘aeria turtur
cessabit’, et Plautus: † {%Tibi obiustos turtures%}. AB VLMO
idest lignum, quod sub vinea fit.

59. IN AETHERE CERVI idest avium ante cervi volabunt more.

60. ET PISCES <idest> sine aqua. Hoc est: ante rerum natura
mutabitur, quam nos Caesarem poterimus oblivisci. FRETA idest
maria. DESTITVENT idest derelinquent.

61. PERERRATIS errore confusis. AMBORVM idest Germanis et Persis
dicit. EXVL idest Caesar.

62. AVT ARARIM, quod duce Caesare Germanis et Persis victis
milites Ararim, Germaniae flumen, biberunt.

63. ILLIVS idest Iulii Caesaris. LABATVR idest respuatur vel
oblivioni tradatur.

62. ARARIM idest Arar, fluvius Galliae, fluens in flumen Rodanum.
TIGRIS idest Armeniae fluvius, influens in Persicum sinum.
Itaque Tigris vult diversissima inter se loca significare. Dicit
prius Parthum ex Arare bibiturum, Germanum ex Tigride, quam sibi
oblivionem futuram non divisi agri Caesaris beneficio.

64. SITIENTIS IBIMVS AFROS idest tropus synecdoche. Ab Afris enim
Libyam interiorem, quae aqua eget, intellegi vult.

65. SCYTHIAM idest regio septemtrionalis est. ET RAPIDVM CRETAE
OAXEN hoc est lutosum, quod rapit cretam. Cretam terram albam
dixit. Nam Oaxis fluvius Mesopotamiae et velocitate utitur, qui
rapiens albam terram turbulentus efficitur, vel Oaxis fluvius
Scythiae: in Creta insula non est, sed aqua cretacei coloris est.
OAXEN. Philisthenes ait: Apollinis et Anchialae filius; hunc
Oaxen in Creta oppidum condidisse, quod suo nomine nominavit. Vt
Varro ait: {%Quos magnos Tantale partus adducta dolore et geminis
cupiens dolorem Oaxida palmis scindere dicta%}.

66. PENITVS subripuit. DIVISOS idest quia olim iuncta fuit orbi
terrarum Britannia. Est enim insula reposita in Oceano
septemtrionali et a poetis alter orbis terrarum dicitur.

67. EN idest ecce. VMQVAM idest aliquando. EN VMQVAM. Virgilius
alio loco dividit umquam interposito <verbo>, alio loco
<con>ponit, ut infra in ipso libro: {%En erit umquam ille dies%},
quod significat umquamne, aliquando.

68. TVGVRI idest a tegendo dictum. CESPITE idest terra cum
propria herba revulsa. CVLMEN idest eo, quod culmo tegitur. Nam
physica rusticanorum est in paleis et in messibus.

69. POST ALIQVOT idest tempora idest quasi rusticus per aristas
numerat annos. MEA REGNA idest, ubi dominatus sum, vel senem se
dicit agros suos recepturum.

70. IMPIVS MILES idest iratus Meliboeus milites dicit, seu quod
agrum suum teneant, seu quod civile gesserint bellum. <IMPIVS>
qui pro Antonio arma portavit, quia bella civilia gessit idest
desiderat. Hic Virgilius Octavianum Augustum <laesit>, tamen
secutus est veritatem † dum miles portando vincendo alios.
NOVALIA idest nova, quae per singulos annos novantur per semina.
HABEBIT idest in spe ponitur.

73. INSERE idest semet imperat.

74. FELIX quasi iam diu ego felix fui aliquando in finibus
vestris. Hic videt se pastor exclusum esse et invidet se non
habere illud, quo taurus utitur.

76. DVMOSA idest † drisidi, quod <capra>, cum pascitur, spinosa
pendet.

77. CARMINA idest quia non libet † aristum canere sua carenti
possessione.

78. CYTISVM idest genus fruticis vel herba, quae nascitur inter
campos et silvas. In Cytisa civitate nascitur amara hominibus,
non capris. AMARAS idest ad nostrum saporem; nam capris dulces
sunt.

80. MITIA idest matura, quae non remordent, cum mordentur.

81. CASTANEAE idest mala <secundum> antiquiores. MOLLES idest
maturae. ET PRESSI idest caseum. LACTIS idest lactis emulcti aut
casei.

82. FVMANT idest ad vespertinam caenam praeparandum.

83. MAIORES idest duplicantur, teguntur. VMBRAE idest nox
inminet.

FINIT PRIMA.

 INCIPIT SECVNDA.  

Corydonis in persona Virgilius intellegitur, Caesar Alexis in
persona inducitur.

1. ARDEBAT idest inpatienter diligebat et alebat et laudabat.
ALEXIN, quem dicunt Alexandrum, fuit servus Asinii Pollionis.
Virgilius, rogatus ad prandium, cum vidisset in ministerio nimium
pulcherrimum, dilexit eumque dono accepit. Caesarem quidam
acceperunt, formonsum in operibus et gloria. Alii puerum
Caesaris, quem si laudasset, gratam rem Caesari fecisset. Nam
Virgilius dicitur in pueros habuisse † alii amore. Nec enim
turpiter eum diligebat. Alii Corydona, Asinii Pollionis puerum,
adamatum a Virgilio ferunt eumque a domino datum. Corydona a
Virgilio ficto nomine videri ex genere avis, quae corydalis
dicitur, dulce canens. Alexin vero puerum quasi sine responsione
ac superbum. Hunc autem dilectum fuisse Pollionis et gratum se
futurum existimasse, si eum laudaret, cuius forma Pollio
delectabatur, qui eo tempore Transpadanam Italiae partem tenebat
et agris praeerat dividendis.

2. QVID SPERARET idest nec spem potiendi habebat.

3. TANTVM idest tantummodo.

4. ADSIDVE idest saepius. INCONDITA. idest inconposita, subito
dicta, agrestia vel insanientis verba vel incondita inconscripta,
ut Sallustius in: {%At illi quibus vires aderant, ruere cuncti
ad portas, incondita tempnere%}.

5. MONTIBVS idest quod amorem ei praestabat. IACTABAT idest
fundebat incassum. INANI idest pro nihil sibi procurans contra
absentem loquebatur.

6. CRVDELIS inexorabilis, qui non flecteris meis scriptis et non
das ereptos agros. ALEXI idest Caesar.

7. MORI idest prae contemptu.

8. FRIGORA idest † aprica loca aestate aestiva lacerti captant.

9. LACERTOS idest genus serpentis.

10. THESTYLIS idest nomen rusticae mulieris, quae messoribus
aestu fatigatis diversa genera herbarum contundens pulmentarium
his parat. Vel concubina Corydonis. Vel Testilis idest fictilis,
rusticum nomen et ab eo, <quod> ponat cibos rusticis. FESSIS
idest ferventibus, vehementi ardore fatigatis.

11. ALLIA et SERPILLVM idest nomina herbarum. Serpillum Latine
conula, Graece nomen proprium herbae vel caepae. OLENTIS idest
accusativus.

13. ARBVSTA idest virgulta. CICADIS cauig, cuculum fugant
cantando in lignis, similiter istas cervi expellunt.

14. SATIVS idest nonne sufficit? <TRISTES> quae tristem faciunt.
AMARYLLIDIS IRAS idest quidam hoc a Virgilio ideo dictum putant,
quod magis Antoni, quam Augusti amicitia accipienda fuisset.

15. FASTIDIA idest contemptus vel ditiones. MENALCAN idest
Antonium dicit vel alumnos eius.

16. CANDIDVS idest quia Caesar Romanos, Antonius Aegyptios habuit
in bello.

17. FORMONSE PVER idest non debet te praesens rerum successus
inmitem facere; aeque enim laeta rerum natura mutantur.

18. LIGVSTRA idest meligabur idest flores vel herba. VACCINIA
idest derceroig, violae purpureae, vel subicriib, quia usui sunt,
vel genus floris crocei coloris, vel nigrae. LIGVSTRA et
VACCINIA idest genus virgulti ambo.

19. DESPECTVS contemptus: despicis et spernis studium meum. ALEXI
idest Caesar.

20. QVAM DIVES PECORIS NIVEI. Alii sic distingunt, quia antiqui
lanam albam diligebant. ABVNDANS idest ingenii sui ostendit
abundantiam plurimam.

21. SICVLIS IN MONTIBVS idest quia Theocritum sequitur, Siculum
poetam, regionis illius facit mentionem. AGNAE idest forma
divitis incitantur ad amorem.

24. AMPHION DIRCAEVS idest Antiopae et Iovis filius fuit, qui ita
lyra cecinisse dicitur, ut eius cantus montes et saxa
convocasset et Thebanorum muri surrexerint. Amphionem Thebanum
musicae fuisse studiosum, omnibus notum. Dircaeum autem dicit a
fonte Dirce, quae est Thebis in Boeotia. Et Zethus, frater eius,
agrorum cultus habuit. IN ACTAEO ARACINTHO vel in Hyrcanio idest
vicino Medis, ubi Amphion regnavit, sed mentitur. Nam Aracinthus
in Attica non est, sed in Acarnania. Pro eo dicitur, quia
nemorosum accipimus. IN ACTAEO ARACINTHO idest ismosleib
herbithu, quia nemorosum est.

25. NON SVM ADEO INFORMIS idest sed ingeniosus idest nam ingenium
meum cognovi, cum omnium rerum status esset quietus. IN LITORE
idest ne diceretur: in quo speculo te vidisti, cum sis rusticus?

26. STARET idest dum quiesceret. NON EGO DAPHNIN idest Amphionem
cantando, Daphnin pulchritudine <se> imitari dixit.

27. IVDICE TE idest iudicante te ipso. FALLIT IMAGO idest
voluntaria per semet ipsum, imaginaria secundum alium, ut
philosophi dicunt.

28. LIBEAT idest delectet. SORDIDA idest quia tu sordida
existimas.

29. HVMILES idest quas credis sub terra esse, quae mapalia
vocantur. ET FIGERE CERVOS idest insurgia ligna, quibus adduntur
ad culmina ad tecta munimenta.

30. CONPELLERE idest minare vel pascere, ne nervi eorum, si diu
iaceant, rigescant ex nimio tenore siccati. VIRIDI HIBISCO idest
nondleiscaldi idest genus virgulti, quo pastores flagellant.

32. PAN PRIMVS idest Syringam cum Pan persequeretur, versa est in
calamos. Vnde Graece syringa dicitur fistula. Pan idest natura
omnium rerum, inventor fistulae. Pan, pastoralis Deus, per cornua
solem significat et lunam, per fistulam VII planetas stellas,
per pellem maculosam caeli sidera, per cannam ventos, per pedum
tenuitatem aeris, per ungulas caprinas soliditatem terrae.
Villosus est, quia vestitis gaudet terra. Hic autem natus est
Mercurio in arietem converso et Penelope, uxore Vlixi, et
adamavit vero Syringam Nympham, quae fugiens eius informitatem in
calamum versa est seu fistulam et amorem suum cantu delectabat.
Ac <cum> non posset magnitudinem fluminis transire, fusis
precibus meruit in calamum transfigurari, quo praeciso quoniam
amori suo satis facere aliter non poterat, cantu delectabatur
velut adloquio.

26. DAPHNIN nobilem poetam, cuius ingenium non timeo te
iudicante.

35. AMYNTAS idest pastor nobilis, qui voluit carmen rusticum
scribere insulsum.

36. DISPARIBVS idest inaequalibus. CICVTIS idest calamis. Ex
cicuta tantum scripsit et pulsus est auctoritate.

37. DAMOETAS idest [...]

38. TE idest Virgilium. SECVNDVM idest dominum.

36. SEPTEM CONPACTA CICVTIS idest in VII pastorales odas
convenientia praemia.

38. TE NVNC idest Virgilium. SECVNDVM idest Theocrito, quem hic
Damoetam dicit.

39. STVLTVS AMYNTAS INVIDIT. Amyntam Cornificium vult intellegi,
qui conatus est contra Virgilium scribere, vel ideo stultus, quia
invidit.

40. NEC TVTA idest incauta.

41. CAPREOLI idest caprae silvaticae. ALBO idest varii.

42. SICCANT idest mulgent vel sugunt.

43. THESTYLIS idest ei vicinam mulierem rusticam. Damoetam enim
possumus suspicari a pago nominatum, Thestylem desidiosam et
voluntariam.

44. SORDENT idest sordida existimantur.

46. NYMPHAE CALATHIS PLENIS. Nymphas Deas aquarum putant dictas a
nubibus, nam ex nubibus aquae. Vnde et dirivatum est, quasi
numina aquarum vel lympharum. Ipsas autem dicunt et Musas, quas
et Nymphas. Nam aquae motus musicam efficit.

Nympharum apud gentiles varia sunt vocabula. Nymphas quippe
montium Oreades dicunt, silvarum Dryades, fontium Hamadryades,
camporum Meliades, maris Naides. NAIS idest proprium.

47. VIOLAS idest scotha vel vaccinia. PAPAVERA CARPENS idest
colligens.

48. NARCISSVM ET FLOREM IVNGIT. Narcissus puer conversus in
florem, dum ab invito Apolline fuisset interemptus. Mire autem id
se facere dicit, quod Deus fecit. ANETHI idest prorloso.

50. MOLLIA LVTEOLA idest rubei coloris vel tactu plumae
rubicunda. PINGIT idest conponit. CALTHA idest herba.

51. IPSE EGO idest te agresti carmine laudabo. LANVGINE idest
obruchir.

52. CASTANEAS idest omnia poma, quae durum corticem habebant,
<ut> castaneae, nuces dicebantur; quae autem mollem, mala.

53. CEREA ideat matura. PRVNA idest airnidraigin; diversitas
colorum picturam imitatur. HONOS idest honor.

54. LAVRI idest quamquam ingratas habetis baccas. CARPAM idest
tollam. PROXIMA idest aut loco aut dignitate.

56. CORYDON idest Virgilius. MVNERA idest carmina. ALEXIS idest
Caesar, quia dilecta ei civilis conversatio.

54. Vel laurus et myrtus utraque virgulta conscia amoris. Nam
laurus Apollini, myrtus Veneri dilecta est.

56. RVSTICVS EST idest ioco utitur et significat, si certet etiam
muneribus, tamen divitiorem Pollionem, qui erat dominus pueri.
Pollionem enim vult intellegi, dum Iollam appellat.

57. SI MVNERIBVS idest poetae. HEV idest o, inquit.

61. [...] Iuppiter de capite genuit, Iuno Vulcanum sine viro
peperit.

58. AVSTRVM idest ventum Notum contrarium floribus idest calore;
sicuti floribus convectis et depositis ventus contrarius spargit
eos, sic carmina mea contemnuntur et munera ab Alexi.

59. PERDITVS idest demens. APROS idest quia † voluntates secus
fontium conturbant.

60. [Heu] QVEM FVGIS A DEMENS. Hoc in se, non <in> Alexin.
Revocat illum ad rusticum carmen.

61. DARDANIVSQVE PARIS. Parin idest Priami filium pastorem
fuisse, priusquam a patre agnosceretur, notum est, quem Dardanium
appellat, quod in ea regione pastor fuisse dicitur.

[...] Minervam autem artibus suis oppida constituisse,
manifestum. Potest etiam attigisse <Athenas>, Athenae enim ideo
appellantur, quod plura oppida sub tutela Minervae in Attica
posita Theseus in unum contulerit. PALLAS QVAS CONDIDIT ARCES.
Minerva enim, quae et Pallas, prima condidit arces vel urbes.

63. TORVA LEAENA idest truculenta vel saeva vel aspera vel irata.
Hoc nomen licet veteres Latinum negent, auctoritate tamen valet.
Dicebant enim leonem masculum et feminam, ut Plautus in
Vidularia: {%Nam audivi ego feminam leonem semel parire%}. Cicero
de gloria libro [...] sic ait: {%Statuerunt simulacrum
Leaenae%}. Leam vero Varro ad Ciceronem dicit libro III: {%Sicut
† nocent panthera et lea%}.

64. CAPELLA idest ad conprehendendam florentem cytisum idest quia
omnia ad voluntatem persequuntur cibi capiendi. LASCIVA idest ad
pastum.

65. TE CHORI DONO idest <CHORI> exercitus eorum, qui saltare
faciunt in civitate. DONO hoc est donum. ALEXI saltare cum choro.
TRAHIT idest chori donum te trahit.

66. ARATRA. Aratrum dicitur, propter metri mensuram aratra dixit.

67. ET SOL CRESCENTIS idest iam tempus preces meas deficit
veniente nocte.

69. A CORYDON idest vult se in persona Corydonis intellegi, quod
non magis carmina scribat, † si qua apud alium sibi nutriat
maritum. QVAE TE DEMENTIA CEPIT idest cur tam demens sum, inquit,
inchoare tantum officium rogandi Caesaris? Vel insanus es, qui
fugis amatorem.

70. FRONDOSA VITIS idest de qua si quis biberit, furit. Sic
Varus: {%Et frondosam%}, inquit, {%et semiputatam queritur
vitem%}. Asper: {%Tarditatem queritur%}, inquit, {%quia statim
post vindemiam putant vites%}. Vel ‘frondosa vitis’ idest facit
eos mentes sanas non habere, qui ex semiputata vite bibunt vinum,
atque ideo dementem vocat eum. Alii: Quod, cum partem vinearum
semiputatam haberet, [et] amori se dederat. Hic transit in aliam
eclogam.

71. QVIN TV ALIQVID PARAS idest vult se intellegi Aeneidos
scripturum Caesaris. INDIGET idest ad necessitatem victus.

72. VIMINIBVS idest salices, flescaip.

73. INVENIES ALIVM idest aliud opus hinc adgrediemur efficacius
futurum. SI TE idest Alexin.

FINIT SECVNDA.

 INCIPIT TERTIA.  

1. DIC MIHI DAMOETA et reliqua, idest III viri sunt, in quibus
fingit eclogam, idest Menalcas et Damoetas et Palaemon. Menalcas
significat Cornificium poetam, inimicum Virgilii, cum quo
contumeliose loquitur atque per allegoriam altercatur. Et
Menalcae Antonius in persona intellegitur. Damoetam Virgilius se
facit, et contumeliosa interrogatio provocantis certamen. DAMOETA
idest mercennarius fuit. Menalcas autem custos gregis Aegonis.
Et per Damoetam Theocritus intellegibiliter agnoscitur, qui
fistulam suam donavit. Per Palaemonem Caesar. Aut Meliboeus
Gallus, quia postea iudex factus est. CVIVM PECVS idest <‘cuium’>
veteres dixerunt neutri generis, ‘cuius’ masculini, ‘cuia’
feminini. Nos ‘cuius’ tribus generibus dicimus. PECVS idest
pecore cives vult intellegi, quos infelices ait semper Virgiliùs
idest eos spoliat, dum Caesar studet novitati amicorum.

2. AEGONIS idest Theocriti. Contra Cornificium invidum dicit, ut
sciret, non esse illius beneficium, sed Caesaris. TRADIDIT AEGON
idest amici nomen arripit, ne videatur mercennarius, quasi ab
amico acceperit pascenda.

3. NEAERAM idest amicam suam et communem amicam.

4. DVM FOVET idest amplectitur.

3. <PECVS> . . . . et omnia animalia pecora nuncupantur.

5. HIC ergo ut ostenderet, de quo loquebatur ad auditores.

4. NE ME SIBI idest ne me magis amet, quam illum.

6. SVCVS idest vires. SVBDVCITVR idest furto tollitur idest cives
spoliantur agris.

7. PARCIVS ISTA VIRIS idest non est, quo nobis inpudentiam
exprobres, viri sumus. Scito, te fecisse, quae viris turpia sunt
obiectu, in sacello, et tantum Nymphae vindicare noluerunt.

8. NOVIMVS idest de turpitudine eius dicit. ET QVI † cythos.

4. NE ME SIBI PRAEFERAT ILLA VERETVR. Dum timet, inquit, ne ego
amicitia Caesaris praeponar, hic spoliat Mantuanos.

8. TRANSVERSA TVENTIBVS HIRCIS idest oculis † ac humillimis vel
languentibus oculis. <NOVIMVS> non ignorante populo scimus, te et
passum, quae viris inhonesta sunt. Haec ad Cornificium.

9. ET QVO — SED FACILES NYMPHAE RISERE — SACELLO idest propitiae
ad veniam dandam, ut non animadverterent in sacello idest in
sacro loco, ne indignarentur stuprum committi. Aut FACILES quae
etiam ad inlecebras libenter adsentirent.

10. CVM idest dum. MICONIS idest proprium viri. ARBVSTVM reliqua
idest arguit autem Virgilium, quod strumentum studiorum non
habeat neque struere sciat novum carmen. MICONES autem cives.

12. <DAPHINIDIS> . . . . Daphnis idest Amyclaei filia ab Apolline
adamata, cum fugeret vim amatoris, in laurum arborem versa est.

Alii dicunt Daphnin unam de Nymphis ab Apolline vitiatam et
proprio pudore, ne apud sorores esset infamis, ab Iove petisse,
ut in laurum verteretur. Ex ea arbore Apollinem Deum amoris
gratiam sibi parasse. Aut Daphnin idest Neptuni filium dicunt.
DAPHNIDIS ARCVM idest pro carmine poetico.

14. VIDISTI PVERO idest Theocrito illo tempore, quo dedisti
operam, ut me † in gratiam Caesaris studia quem et apud illum
reprobes.

15. ET SI NON ALIQVA NOCVISSES idest pro aliquo tempore.

16. QVID DOMINI idest liberi. FVRES idest servi. De furto idest
[de lupo et cane] quod furvae dicuntur tenebrae. QVID FACIANT
idest, qui possunt, mali, cum tu, qui furto possides agrum meum,
fiduciam adversum me sumpseris?

17. DAMONIS idest Virgilii. CAPRVM idest agrum.

18. EXCIPERE idest velle percutere. Crimen crimini obiciunt.
LYCISCA idest conbochiul idest canis ex lupo conceptus.

19. PRORIPIT idest ingerit vel inmittit.

22. MERVISSET. Vtraque dicitur, et beneficium et stipendium.
CAPRVM .idest agrum.

23. CAPER idest ager.

20. COGE idest collige. CARECTA corcib vel gergib vel aristas.

25. ILLVM idest ad magnitudinem. VMQVAM idest pro numquam.

26. NON TV IN TRIVIIS idest Romae pastores cum ovibus
circumeuntes in locis triviis stantes cantu pastorali admonent
eos, qui lac emere volunt, itaque sub praesentia emptorum lac
multum venditur. Ideo ergo dixit ‘non tu in triviis’.

27. MISERVM idest quia in triviis, ubi ululans filiam suam idest
Proserpinam Ceres quaerebat, et pastores ululabant. IN TRIVIIS
idest III viae. <STIPVLA> calamus, fistula idest ex frumento.
DISPERDERE idest spargere et concordare.

30. MVLCTRAM idest vas, in quo mulgetur. BIS idest mane et sero
mulgitur.

29. NE FORTE RECVSES † sed recondere recuses. Si vitula est
adhuc, quare binos alit ubere fetus? Sed ut apud Terentium virgo
dicitur, quae sic peperit — ita in Adelphis: {%Puer est natus,
nihil habet virgo%}. Si virgo, quomodo parit? Ideo, quod usque
secundum partum virgo dicitur, postmodum mulier — sic o per
<primum> partum quae venit, vitula dicitur pro vacca.

31. DEPONO idest sponsionis pignus. PIGNORE idest sponsione.

32. DEPONERE idest promittere.

33. PATER idest cuius imperio sum.

32. NON AVSIM idest Cornificius negat contendere, quod filius
familias.

33. NOVERCA idest inimica privignis, quae privignis est odiosa.
Noverca idest uxor patris, non propria mater.

34. NVMERANT AMBO idest dum exeunt mane et sero dum redeunt, ab
ambobus numerantur pecora, haedi vero ex noverca. AMBO idest
secundum naturam hominum dicit, quod, si quando videmus mixtos
viros et feminas, ‘qui’ nos ‘illi’? dicimus, non <‘quae’>?

36. INSANIRE idest poetae insani dicuntur. POCVLA idest
airithcha.

37. FAGINA idest ex fagino ligno, sed faginea rectius, tamquam ab
ulmo ulminea, a populo populea. ALCIMEDONTIS idest artifex
artificem gloriatur.

38. LENTA QVIBVS usque VITIS [ad vitem] proferendum est. FACILIS
idest quae † cum facile sequatur. SVPERADDITA idest ex torno
addita.

39. AEDERA PALLENTE CORYMBOS idest baccas aederarum, quae in
modum uvae. AEDERA idest ab aerendo arboribus, sine adspiratione
dici debet. VESTIT idest folio viridi.

40. IN MEDIO DVO SIGNA CONON idest genere Samius, mathematicus
fuit et stellarum peritissimus magister, qui cum Ptolomaeo vixit,
rege Alexandrino, cuius discipulus dicitur Archimedes
Syracusanus et a Romanis occisus est iam senior. ET QVIS FVIT
ALTER idest Eudoxum significat mathematicum, eundem philosophum,
Platonis discipulum, ut quidam aiunt. Alii Hesiodum dicunt, qui
Georgicum carmen scripsit.

41. RADIO idest virga philosophorum, per quam geometrica inventa
est. Quando Nilus totam Aegyptum operuit, inde philosophi in aere
mensurabant fines singulorum, qui deturbati fuerunt per aquae
diluvium.

43. ADMOVI idest ad usum convivii.

45. CIRCVM idest circiter. ACANTHO idest clusum.

48. AD VITVLAM idest quam posui nomine pignoris.

50. AVDIAT idest is, inquit, quem casus obtulerit, vicinus noster
aliquis, quisquis. PALAEMON idest iudex causae. Per Palaemonem
Caesar intellegitur.

49. VENIAM idest ad quodcumque praemium.

51. EFFICIAM idest imaginem. LACESSAS idest non provoces iterum
quemquam.

52. QVIN AGE idest immo potius. HABES idest dic. NON ERIT idest
non erunt [...] propone, quidquid velis.

58. INCIPE dicere.

54. REPONAS ideat ut facile possis disceptationem nostram
discernere.

55. CONSEDIMVS idest quoniam suavi odore herbarum consedimus et
delectamur.

58. INCIPE [...]

59. ALTERNA idest carmina. CAMENAE idest cantiones, Deae
carminum.

60. AB IOVE PRINCIPIVM Iovem quidam volunt dicere calorem animis
hominum inhaerentem.

61. <COLIT> curat idest fecundas facit. Vel hoc de Arato.

60. PRINCIPIVM idest carminis. MVSAE † hoc loco Augusto, quem
ponit in similitudinem Iovis imperium populi Romani gubernantem.

62. ME PHOEBVS idest me Caesar bene sentit. Consuemus enim illum
carminibus delectare.

61. ILLI MEA CARMINA CVRAE idest ideo et poeta ait: amat me
Phoebus. Aut quod originem geniturae ex isto versu conprehendit.
Nam mater Virgilii fertur Maia, cum eundem paritura gravis esset,
somniasse, <se> lauri fructum variis floribus ornatum genuisse
et cetera quaeque.

63. ET SVAVE idest odore. RVBENS idest rubei coloris vel herbae.
Vel LAVRVS idest in tutela Apollinis. HYACINTHVS idest <puer>
pulcherrimae formae fuisse traditur: ab Apolline dilectus ab
eodemque inprudenti ludicro disco opertus est, de cuius cineribus
flores nati sunt huius nomine scripti. HYACINTHVS puer vel
HYACINTHVS idest flores: prope amnem Eurotam dum cum Apolline ad
discum ludit, per inprudentiam incautus interit. Eum Nymphae
fleverunt, ut earum lacrimis inriguus fons crearetur. Inde
‘rubens hyacinthus’ dicitur colori solis conparatus.

64. MALO idest omni hora. GALATEA idest nomen filiae. LASCIVA
idest percussit luxuriosa.

66. IGNIS idest amor.

67. NOTIOR idest ut non minus nostris canibus notior, quam Diana.
DELIA ideat pro Diana vel pro amica de Delo insula.

68. VENERI idest amicae Galateae.

69. IPSE LOCVM NOTAVI idest inveni, quem cupiebam mihi contingere
idest amicitiam Caesaris. AERIAE idest aerei coloris. QVO
CONGESSERE idest quo nidos suos contulerunt, et allegorice
loquitur.

70. PVERO idest Caesari Augusto. EX ARBORE LECTA idest ex agresti
carmine decem eclogas scripsi Octaviano Augusto.

71. MITTAM idest misi.

74. NON SPERNIS AMYNTA idest Octavianus, sed diligis me.

75. SECTARIS APROS idest Virgilius allegorice tetigit pugnantem
contra Antonium <Octavianum>, [...] et Virgilium non dimittebat
pugnare.

76. PHYLLIDA idest nomen mulieris, cum qua amica eius fuit. IOLLA
idest amica communis, idest Deus Mantuanorum. PHYLLIDA vero
felicitatem mitte.

77. CVM FACIAM VITVLAM idest antequam messes meterent, vitulam
circum messes conducebant ac post sacrificium incipiebant secare.

78. ANTE ALIAS idest super alias.

80. TRISTE LVPVS STABVLIS idest Mantuae. LVPVS idest inimicus vel
herba, quam pecora non manducant. FRVGIBVS idest vi enim
pullulantis frugis spem eiciunt.

81. ARBORIBVS idest decutiunt enim flores. AMARYLLIDIS IRAE idest
amicae superbia Romae.

82. DVLCE SATIS HVMOR idest seminatis. <HVMOR> pluvia idest ut
sata humorem amant et haedi arbutum, sic ego Caesarem. HAEDIS
idest agnis.

84. POLLIO idest adulatur consulem. Hic magister fuit equitum
Caesaris, in cuius honorem hanc eclogam. Asinium Pollionem
significat, qui et ipse poeta, cui gratificans dicit, ut qui
Apollinem amaret, ei fluerent mella et rubus amomum ferat.
QVAMVIS idest rustica sit.

85. PIERIDES VITVLAM idest optimum enim et plenum carmen facit.
LECTORI idest amatori. PASCITE ut sacrificetis ei.

86. NOVA idest mirabilia. PASCITE TAVRVM idest quia erat praemium
poetis taurus propositus.

87. PETAT idest feriat.

88. QVI TE POLLIO AMAT idest Asinius Pollio, consularis vir,
tragoedographus, cuius beneficio Virgilius in amicitiam Caesaris
receptus est. VENIAT ad consulatum. QVO TE QVOQVE venisse una
tecum gaudet.

89. MELLA FLVANT idest patiatur aurea saecula. FLVANT idest
destillent. ET RVBVS ASPER spineta. AMOMVM idest genus herbae
florisve.

90. QVI VAVIVM NON ODIT idest pro poena dicit. Vavius et Maevius
idest poetae, qui de Virgilio obtrectaverunt. Duos poetas
temporis sui dicit pessimos, quorum carmina ob humilitatem
abiecta sunt. Vult ergo notare, qui sunt inimici Virgilii. Qui
Vavium idest pessimum poetam <amat, amet> et Maevium idest
peiorem poetam, ut duplum habeat malum. Ex quibus Vavius curator
fuit, de quibus Domitius in Cicuta refert: {%Omnia cum Vavio
communia frater habebat, Vnianimi fratres sicut habere solent,
Rura domum nummos acque omnia: denique, ut aiunt, Corporibus
geminis spiritus unus erat. Sed postquam alterius. mulier †
concubitum Novit, deposuit alter amicitiam. † Et omnia tunc ira
tunc desoluta omnia nova regna duos accipiunt%}.

De Maevio vero nihil reperi, ut Adamnanus ait.

91. ATQVE IDEM IVNGAT idest rerum odiosarum sterilitate pereat,
ut dupliciora et maiora mala habeat.

92. QVI LEGITIS FLORES idest ad cives suos dicit idest ante
indulgentiam permissam, ne lateat occulta pernicies. FRAGA idest
subi. Alii dicunt quidam poma iuxta terram nata.

93. FRIGIDVS idest anguis nocens aut qui in frigore moratur aut
natura frigidus aut qui frigidos facit per morsum. Aliter
FRIGIDVS nocens idest Clodius, qui se crediderat inpune habiturum
agrum, si Virgilium occidisset.

94. PARCITE idest similitudo idest hoc ad cives dicit, ut se
custodiant contra ditionem † temporis qui virum evitus erat
princeps. NIMIVM idest ulterius ingredi.

95. ARIES aestivo tempore oritur, quo maxime incalescit.
Virgilium quidam interficere gladio voluit: is transnato fluvio
vestitus potuit evadere ibique vestem suam in ripa contraposita
siccavit.

96. REICE idest amove, fuga.

97. IN FONTE LAVABO idest non in fluvio purificabo. Allegorice
dicit de agris suis.

98. PRAECEPERIT idest exsiccaverit vel praeoccupaverit. AESTVS
idest calor. Nam aestu solis lac consumitur, nisi mulsum fuerit.

100. EHEV QVAM idest interiectio dolentis. IN ERVO idest tĩ cur.

102. HIS CERTE idest Cornificio nimia. HAERENT idest movent.
FASCINAT idest farmuinethar.

104 s. DIC QVIBVS IN TERRIS, ET ERIS MIHI MAGNVS APOLLO, TRIS
PATEAT CAELI SPATIVM NON AMPLIVS VLNAS idest hic dedit locum
solvendae quaestionis, ut: Musa mihi rel.

Aliter: apud antiquos fuit altissimus puteus, in quo descendebat
ad <sacra> celebranda, cuius putei orbis, idest summus circulus,
[quo cognosceret anni proventus], non amplius quam trium ulnarum
mensuram habebat, cumque descendisset, sursum non ampliorem caeli
partem, quam puteus habuit, poterat videre. Vel caelum pro toto
mundo dicitur vel locus apud Aetnam in Sicilia, quo Dis Pater
emersisse fertur ad rapiendam Proserpinam.

Aliter: caeli spatium idest clipeum Aiacis dicunt trium ulnarum,
in quo expressa caeli forma fuit. [Hyacinthum significat, quem
Aiax ictu disci occidisse dicitur.]

Aliter: in Sicilia ianua speluncae, in quam Orcus Liberam rapuit.

Aliter: dicit Cornutus ab ipso Virgilio audisse <se>, quod
Caelium Mantuanum quendam tetigit, qui consumptis omnibus
facultatibus nihil sibi reliquit, nisi locum trium ulnarum
spatium ad sepulturam. Item Oledius Nasso <putei> orificium ait,
quod tantum caelum patere videtur, quantum <putei> orificium
patet.

Item Asconius Pedianus ait, se audisse Virgilium dicentem, in hoc
loco se grammaticis crucem fixisse; quaesituros eos, si quid
studiosius occuleretur. Dicit autem propter Caelium Mantuanum.

106. DIC QVIBVS IN TERRIS INSCRIPTI NOMINA REGVM NASCANTVR FLORES
ET PHYLLIDA SOLVS HABETO. Flores idest nomen Aiacis et
Hyacinthi. Hyacinthus dicitur Oebali filius ab Apolline esse
disco occisus; ex eo florem natum vocem significantem gemitum
habere.

Aliter: dicunt esse Aiacis sanguinem; cum se occidisset gladio
Hectoris, inscriptum esse <in> florem aeae, hoc est gemendi
sonitus Graecus; qua voce autem exclamaverunt Graeci, cum se Aiax
percussit, eam dicunt scriptam esse in folio † ietimo, idest
aeae. Quidam nomen scriptum ipsum Aiacis esse dicunt.

108. CONPONERE idest finire vel iudicare idest non est certantum,
sed iudicantum est.

111. [...] Palaemon non ipse processerat agros suos inrigare, sed
iudex residens servis suis hoc facere <permiserat>. Ideo ergo
dicit sufficienter esse <inrigatos agros>.

109. [...] et qui studiorum amore flagravit, ne <ei> labor desit.

110. [...] Si metuet dulces, experietur amaros, sin autem non
metuet amaros, experietur dulces.

111. RIVOS idest allegorice idest linguae. PRATA idest mentes et
aures audientium.

FINIT III

INCIPIT IIII.
INTERPRETATIO SAECVLI NOVI.
1. SICELIDES MVSAE idest Musas Sicelides vocavit, quoniam Siculus
fuit Theocritus, quem imitatus est in Bucolicis. Πάλιν autem
γενεσίαν indicit, idest mundi iterum infantiam, quod Cumaeae
Sibyllae responsis fuerat divinatum hoc de Pollione et Salonino,
qui nomen accepit ab eo, quod eodem tempore pater eius Salonas
expugnasset. Hanc eclogam sive in honorem Caesaris sive Asinii
Pollionis, alii arbitrantur in Salonini honorem dictam, filii
Pollionis.

2. IVVANT idest delectant. HVMILESQVE MYRICAE idest humiliora
carmina vel virgulta sine fructu.

3. SILVAE SINT CONSVLE DIGNAE idest Pollione, qui erat designatus
eo tempore, quo agris praeerat dividendis.

4. CYMAEI CARMINIS AETAS: quidam interpretantur ‘Cymaei’
Sibyllam, quod fuerit illa Cumaea,quae futura praedixit. Verum
poeta veriorem historiam secutus est. Cymaeum Hesiodi carmen
dicit. Cyma enim in Asia est, quam reiecta Ascra, civitate sua,
posteriore tempore aetatis suae incoluit, in qua eadem carmina
Hesiodus se scripsisse testatur, et de saeculis refert; quem
imitatur poeta scribens saeculis futura tempora meliora, in
honorem Salonini, filii Pollionis, qui natus est apud Salonas in
Dalmatia: inde nomen accepit. In Sibyllinis libris dicitur
inventum, quando cum Pelle Iovem regno et Apollinem regnaturum. †
PTOIC interpretantur solem significari. Virgilius Apollinem
declarat, quoniam et Lucinam dicit, quae eius est soror, vel
subtiliter Augustum dicit.

Aliter: CVMAEI idest septima Sibylla, quod decem sunt Sibyllae,
ut hoc exemplum manifestat. Sibyllae generaliter dicuntur omnes
feminae vates lingua Graeca. Nam σιός Aeolico sermone Deus;
βουλήν Graece mentem nuncupant, quasi Dei mentem; proinde igitur,
quod divinam voluntatem hominibus interpretari solebant,
Sibyllae nominatae sunt; sicut enim omnis vir prophetans vel
vates dicitur vel propheta, ita omnis femina prophetans Sibylla
nominatur: proprium nomen ex officio, non ex proprietate vocabuli
est. Decem autem Sibyllae a doctissimis auctoribus fuisse
traduntur, quarum prima fuit † dipsis, secunda Libyssa, tertia
Delphica in templo Delphici Apollinis genita, quae ante Troiana
bella vaticinata est, cuius plurimos versus operi suo Homerus
inseruit. Quarta Cimmeria in Italia. Quinta Erythraea, nomine
Herophila, in Babylone orta, quae de Graecis Ilium petentibus
vaticinata est, perituram esse Troiam et Homerum mendacia
scripturum; dicta autem Erythraea, quia in eadem insula huius
inventa sunt carmina. Sexta Samia, quae Phemonoe dicta est, a
Samo insula, unde fuit cognominata. Septima Cymana, nomine
Amalthea, quae novem libros attulit Tarquinio Prisco, in quibus
erant decreta Romana conscripta: ipsa est et Cymaea, de qua
Virgilius: {%Vltima Cymaei venit iam carminis aetas%}. Dicta
autem Cymana a civitate Cyma, quae est in Campania, cuius
sepulcrum in Sicilia adhuc manet. Octava Hellespontea in agro
Troiano nata, quae scribitur Solonis et Cyri fuisse temporibus.
Nona Phrygia, quae vaticinata est Ancyrae. Decima Tiburtina,
nomine Albunea. In quibus omnium carmina efferuntur, in quibus de
Deo et de Christo multa scripsisse manifestissime [...]:
celebrior autem inter ceteras ac nobilior Eryithraea perhibetur.

5. MAGNVS AB INTEGRO idest ab initio vel ab origine.

6. IAM REDIT VIRGO idest Iustitia fugiens malos hominum mores
inter rusticos morata [est] in caelum abiisse fertur. Ideo
Iustitia virgo dicta est, eo quod incorrupta est, vel Maria.
SATVRNIA REGNA idest stabilia regna.

7. NOVA PROGENIES idest quidam dicunt inspiratum eum de
Salvatoris adventu, quidam de adventu Salonini Pollionis, quidam
de adventu Octaviani dixisse. CAELO idest ab.

8. TV idest Diana. NASCENTI idest Phoebo. PVERO idest Salonino,
Pollionis filio. QVO idest puero. FERREA idest gens laboriosa.

9. DESINET idest cessat. SVRGET idest reparatur.

10. LVCINA idest Diana. LVCINA idest quae parturientibus lucem
praebere creditur et lucem nascentibus dat.

11. TEQVE ADEO DECVS idest adulatur consulem.

10. APOLLO idest Caesar.

11. INIBIT idest incipiet, consecrabit.

12. MAGNI idest longi. PROCEDERE idest provenire. MENSES idest
XII, quod ante X fuere, vel saeculum bonum.

13. TE DVCE idest veniente Salonino. SCELERIS NOSTRI idest
peccatorum nostrorum, idest proscriptionis Sullanae et
Caesarianae.

14. SOLVENT idest homines corpus nostrum liberabunt a peccatis.
Tempore enim Augusti Salvator venit.

15. ILLE idest Caesar.

16. HEROAS idest potestates caelestes.

17. PATRIIS VIRTVTIBVS idest, quod Iulius Caesar orbem terrarum
pacasse videtur, qui Augustum, sororis suae filium, heredem
Imperatoremque reliquit.

18. MVNVSCVLA idest dirivativum a ‘munera’.

19. ERRANTIS idest sine cultu humano pro multitudine. CVM BACCARE
idest baccas idest boedin, genus herbae floris et odoris
iucundi.

20. COLOCASIA idest herba, in Aegypto circa Nilum nascitur et
apud Alexandrinos cibo digna. RIDENTI idest patenti. ACANTHO
idest genus herbae.

21. DISTENTA idest plena. CAPELLAE idest a ‘capra’ diminutivum.

22. MAGNOS idest feroces homines. METVENT idest mansuescent enim.

23. CVNABVLA idest initia generis.

24. OCCIDET idest abscondetur. FALLAX HERBA. Aconitanam dicit,
quae nascitur in Sardinia pastinacae similis, quam si quis
comederit, moritur. Alibi autem nata somnum facit hominibus
tantum.

25. ASSYRIVM idest per metonymiam pro omni malo pugnationis
intellegas. VVLGO NASCETVR AMOMVM idest passim, omnino, ubique,
promiscue. Amomum genus floris, ex quo amomum unguentum nascitur.

26. PARENTIS idest cum ad virilem togam perveneris.

28. PAVLATIM FLAVESCET, blic fithir, idest sine studio hominum
terra fructus tradet. ARISTA broth. Omnia tibi erunt duplicia.

29. RVBENS idest matura. SENTIBVS idest vineis, arbustis, idest
argumentum summae felicitatis.

30. SVDABVNT idest effluent. MELLA idest quia ex rore nascitur
vel colligitur aut quia de caelo cum rore cadit.

46. * et quod adhuc per digitos nentes ad fusum tamquam praesens
et praeteritum traiciendum est.

47. PARCAE idest Parcas κατὰ ἀντίφρασιν appellatas, quod minime
parcant, quas tres esse voluerunt: unam, quae vitam hominum
ordinat, alteram, quae contexit, tertiam, quae rumpit. Incipimus
enim, cum nascimur, sumus, cum vivimus, desinimus, cum interimus.

49. IOVIS INCREMENTVM idest cui magnam virtutem Iovis dat aut
<qui> quasi in numerum Deorum cesserit.

50. CONVEXO idest eruind vel digas, rotundo. NVTANTEM idest
digeses aut exultantem cum gaudio, an trementem sub onere.

51. TRACTVSQVE idest latitudinem.

53. PARS VLTIMA idest quo vitam liceat eam mihi vivere.

56. NEC LINVS: Apollinis filius. Orpheus Calliopae Musae et
Oeagri fluminis filius fuit, [Thebis oriundus est,] qui tantum
potuit cithara, ut Eurydicen revocaret ab inferis. Linus autem
Apollinis filius fuit Thebis oriundus, qui de cursu solis
lunaeque omniumque astrorum scripsit [...]

31. FRAVDIS idest astuti animi.

32. TEMPTARE idest temptabunt. THETIM idest mare vel nomen loci.

31. SVBERVNT <...>

33. IVBEANT idest cogant.

34. TIPHYS idest magnus gubernator navis Argo, idest midnau, qui
in Ponto cum posteriore parte navis dicitur perisse <in loco>,
qui Symplegas appellatur.

36. MAGNVS ACHILLES idest Augustus. Gaius Caesar, cum testamento
regnum traderet Iulio Caesari, etiam Troiam iussit restaurari ab
eo, quoniam ipse superstes minime potuit.

37. FIRMATA idest ubi virilem togam sumpseris [idest ubi
adoleveris].

38. CEDET idest abstinebit. NAVTICA ideat navis.

39. MVTABIT idest pretio. FERET idest omnia enim abundabunt.

40. RASTROS dainthech idest ligones idest non seretur terra.
FALCEM ideat non falce putabitur.

41. ROBVSTVS idest propter ubertatem terrae.

42. MENTIRI idest tucrecha, fucata enim lana mentitur alium
colorem.

44. CROCEO idest glas. <MVRICE> rubida tinctura vel purpura vel
flos. MVTABIT idest tondebit. LVTO idest sua natura. Aliter [...]

21. IPSAE LACTE ipsae per se, non per pastores.

23. BLANDOS FLORES non omnis blandos sed ab omnibus meliores.

26. SIMVL HEROVM LAVDES idest Pollionis et Caesaris, ut: {%ipse
nova carmina fecit%}.

31. PRISCAE VESTIGIA idest vetera bella, raptus coniugum,
perfidias hospitum dicit.

36. MITTETVR ACHILLES idest de Pyrrho Epirota loquitur de genere
Achillis, idest ipsum Pyrrhum, qui acerrimum bellum Romanis
intulit, hunc ergo Achillem dixit. Troiam autem Italiam vult
intellegi per longiorem sensum, quae a Troianis est constituta.

39. FERET idest procreabit.

43. ARIES idest per arietem totum pecus vult intellegi.

44. LVTO idest fusco vel fulvo, ut ibi: {%Fulgebat lutea bigis%}.

45. SANDYX idest genus herbae rubeum, cuius radices infantes cum
coxerint, ceram tingunt.

46. CVRRITE FVSIS idest Deae, quae per fata vaticinantur; tria
autem fata fingunt in colo et fuso digitisque filum ex lana
torquentibus propter tria tempora: praeteritum in fuso iam netum
atque involutum est; praesens, quod inter digitos nentes
traicitur; futurum in lana, quae colo inplicata est. * versibus
non, infacundis.

58. ARCADIA idest ubi maxime colitur vel ubi natus est.

60. INCIPE PARVE PVER idest dicuntur infantes post quadragensimum
diem matribus † adridere agnoscere, sin vero ante
quadragensimum, indicium est mortis. RISV idest quoniam
cognoscere sic videntur filii parentes suos, cum his ultro
adrident.

61. DECEM idest quod mares in decem mensibus nascuntur. FASTIDIA
idest contemptiones, vitae labores.

63. NEC DEVS HVNC MENSA NEC DEA DIGNATA EST CVBILI hoc est pueris
nobilibus editis in atrio domus Iunoni Lucinae lectus ponitur,
Herculi mensa. Iuppiter et Iuno cum altercatione sine coitu se
debere filios suscipere <putarent>, Iuppiter de capite edidit
Minervam, Iuno Vulcanum claudum: hic praecipitatus de caelo arti
fabrili operam dedit, fecit sellam mira arte et Dea Iuno cum
sedisset, haesisse dicitur, quae cum rogaret, ut solveretur,
petit ille, ut illa suos parentes ostendisset, et risisse dicitur
Iuno, unde ille matrem agnovit. DEA NEC DIGNATA CVBILI quia
nuptias Veneris petiverat, sed ab illa contemptus est, nam illam
artem non dilexit.

60. INCIPE RISV PVER hoc est iucundus esse et cognosce laetus
matrem. Sed aliter curiosi putant hic suspicari.

FINIT IIII

 INCIPIT V  

1. CONVENIMVS BONI idest idonei et docti peritia ad cantandum.

Menalcas et Mopsus idest duorum pastorum nomina sunt, quorum
alter obitum fratris deflet consecratum. Quidam autem <dicunt>
hanc eclogam pertinere ad Saloninum, et divisa est in <II>
personas idest Virgilii et Aemili Macri, qui et ipse poeta
Virgilio amantissimus erat. Ergo Virgilius quasi persona Menalcae
et Macer quasi Mopsi.

2. INFLARE idest intus flare.

4. TV MAIOR TIBI idest ut, cum sub persona Menalcae se velit
intellegi poeta, Mopsus eum maiorem pronuntiet. AEQVVM PARERE
idest oboedire.

5. INCERTAS PER VMBRAS idest ex ventorum enim flatu arborum rami
commoventur et umbram mobilem faciunt.

6. SIVE ANTRO idest pro ‘in antro’.

7. LABRVSCA idest seadinne, silvestris vitis: ideo, quod in
labris ruris idest in saepibus nascitur, vel uva agrestis dicta a
labris idest a marginibus † vinum nascitur, sive potest labrusca
dici eo, quod feratur labrusca labris in bibendo.

10. SI QVOS PHYLLIDIS idest Gitonis filia et regina Thraciae
fuit, quae Demophontem, filium Thesei, a Troia redeuntem
adamavit, postquam Troiam pugnabat; qui cum dedisset ei fidem, se
ad eam protinus perventurum, et tardius perveniret, inpatienter
eum desiderans laqueo vitam finivit ex arbore folia non habente.
Reversus ergo Demophon venit ad arborem illam et coepit
lacrimare. Illa autem sensit amantis affectum et pro lacrimis
folia pullulavit, ex quo et Phyllis vocata est. IGNES idest
amores.

11. AVT ALCONIS HABES LAVDES idest Alcon genere fuit Cretensis,
sagittarius nobilis; cum Dianae rem divinam faceret, filium eius
in templo fatigatum lusu somnus obpressit; qui cum vidisset
filium suum a dracone conlevatum, occiso dracone filium suum
incolumem liberavit. CODRVS idest agebatur multis ante aetatibus,
antequam Peloponnesia condita est. Codrus, Atheniensium dux; cum
inter Lacedaemones et Athenienses bella gerebantur <et> nullo
modo poterant conpescere, divinitus responsum est ab Apolline,
ut, ex quacumque causa princeps fuerit occisus, [...] et vinceret
[...] Cum ergo nemo audebat occidere principem, Codrus iste
servili habitu ingressus occisus est et suis victoriam peperit.
Quidam eum vere mutatum in habitum [...]

14. DESCRIPSI idest in cortice scribebant antiqui, et modo
carmina alterna dicuntur.

15. EXPERIAR idest dicam.

16. SALIX idest flexibilis. PALLENTI idest quia prope similes
[...] <similia> folia olivae etiam salix habet.

17. SALIVNCA idest genus herbae florem minutam gerens suavissimi
odoris. ROSETIS idest † libis, vel herba † bona et calidum.

19. PLVRA idest dicere.

20. EXTINCTVM CRVDELI FVNERE. Funus dicitur crudele vivis
parentibus. Alli luctum Salonini, nonnulli Flacci fratris eius
putant. Daphnis, Mercuri filius, pastor eximiae formae fuisse
dicitur. Hic dilectus a Nympha Lyca, cui fidem se dedit nullius
mulieris alterius concubitu usurum, sed fefellit, ob quod orbatus
est luminibus, quam caecitatem licet carminibus et fistula
solaretur, non tamen diu vixit.

21. NYMPHIS idest plangentibus.

22. CONPLEXA SVI CORPVS et reliqua. Superstite enim Maia matre
defunctus est Flaccus, quae graviter mortem eius ferens non diu
supervixit.

24. NON VLLI PASTOS. Versus XIII syllabarum.

23. ASTRA idest quae hominum fata mutant atque inplent.

24. EGERE idest egerunt. BOVES AD FLVMINA idest nec ad pastum
duxerunt nec ad potum. Sine dubio suo maerore retinebantur.

27. POENOS idest crudelis et feros.

28. INTERITVM MONTES idest non obitum, idest ne morte iam merita
videretur extinctus.

29. DAPHNIS ET ARMENIAS. Sacra Liberi Patris Iulius duxit de
Armenia ad Romam. CVRRV idest currui. TIGRIS idest flumen
orientale, et bestiae convenit. Inmanes enim et feros homines
docuit ab Augusto domari.

30. INSTITVIT idest invenit. THIASOS idest clasa. BACCHI idest
Liberi Patris, quia bacchabatur bibens vinum. BACCHI THIASOS
idest coetus virginum sive puerorum bacchantium [plangentibus
Nymphis].

29. Aliter: CVRRV idest pro currum ipse primus inter pastores
iungit.

31. INTEXERE idest ligare. HASTAS idest variis sertis indutas,
quibus Baccha in sacris Liberi Patris utebatur.

34. TV DECVS idest sis tuis propitius parentibus. TVLERVNT IPSA
PALES idest Dea pastoralis vel Dea frugum.

37. INFELIX LOLIVM idest quia, qui lolium manducant, caecitatem
patiuntur atque ideo ‘infelix’. AVENAE idest mailamuilchi vel
cuinfec vel zizaniae.

38. VIOLA idest scoth vel fobuitge. NARCISSO PVRPVREO idest
pulchro.

39. PALIVRVS idest gleelce vel aiten idest infelix et acutus
arboribus.

40. SPARGITE idest circumfixis arboribus. INDVCITE idest tegite.
FONTIBVS VMBRAS idest [...] arboribus. Sensus hic est: post
obitum Daphnidis, quae erant fecunda, sterilia extiterunt.

42. TVMVLVM idest fert. SVPERADDITE CARMEN idest sit scriptum
super tumulo idest memoriae superscribite in ecloga.

43. IN SILVIS idest positus. DAPHNIS EGO rel. Carmen hoc super
tumulo fuit et epitaphium vel † defectionis apud veteres.

44. PECORIS CVSTOS idest populi Romani.

46. IN GRAMINE idest israth, de nomine herbae, quae gramen
dicitur. QVALE idest dulce.

47. SALIENTE idest scatente.

48. NEC CALAMIS idest allegorice dicit Virgilius de Theocriti
scriptura. AEQVIPERAS idest coaequaris idest accusativo et
ablativo. VOCE idest canendo. MAGISTRVM Theocritum dicit.

49. ALTER AB ILLO idest secundus a Theocrito.

50. NOSTRA idest [inter] carmina.

52. AD ASTRA idest inmortalem faciemus.

53. MAIVS idest amplius vel melius.

55. STIMICHON idest quidam pastor et ipse puer fuit, figuravit
nomina Nympharum resonando.

56. CANDIDVS idest pulcher. INSVETVM idest aut hominibus aut sibi
insuetum vel insuetam hominibus viam caeli dixit.

59. PANA idest carmina Panis. DRYADES idest Nymphas.

60. NEC MEDITANTVR idest non praeparant, idest dicit securitatem.

63. INTONSI idest nephglidi vel intacti et nemorosi, silvestres.

65. BONVS idest propitius. O FELIX idest feliciter visus.
QVATTVOR ARAS idest consecravimus. Ponuntur enim hominibus arae,
sed Deorum tantum sunt altaria.

67. NOVO idest recenti.

68. OLIVI idest quia tantum Minervae oleum consecratur.

69. MVLTO BACCHO idest vino Ariusiae.

71. NOVVM NECTAR. Ariusia oppidum Italiae, ubi multum vinum
nascitur.

70. ANTE FOCVM idest ante ignem. FRIGVS idest hiems. MESSIS idest
aestas.

71. NOVVM idest multum. CALATHIS idest calicibus. Calathus est
genus poculi. Aliter: ARIVSIA nectar cetgrinne idest admirabilis
saporis, et vinum Chium significat ex Graecia, quod optimum.
Aliter: ARIVSIA idest portus in insula Lesbo vel Chio monte, qui
est in insula Chio.

72. DAMOETAS ET LYCTIVS AEGON idest propria.

73. SALTANTIS idest ad mobilitatem. SATYROS idest Satyri genus
poetarum, qui de saturitate cibi et copia canunt.

72. LYCTIVS Cretensis, ut ibi: {%Lyctius Idomeneus%}, ab Lycto,
urbe Cretae.

73. ALPHESIBOEVS idest proprium poetae.

74. SOLEMNIA VOTA idest quae certis diebus celebrantur. Cenarum
genera sunt III, unum, ut dixi, solemne, aliud viaticum † et
cenam vocant, ad cuius adventum gratulantur, et est geniale, quod
genio nostro indulgentes melius vivimus, ut etiam ipse
Terentius: {%quod vix demenso suo suum defraudans genium%}.

77. THYMO idest † prorfedo.

78. HONOS idest <in> sacrificiis. NOMEN idest in praedicatione.
LAVDES idest in meritis.

79. VT BACCHO idest Libero Patri. CERERIQVE idest Deae Terrae,
quae eadem est et Proserpina, eadem est et Vesta.

80. DAMNABIS idest fusilisu idest reos facies, ut vota tua multi
adorent.

81. QVAE idest digna.

82. VENIENTIS AVSTRI idest levissime.

83. PERCVSSA idest strepitu leni. IVVANT idest delectant, quoniam
iucundus sonus exauditur, quotiens aqua profluens saxis
inpeditur.

80. Aliter: DAMNABIS idest votis liberabis, unde etiam reos
dicit, qui vota ferunt, ut ibi: {%Et statuam ante aras voti
reos%}.

85. CICVTA idest buinne, idest te carmine Bucolicorum ante
donabimus.

88. PEDVM idest bronbrachin, idest baculum incurvum, quo pedes
ovium inpediuntur, et significat donum carminis.

89. ANTIGENES idest quidam pastor et significat Cornificium vel
Maevium.

90. FORMONSVM idest pedum. PARIBVS NODIS obid, idest pari
intervallo distantibus aut aequalibus.

FINIT V

 INCIPIT VI  

Faunorum, Satyrorum, Silenorum, idest genera poetarum, in quibus
fingitur ecloga. Significat amicos Pollionis et Vari, qui
Bucolica postulaverunt.

1. PRIMA SYRACVSIO idest civitas in Sicilia Theocriti, qui
Syracusanus erat. PRIMA idest non quod primus Bucolica Latina hic
scripserit, sed hoc ait: prima haec me voluit idest Thalia
conscribere, mox et alia facturum, vel laudative. PRIMA idest †
principalis ideo quod Syracusio versu Syracusia non debuit
dicere, sed poetica figura usus est.

2. THALIA idest nomen Musae.

3. CVM CANEREM REGES idest cum cenere vellem, ut: {%Terruit
Auster euntis%} pro ire volentes. Declaratque se Aeneidos libros
incipere velle ante. CYNTHIVS. Cynthium etiam Augustum dicit, a
quo iussus est minora carmina scribere.

5. DEDVCTVM idest in oblivionem ductum renovare vel tenue et
iucundum.

6. NVNC EGO idest nunc me oportet. SVPER TIBI ERVNT idest
abundabunt.

7. VARE TVAS rel. idest consul fuit bonus, qui praepositus ab
Augusto divisioni agrorum fuit et Germaniam domuit. ET TRISTIA
CONDERE BELLA idest Perusino bello victo Antonio Caesar Alphenum
Varum in locum Pollionis constituit, qui praeesset Transpadanae
regioni, cui idcirco Virgilius adulatus est.

8. AGRESTEM <idest> carmen [...] idest scriptura bucolica, quae
fit per calamum.

9. NON INIVSSA idest a Nymphis vel a Caesare.

10. MYRICAE idest virgultum humile, cui carmina suo conparat.

11. CANET idest resonabit idest nobis canentibus resonabit nemus.

13. PERGITE idest iam perseverate vel dicite.

12. QVAM SIBI quam Varo.

13. CHROMIS ET MNASYLLVS idest invocat Musas et sic canere
incipit. Aliter: CHROMIS ET MNASYLLVS idest propria Silenorum,
nos pro condiscipulis Virgilii accipere velimus.

14. SILENVM PVERI SOMNO rel. idest Silenum, qui rogatus a
Virgilio exposuit ei cosmopoeiam, filius, ut quidam dicunt,
Panos, ut quidam, Terrae, ut quidam, Thaumantis, comitis Liberi
Patris, vel comes Liberi.

15. IACCHO idest Iacchus Liber Pater † eius. <INFLATVM idest>
vino ebrium.

16. SERTA idest coerca.

17. ATTRITA idest ex usu tenendi splendens. CANTHARVS idest
cratera idest vas, in quo datur merum. ANSA idest dorn.

18. ADGRESSI idest sunt. SENEX idest pro senes. CARMINIS idest
promissionis. AMBO idest hos ambos. Sic ostendit et Homerus.

20. TIMIDIS idest pro timentibus. Natura enim timidi sumus,
timentes metu. INTERVENIT AEGLE idest una Nympharum.

21. VIDENTI idest incipienti vel vigilanti.

22. SANGVINEIS idest coloribus. MORIS idest merib. FRONTEM idest
grode. TEMPORA aaru.

23. ILLE DOLVM idest faciebant timidum gressum solliciti, ne ante
viderentur.

24. SATIS EST sufficit. VIDERI idest satis est levem me
praesentibus videri ad poenam.

25. CARMINA idest vos quidem carmina vultis, mulier capiet [...]

26. HVIC ALIVD MERCEDIS idest mulieri Aeglae.

27. IN NVMERVM idest ad modulationem in versuum mensuram. FAVNOS
idest Deos pastorales.

28. RIGIDAS idest inflexibiles. MOTARE idest movere.

29. NEC TANTVM PHOEBO idest quantum haec loca mirantur Sileni
cantum. PARNASSIA idest mons Thessaliae.

30. RHODOPE idest montes Thraciae. Ibi sunt motae silvae nec
mirum, si Deum mirati sunt, quantum hominem. ET ISMARVS idest
mons est Apollini consecratus habens duo promuntoria apud
Macedoniam, Cyrrham Apollini, Nysam Libero Patri.

31. PER INANE idest ethercil idest chaos dicit, quod omnia
confusionem habebant eo, quod sine forma erant. COACTA idest
collecta vel coniuncta. Aliter: CANEBAT secundum Epicureorum
sectam ex solidis et atomis constare caelum et periturum <putat>,
ut in Terentio: {%Quid si nunc ruat caelum?%} aut ut Sallustius:
{%Omnia acta occidunt et orta senescunt%}.

32. SEMINA idest atomos. Artifex sensus, quo inducit poeta
Silenum sapientium dogmata retractantem, eademque, quae et locis
suis et temporibus a philosophis sunt investigata, personam
Sileni inducit disputare, quem idcirco physici addunt choro
Liberi Patris magistrum Dei atque per quem choro modus possit
adhiberi. Vnde quoque ioculariter ei ferula adtributa.

Aliter: semina creaturarum vel rerum idest caelum, terram, aquam,
ignem, vel omnium rerum materiam, quam ipsam in seminibus esse
adfirmat ex atomis; Epicureus enim fuit. <MVNDI CONCREVERIT
ORBIS> saeculum dicit sine materia. Alii dicunt, omnia in primis
ex aqua et igni creari. Alii ex Oceano, materia omnium.

33. ET LIQVIDI SIMVL IGNIS idest sol et stellae, luna et sidera
vel fulgora.

34. CONCREVERIT ORBIS idest conglobatus sit aer [submotis nubibus
in altum locatis].

35. DVRARE idest durum fieri. ET DISCLVDERE idest separare. NEREA
idest bled mil idest animalia maris vel NEREA idest filia
Neptuni.

36. VT COEPERIT. Caelum enim quasi aqua conglobatum est. <NOVVM>
aut primitus visum aut non ante visum. SVMERE idest proprium
statum accipere.

37. STVPEANT idest homines vel terra vel mare.

38. SVMMOTIS in altum locatis.

39. SVRGERE idest crescere.

41. PYRRHAE idest Dea terrae, idest filia Terrae. Sine ordine
posuit: ante enim Saturnia regna et sic, quos Pyrrha et Deucalion
iactaverat, homines nati sunt. IACTOS idest post diluvium sub
Deucalione et Pyrrha. Themis, Dea iustissima, petentibus propter
raritatem hominum responsum dedit, ut ossa matris suae post
dorsum posita tollerent et iactarent; cum pervidissent autem
Terram omnium matrem, iacentes ab ea tulerunt petras atque
iactaverunt in aquam et ita nati sunt homines. Thessalia tota
depressa est in medio et circa montuosa. Vbi cum eodem tempore
flumina abundarent quondam confusa, quo facilius vim aquae prae
se fugerent, altitudinem petebant, multi etiam intra cumulos
morabantur. Deucalion autem Thessalus cum Pyrrha in montem
Parnassum ascendit et eos, qui ibidem fuerunt, concavis alveolis
coepit in Parnassum, ubi ipse morabatur, deducere; denique ex
siccata aqua et lapidibus homines ostendisse dicitur; lapides
autem, quos Deucalion misit, in masculos, quosque Pyrrha, in
feminas transfigurati sunt.

42. CAVCASEAS idest Caucasias, idest mons Armeniae vel Scythiae,
in quo Prometheo adligato iecur vultur exedit, vel † resedet ab
avibus alligatus.

43. ADIVNGIT idest canit.

42. FVRTVM PROMETHEI idest dicitur ignem de caelo furtim in
ferulam abscondisse atque abstulisse ideoque ab Iove condemnatum
in monte Caucasio poenas solvere per consummationem iecoris.

43. HYLAN idest proprium. Hylas, Herculis socius, cum <cum>
Argonautis navigaret, a nave excidit atque periit. Veram fabulam
haec continent. Alii dicunt, eum aquatum ad puteum sive fontem
isse ibique praecipitem lapsum periisse. Quidam vero a Nymphis
adamatum raptum esse ac numquam apparuisse.

44. LITVS HYLA idest quaerenti Herculi silvae omnes responderunt.

46. PASIPHAEN idest proprium mulieris [regina] regis Cretae, quae
adamavit taurum, ex qua Minotaurus natus est. NIVEI idest
candidi. AMORE idest pro in amore.

47. A idest o. VIRGO idest quasi aetate, quod antiqui fortes
mulieres virgines dicebant.

48. PROETIDES idest Proeti et Antiae filiae, quae formam suam
Iunoni praetulerunt, quas Iuno in vaccas convertit, et filiae
regis Argorum fuerunt nomine Chrysippe, Iphinoe, Iphianassa;
insania conpulsae crediderunt se boves esse et altos montes
petierunt. FALSIS MVGITIBVS idest quia transfiguratae erant.

51. IN LEVI idest molli. CORNVA idest bene, quia dementia † latet
cornua sibi exstare credebant.

52. A VIRGO idest quia fortis uxor.

53. FVLTVS idest substratus. HYACINTHO habens latus herba subtus
stratum.

54. ILICE dus.

55. AVT ALIQVAM idest sequitur vaccam, idest sui oblitus generis.

56. DICTAEAE idest de monte Dicto, quasi nemorosae Nymphae.
CLAVDITE SALTVS idest ut inveniatur taurus.

58. ERRABVNDA idest flexis pedibus. Aut errantis aut vagantis
dixit aut proprie, quoniam non in directum pedem tollunt.

60. STABVLA idest lesib vel gelbintib idest ubi armenta
[Apollinis] Solis fiebant. GORTYNIA idest Cretensis civitas.

61. HESPERIDVM MIRATAM idest Hesperides Atlantis filiae, quae
patris hortum trans Oceanum, in quo mala aurea erant,
custodierunt. Vnde Hippomenes, Megari filius, tria a Venere
accepit. Atalante cum omnes viros cursu praeiret et sponsione
luderet, mala aurea proiciens, dum ea colligerentur, excursus
faciebat atque concubitus virorum fugiebat, sed postea adamata
est ab Hippomene, Megari filio, Neptuni nepote, <et> superata ab
illo, quod Veneriana mala acceperat, et victam eam praemii nomine
coniugem accepit.

Atalante, Schoenei filia, cursus certamine cum in ipsa
contentione ter singulos viros vicisset, * ideoque praemii nomine
accepit eam coniugem Hippomenes.

62. PHAETHONTIADAS idest Iliadas, sorores Phaethontis. MVSCO
idest circumdatas et contextas musco canit. Muscus herba circa
caudices arborum bene olens nascitur.

63. PROCERAS idest susum rectas. ALNOS idest ferna, pro populis
posuit.

64. ERRANTEM idest amantem. PERMESSI idest proprium fluminis
Boeotiae. GALLVM idest Cornelius Gallus, cuius eclogarum libri
leguntur. GALLVM filium Solis, qui cum se crederet filium Solis
esse, petiit a patre suo, ut currus regeret. Hic postea praeceps
missus est in Padum fluvium ac Cucnus nominatus est, quem flentes
sorores in populos mutatae sunt.

65. AONAS idest Nymphas <in montes> Boeotiae venientes ut amail.
VNA idest Musarum.

66. CHORVS idest honorem fecerint Phoebo discipuli.

67. LINVS idest filius Apollinis et Samathae. Alii dicunt huic
hoc factum contigisse.

68. APIO idest liubserb herena. Olus apiumque iuxta aquam haec
sunt amariora.

70. QVOS idest dederant. ASCRAEO SENI idest notandum ibi ‘seni’,
nam mortuus finem vivendi recepit, vel quod ei vita sit redonata.
ILLE idest Hesiodus.

71. RIGIDAS idest aut duras aut nimium rectas. DEDVCERE idest
multa re permulcere rusticos solebat. ORNOS idest ligna idest
darchac.

72. HIS idest calamis. GRYNEI idest mons Colophoniae Apollini
sacer vel Apollinis nemus.

74. AVT SCYLLAM idest [...]

76. DVLICHIAS Ithacenses.

74. SCYLLAM QVAM FAMA SECVTA EST si quidem alterius amore
flagravit. Sed fama idest infamia, ut ipse: {%Est in conspectu
Tenedos notissima fama%} idest infamia, quia Tennes cum noverca
sua concubuerat.

75. INGVINA idest nomen loci, in quo canes Scyllae latrabant, vel
melen.

76. DVLICHIAS idest Vlixis patria.

77. A et exsecratio est et interiectio.

74. VEL SCYLLAM idest Nisus, rex Megarensium, cum oppugnaretur a
Minoe, rege Cretensium, Scylla, filia eius Nisi, quae adamaverat
hostium ducem, crine fatali absciso <...> et postea propter illa
prodita non recepta in navem regiam, mutata est in monstrum sui
nominis, quae circa fretum Siculum socios Vlixis vexavit, <in>
quam Vlixes, <ut> videtur, incidit.

78. TEREI idest proprium viri. Orosius dicit: {%Terei Prognae et
Philomelae [eius] incesto parricidium adiunctum atque
exsecrabilius utroque convivium per infandos cibos additum, cum
propter sororis pudicitiam ereptam praecisamque linguam filium
parvulum mater occidit, pater comedit%}.

83. EVROTAS idest fluvius Laconicae, in cuius ripa lauri sunt et
templa Apollinis, cuius arbores edidisse carmen poeta refert.

84. ILLE idest Silenus. PVLSAE idest pro echo pulsatae. REFERVNT
idest canenti reiciunt.

85. COGERE idest concludere. REFERRE idest reducere vel
recognoscere.

86. ET INVITO PROCESSIT idest quasi nolente; nolentem dicit
propter carminum voluptatem. Vel INVITO PROCESSIT idest ex
harmonia mundus. Nam et ibi ideo ait: {%Aethera mulcebant
cantu%}, et modo hic delectatione captus est, quoniam invito se
processerit Vesper.

FINIT VI

 INCIPIT VII  

1. FORTE SVB ARGVTA rel. idest continentur IIII personae:
Meliboei [et] Virgilii vel Vari; Daphnidis hoc est Corneli [et]
Galli <vel> Caesaris [poetae sunt] ARGVTA dresachtach idest
personanti vento. ILICE DAPHNIS idest Mercuri filius, optimus
poeta, significat Caesarem.

2. CONTVLERANT idest inpactatar idest coadunaverant.

3. DISTENTAS idest plenas.

4. ARCADES idest sulbari vel fissidi.

5. CANTARE idest voce. ET RESPONDERE idest fistula, idest ambo
poetae Thyrsis <et> Corydon, quod fistula Pan primus carmen
cecinit in Arcadia.

Aliter ARCADES AMBO laudative dixit, idest summi cantatores, ut
alibi: {%Soli cantare periti Arcades%}.

6. DVM TENERAS DEFENDO idest dum possessionem Virgilius cupit
liberare, in Caesarem incidit, a quo sit conspectus et vocatus et
cum sibi scripta fecisset [...]

7. VIR GREGIS idest hircus et abusive dicitur spes gregis.
Horatius: {%uxorque olentis <mariti>%}. CAPER idest cuius lacte
nutritus est Iovis. DEERRAVERAT idest todihel.

8. OCIVS velociter.

9. CAPER TIBI idest quoniam ex eo generantur. SALVVS idest slan.
HAEDI idest plum.

13. MINCIVS idest fluvius, qui transit per Mantuam, patriam
Virgilii. EXAMINA idest saith idest apes [per] susurrum
remittunt.

14. NEC HABEBAM idest, quae meum serviret officium.

16. [...] Et magna contentio erat Virgilii et Aemilii Macri.

14. ALCIPPEN ET PHYLLIDA, idest ancillarum nomina.

16. CVM THYRSIDE idest Aemilius Macer, qui pari studio flagrabat
† quia inscani in finibus.

17. POSTHABVI idest contempsi. SERIA idest samret, allegorice
Virgilius dicit contra inimicos rel.

18. VERSIBVS AMBO idest pro illorum lusu.

19. <MVSAE.> Tria genera Musarum: aqua ignis aer.

21. NYMPHAE idest allegorice Musas ego diligo. LIBETHRIDES idest
quas nos diligimus, idest a monte Boeotiae Libethro, qui est
Musis sacer.

11. PER PRATA IVVENCI idest fluvius dicitur Iuvencus.

21. Aliter Libethrus idest fluvius in Thracia, ubi Orpheus
laniatus est.

Alii fontem in Boeotia esse dicunt.

22. CODRO idest poeta amicus Virgilii; quoniam laudat Codrum,
nunc intellegi voluit Helvium Cinnam poetam, de quo melius
sentit. Idem est Cinna, cum dicit: {%Nam nec adhuc <Vario> videor
<nec> dicere <Cinna> Digna, sed argutos inter strepere anser
olores%}. Ait autem Cinnam <non> minus ingeniose scribere, quam
Apollinem. PROXIMA idest similia Phoebi <et> Homeri carmina.

24. ARGVTA idest stridula, mobili. <PENDEBIT> aut si non similia
canere potero, desistam esse poeta.

25. PASTORES idest poetae. CRESCENTEM idest incipientem dicere.
ORNATE idest de se dicit.

26. ARCADES idest Aemilius Macer. RVMPANTVR idest ex invidia.
CODRO idest Codrum Cinnam dicit et vult utique tamquam lividum
aestimatorem futurum operis sui invidia rumpi vel, si livide,
inquit, laudare coeperit

27. VLTRA idest si plus laudaverit, quam mihi placuerit. BACCHARE
idest fronti corona inde ligatur, si quis est nociturus ingenio.
Vt quidam putant, Cornificium lividum dicit, quia Cinnam [quem]
supra laudavit.

Herba: bacchare, quod ob fascinum in frontem ligatur.

29. SETOSI idest simch. <PARVVS MICON> idest ex illo, quod
scriptum est: † {%Micone granoque revexerat insulis%}. [Apollini
et Dianae consecratum est.] Vota facit convenientia venatoribus
et pastoribus Dianae, si inpetraverit, uti restituatur sibi ager.
DELIA idest Diana. PARVVS idest puer.

30. MICON [idest Diana] vel pauper † dominus, ut in Horatio:
{%parvi properemus%}; ut e contrario ‘ampli’ divites dicuntur.
VIVACIS idest quod centum annos manere dicitur, <ut> quidam
dicunt.

31. SI PROPRIVM HOC FVERIT idest perpetuum aut acceptum.

32. PVNICEO idest rubeo. COTHVRNO idest calciamento venatricio,
crepidine. SVRAS idest gairri.

33. SINVM LACTIS idest genus vasis rustici ex vimine factum. ET
HAEC idest sufficit <vel> decet. PRIAPE idest Priapus iurgiis
gaudet et fascinum eum dixit.

34. EXPECTARE idest sustinere vel tollere.

36. SI FETVRA idest si [quis] responderit carmen spei meae, idest
qui nunc marmoreus es Deus, aureus eris, si fetus gregis
ampliatus fuerit. ESTO idest pro eris. VEL AVREVS idest
formonsior.

37. NERINE idest Nerei filia. THYMO idest melle vel flore.
DVLCIOR idest videtur. HYBLAE idest dulcior, inquit, Gallia melle
Siculo et fertilitate sensus formonsior aedera.

38. ALBA idest quod est et nigra, idest Gallia dulcior est
facultatibus nostris.

39. CVM PRIMVM PASTI idest cum primum possessores novi coeperint
adsignatos possidere agros.

40. SI QVA TVI idest concubinam alloquitur. CORYDONIS idest
Virgilii. TE CVRA idest si me diligis.

41. [...] Sardonia herba apio similis iuxta ripas nascitur in
Sardonia insula, quam si quis manducaverit, risu moritur.

42. RVSCO idest aittun vel rusc. PROIECTA idest pro nihilo
habita. ALGA idest herba.

43. LVX idest dies.

45. MVSCOSI idest coennich. FONTES idest sum.

46. ET QVAE VOS idest o loci. ARBVTVS idest sunt frondes. Vterque
adulatorium carmen subiecit pertinens ad Caesaris venerationem.

47. SOLSTITIVM idest quia circa sextam horam sol stat et iterum
currit.

48. TORRIDA idest ignea idest ex illo tempore. TVRGENT idest
astoid.

49. ET TAEDAE idest caindla.

50. FVLIGINE idest osuidi.

51. HIC TANTVM BOREAE idest demonstrative, hoc est parvi ducimus
et pro nihilo curamus frigora propter abundantiam lignorum.

52. LVPVS aliquid de numero pecorum tollat, hoc est numero ovium
multitudinem civium.

53. STANT idest abundant. HIRSVTAE idest spinosae vel capillosae.

54. STRATA idest non vento, sed maturitate.

55. RIDENT idest hilara et festiva sunt.

56. ABEAT idest discedat. SICCA idest aqua viduabuntur flumina.

57. ARET AGER VITIO AERIS per ‘herba moriens’ et caelum vitiatum
ait et omnia inculta, quod <Mantuani> cultores amiserunt agros,
quos si Caesar restituerit, redituram <eis> fecunditatem.

58. PAMPINEAS idest chanachdi idest vitium.

59. PHYLLIDIS idest Caesaris.

60. IVPPITER idest aer. IMBRI idest multum pluviarum decidet de
caelo.

61. POPVLVS idest profedo, idest quia Hercules populo coronatus
ad Inferos descendit. IACCHO idest idem et Bacchus et Liber
Pater.

63. PHYLLIS idest Caesar. CORYLOS idest Mantuanos.

64. NEC MYRTVS idest licet nihil sit tam sterile, quam
Mantuanorum ager est, si Caesar adiuvassit suis, ager placebit
populo suo.

65. FRAXINVS idest umnus. PINVS idest oct gagh.

66. ABIES idest octh gacha sardua lailu. POPVLVS idest fit.
Subsequitur ‘pulcherrima’.

67. LYCIDA idest Cornelius Gallus, idest refert arbores eas, quae
sunt vel inveniuntur speciosae, sed si frequentius sibi
praesentia contingat Corneli Galli, quem nunc Lycidam vocat, non
illas pulchriores fore.

FINIT VII

 INCIPIT VIII  

1. PASTORVM MVSAM idest hoc genus carminis coenon vel micton
dicitur. Haec ecloga pharmacis appellatur. Nam duae personae
introducuntur, Damonis et Alphesiboei, quorum alter amissam
queritur uxorem orbatus, alter [et] eius mulieris refert actus,
quae alii viro † amonolio dedita fuerit, alterque puellam, alter
puerum ut puellam amat.

2. IVVENCA idest pro armentis posuit.

3. LYNCES idest pro feris omnibus.

2. INMEMOR idest oblita. HERBARVM idest pastus. QVOS idest
poetas.

3. LYNCES idest fera bestia, quae <e> lupis et canibus nascitur,
et ferae Liberi Patris sacris dedicatae, quae sunt pantheris
similes, caudas tamen graciliores habent.

6. TV MIHI SVPERAS idest Pollionem petit Salonitarum victorem.
Asinius Pollio prope non minus poeticae, quam oratoriae vel
imperatoriae laudis avidus fuit. Nam et multa carmina et varia
arte poematum scripsit. Vnde illud est, [idest]: {%Sophocleo tua
carmina digna cothurno%}. Huic post victum Antonium apud Perusiam
a Caesare successu datus est Alphenus Varus, qui iratus
Mantuanis agros eorum perticae Cremonensium iunxit. Causa autem
iracundiae haec fuit. Octavius Musa, civis Mantuanus idemque
magistratus, cum tributum ab Augusto fuisset indictum, pecora
Vari — nam Varus possessor apud Mantuanos erat — cuius pecora
capta pignori tam diu in foro clausa tenuit, donec inedia
morerentur. Vnde molestiam Mantuanis super amittendis agris
intulit Varus, Virgilio tamen pepercit, quoniam condiscipulus
eius fuerat. Eiusdem autem Vari est tragoedia Thyestes omnibus
tragicis praeferenda, aliud nihil eius habetur.

6. TIMAVI idest locus, in quo Antenor civitatem condidit.

7. ORAM idest litora. ILLYRICI idest Adriatici maris. LEGIS idest
consideras. EN ERIT idest optantis vox.

8. TVA FACTA DICERE idest tuas laudes dicere vel scribere.

9. EN ERIT idest utinam liceat tua facta meis carminibus digne
exponi.

10. SOPHOCLEO idest ideo eum Sophocli conparabat, quia hic primus
tragoediam scripsit, et Asinium Pollionem significat, qui
tragoediam scripsit illo tempore.

11. A TE PRINCIPIVM idest [inter tuos triumphos aut inter
tragoedias] quia nemo ante te scripsit tragoediam nec post te
scripturus est.

12. CARMINA COEPTA TVIS idest quod sic intellegi debet: accipe
iussis carmina coepta tuis, idest utile sit.

10. DIGNA hoc est, cum iusseris ab agris meis recedi, et ego haec
in te carmina digne scribam.

13. INTER VICTRICES LAVROS idest quoniam solent poetae <aedera>
coronari, quia pallida est et, qui versificantur, pallidi sunt,
victoresque lauro [victrice] in certaminibus coronantur, et
Asinium Pollionem significat, qui et poeta fuit, sed, quoniam
Salonas devicerat, utraque corona dignus fuit, lauro ut victor,
aedera ut poeta, ut ait: {%Pollio et ipse facit nova carmina%}.
SERPERE idest humiliter procedere.

12. SINE idest leic.

14. FRIGIDA idest quoniam nox facta est.

16. TERETI idest [in] latitudinem triumphi.

17. NASCERE idest oriri diem desiderat. AGE idest ferairli, idest
cito veni.

18. CONIVGIS NISAE idest quasi a sua uxore destitutus.

17. ALMVM tria significat: {%si lux alma recessit%} idest
candida; {%parturit almus ager%}, idest fertilis; {%alma
parens%}, idest sancta.

19. DVM QVEROR idest adloquor, quamvis alii sint, qui credunt
Deos non esse, vel te, inquit, dies, dum queror, quod mihi
liberalitate Caesaris destinata praedia alio translata sint.

20. EXTREMA idest vitae meae scilicet.

21. INCIPE MAENALIOS idest Arcadios a Maenalo monte, quod Pan
Arcas fistulae inventor est, quae fistula convenit pastorali
carmini, et perseverat in eisdem, et quia laudavit Maenalum
eiusque lucos ae frequentiam canentium pastorum, versus Maenalios
dicit vel vocat.

22. ARGVTVMQVE stridulum ex iteratione reciproce resonantis
vocis. PINOS LOQVENTES idest plurimos semper habet poetas.

23. AMORES idest querimonias.

26. MOPSO idest Mopsus fuit antiquus vates. Mopso ergo Virgilii
datur ager et significat Theocritum. NISA DATVR idest uxor mea
viro indigno vel homini. Vel NISA locus in Asia, in quo superatus
ab Apolline Marsyas poenas audaciae solvit iudicantibus Musis.
QVID NON SPEREMVS idest quia in amore <est>, semper <sperare>.

27. GRYPHES idest animal in Hyperboreis locis nascitur semper
adfectans equos, quod rostrum habet et pennas et quattuor pedes:
imago leonis, caput aquilinum et ungues † ut iunoni.

28. CVM CANIBVS TIMIDI VENIENT AD POCVLA DAMMAE idest quod contra
naturam eorum est; et masculini generis dixit dammae.

29. TIBI idest ad te ducitur.

30. NVCES idest nocte nuptiarum solent nuces iacere, ne perveniat
malum augurium. TIBI idest quia, si cui incipit Hesperus, Oetam
deserit. OETAM idest mons in Thessalia, unde Hesperus oritur.
DESERIT ergo inridet Mopsum post montem cursu intento.

32. O DIGNO idest o mulier indigna, quae digno fueras iuncta
viro. DESPICIS idest contemnis.

33. MEA FISTVLA idest rusticum carmen sive studium. ODIO MEA
FISTVLA: in amatore enim tria requiruntur, ut formonsus sit, ut
dives, ut bene cantans. CAPELLAE idest humile patrimonium.

34. PROMISSA idest pendens.

37. ROSCIDA MALA idest rorem habentia.

38. DVX idest ego vobis ducatum regebam, idest alloquitur ut
[...] VIDI CVM MATRE LEGENTEM idest deliciosam.

39. ALTER idest secundus, ut sit tertius decimus.

40. FRAGILES idest flexibiles.

41. VT VIDI idest in despectu me habes. [...] idest propter
inparem amorem et non reciprocum. VT VIDI idest ut statim. VT
PERII idest ut valde. VT ME idest amor non inpetrabilis, eo quod
fastidiosam dixeram. ERROR idest definitio amoris.

43. IN COTIBVS idest lecib; diminutive coticula facit.

44. ISMAROS idest mons Thraciae, idest pro habitatoribus [populus
Africae]. RHODOPE idest mons. AVT EXTREMI GARAMANTES idest in
extremum mundum constituti idest populus Africae.

45. NEC GENERIS NOSTRI idest quasi humani non esset generis.
PVERVM idest Cupidinem. NEC SANGVINIS idest non ex nostris
elementis generant, idest non ex nostro sanguine nascitur.

48. COMMACVLARE MANVS. Incertum, quam matrem dicere videatur;
plures enim hoc vocabulo dignae sunt. Nam et Progne ob amorem
Terei † se interfecit et Medea suos filios, sed hanc magis poetam
accipiendum dixisse, quae futurum alterius maritum Iasonem damno
communis sobolis adfecit.

40. In Corneliani CONTINGERE, in Ebri PERTINGERE.

48. TV idest interrogative.

49. MATER idest Medea, filia † pro aetate. AN PVER INPROBVS idest
amore Iason inopportunus, qui eam ad tale facinus seduxerit, et
omnia ad amorem referuntur crudelem.

54. ELECTRA idest orarget.

55. VLVLAE idest coinnil. CYGNIS idest elu. ORPHEVS Orphei.

56. ARION idest poeta summus. Arion Methymnaeus, citharoedus
summns, cum in piratas incidisset, inpetravit, ut sibi eodem
habitu, quo in scaenam introire adsuesceret, canere liceret.
Cantu cum delphinas adlicuisset, in mare se praecipitavit
exceptusque ab his in terram perlatus est, sicut et Phineus, cum
incideret in piratas, praemisit sese in mare <et> delphines
captae amore eius portaverunt eum in continentem.

58. OMNIA VEL MEDIVM FIANT idest etiam prius diluvium optavit,
<deinde> vel medietatem mundi perire. Omnia, inquit,
confundantur, idest quatenus mihi mori satius est, quam haec
perpeti.

52. Miscet contrariis adversa, quod est contra rerum naturam.
Nunc, inquit, fiat, quicquid contra rerum naturam est.

55. [...] quod Tityrus vel Orpheus vel ut Arion conferendus est:
successu carminis non, ut deberet, sollicitavit silvas. Ita
Virgilius consecutus est agrum, velut Arion insperato vixit †
exilio conferendus vidit.

Vel Arion ab agone recedens, Methymnaeus natione, cum in piratas
incidisset, inminentis mortis dilationem petiit et cithara
letalem naeniam cum cecinisset, <se> repente proiecit in mare.
Hunc delphinus piscis in dorso acceptum liberavit e mari et
reddidit patriae.

58. VIVITE SILVAE idest valete.

59. AERII MONTIS idest excelsi. SPECVLA idest scopulo inminenti.

60. MVNVS idest mortem meam. HABETO idest uxor.

62. HAEC DAMON idest dixit.

63. DICITE idest expectatio de Alphesiboeo. PIERIDES idest
Nymphae. NON OMNIA POSSVMVS idest verba delirantis vel amantis.

64. EFFER AQVAM idest uxor Daphnidis dicit: ipsa est praesaga et
pro muliere dicitur. ET MOLLI idest lana. CINGE idest Amaryllis,
ancilla eius. HAEC ALTARIA VITTA idest ad suam ministram dicit
praesaga Amaryllidam, ut sint in potestate mea agri vel civium,
quos eis restituere cupio. VITTA idest snathe.

65. VERBENAS idest verbena, genus herbae castissimae, sumptae, ut
ait Terentius, ex ara: {%<Ex ara> sume hinc verbenas tibi%}.

Aliter VERBENAS idest frondes; nam omnia, quae virent, verbenae
dicuntur. Alii rorem marinum, quo utebantur antiqui, antequam tus
inveniebatur. Alii autem olivam proprie accipiunt.

Aliter verbenae frondes, olivae ramos, idest carnes pingues.
ADOLE idest incende.

66. SANOS SENSVS non amantes sensus. CONIVGIS mariti.

65. ET MASCVLA TVRA idest fortia tura.

66. SANOS SENSVS idest qui non amant. Nam qui amant, aegrotant,
quasi amor morbi causa sit.

67. NIHIL HIC post sacrificium perfectum.

68. DVCITE AB VRBE idest allegorice Roma. DOMVM idest Musam vel
carmen. DVCITE idest maritum suum. DAPHNIN idest genetivus casus.
Amorem suum dicit non Daphnin, sed lunam ipsam deducere de
caelo.

69. VEL idest pro saltem, vel etiam. DEDVCERE idest Roma est
dicens, ut veniat Caesar.

70. CIRCE idest filia Solis, quae socios Vlixis mutasse fertur in
bestias.

71. FRIGIDVS idest eo, quod homines frigidos morte facit.
CANTANDO idest eo, quod, dum incantatur, carminibus incantatorum
anguis rumpitur.

72. DVCITE DAPHNIN idest mutat Virgilius nomen possessionis suae
et eam alio nomine a lauro Daphnin appellat.

73. TERNA idest novem intellegimus diversa colore. TRIPLICI idest
tria alba, tria rosea, tria nigra.

74. LICIA idest englemen, quasi ligia, per quae ligantur stamina.
Bene utitur liciis, quae membra adolescentis alligant.

75. EFFIGIEM DVCO idest faciunt [male] malefici: effigiem
amatoris circumferunt unam luti, aliam ex cera. DEVS idest pro
omnibus Diis. IMPARE pro impari.

77. NECTE idest immonaisc idest, cum ligare coeperis, Amorem te
ligare dicito. NECTE idest metro anapaestico in honorem Cupidinis
consecrato. TERNOS idest lanae colores.

78. VENERIS idest Amoris.

80. LIMVS idest terra mollis ex aqua soluta. HIC idest igni
coquitur.

81. VNO IGNI idest sole.

82. SPARGE MOLAM idest inpone laborem. Ancillam vel concubinam
vel collegam. Molam dicit, ut mos est maleficis. BITVMINE ori,
idest de fulgore nascitur.

83. VRIT idest amore. IN DAPHNIDE idest adversum Daphnin.

86. LVCOS idest † Chalcidico et Euboico per artem. BVCVLA idest
bonat, idest perdita amore.

87. IN VLVA idest in herba.

88. SERAE etmaill.

88. SERAE NOCTI idest longa nocte.

91. EXVVIAS idest indafodh, idest pellis serpentis senescentis et
in terra silentis inde exuvia nominatur et deinde exuviae dictae
vestes ab exuendo. EXVVIAS idest Medea dicit de fratre suo et
Virgilius de Octaviano.

92. LIMINE IN IPSO idest sub limine depono idest loco sacro vel
in templo Vestae.

93. DAPHNIN idest reducere.

95. HAS HERBAS idest † mala dicitur Medea dicit de fratre suo vel
Caesar.

96. MOERIS idest pastor et tutor Virgilii, et <de> arte magica
loquitur, quia Moeris magus peritissimus huius rei. MOERIS magus.

97. SAEPE LVPVM FIERI nihil est, quo lupum <se> fecerat, insuper
et naturam fallebat. ET SE CONDERE SILVIS. Efficacissima carmina
exemplis ostendit. LVPVM idest inter feritatem ambulantem non
agnosci.

98. SAEPE ANIMAS idest ei † datus est herbis venientibus umbrae
post fata vexerunt. SEPVLCHRIS idest quia sepulchris conduntur.

99. SATAS idest segetes a propria festivitate removere. TRADVCERE
idest decipere. Seges interea et ipsa terra dicitur et quod
continetur. MESSES idest iam in culmum turgentes.

101. FER idest affer idest ministrae suae dicit. CINERES idest
aerearum. AMARYLLI idest concubinae nomen et ancillae.

102. IACE indas hantrat chenn. NE RESPEXERIS idest ne forte
respicias aliam doctrinam vel maiestatem. HIS idest venenis.

103. ADGREDIAR idest insidiabor illi. NIHIL CARMINA idest
carminibus hoc dixit, quasi adventu eius quaedam carmina dixerat.

105. CORRIPVIT idest adreth. Hoc dicitur et Ciceroni contigisse,
cum de eo uxor sua sacrificaret. TREMVLIS idest crispantibus.

Vel uxor Ciceronis obtulit hostias pro marito. In illo tempore
Cicero consul factus.

106. SPONTE SVA idest sine igni. FERRE idest offerre proicienda.

105. ALTARIA idest dicuntur et quae continent et quae continentur
ipsis.

106. IPSE. BONVM idest tantum modo ut bonum sit; credo, <quod>
bonum erit.

107. HYLAS idest conbochuil idest ubi amat inesse. CERTE idest
verum.

108. FINGVNT <quia> qui amant, quae cupiunt, et vident.

109. PARCITE idest ad carmina: nolite movere. Hic non dixit
‘desine’, quia, qui desinit, finem facit, qui parcit, suspendit
id, quod agebat.

FINIT VIII

 INCIPIT VIIII  

Lycida Cornelius Gallus, Virgilius Moeris. Dramaticon vel
mimeticon.

1. QVO TE MOERI PEDES idest ad incedendum ducunt, hoc est, fingit
se ad querelas iturum. Nam cum Clodio, quodam milite, communem
agrum possidebat, a quo paene fuerat occisus.

3. NVMQVAM VERITI SVMVS idest malum inopinatum, ut Dido: {%Hunc
ego si potui%}. AGELLI idest Virgilii vicus.

4. MIGRATE COLONI idest quoniam <repugnare> non possumus,
cedimus. COLONI idest quondam domini.

5. FORS idest toceth idest clamor laetitiae militaris.

6. NEC VERTAT idest nec ei bene proficiat et non veniam mereatur.

Bene MITTIMVS idest properamus dona idest Ario, cuidam militi qui
<ob> saxa commissa voluit educto gladio Virgilium interficere.

7. CERTE EQVIDEM idest tuo ingenio audieram agros esse
restitutos. SVBDVCERE idest in proclivium a summo usque in imum.

8. MOLLI CLIVO idest ripa Minci. CLIVO idest aequa decursione a
summo per descensum.

9. FAGI idest, sicut superius dictum est, a lacu usque ad arborem
fines possessionis Virgilii a triumviris divisoribus agri
Mantuani esse indultos.

10. OMNIA idest suprascripta loca. MENALCAN idest Virgilium.

11. FAMA idest tantum fama fuit. AVDIERAS idest reddi, sed arma
plus possunt.

12. TELA INTER MARTIA idest inter vim militarem. VALENT idest
solatiant. LYCIDA idest vocativus.

13. CHAONIAS idest Chaon nemus in Epiro vel regio. Vel
Dodonenses, quod ibi a quercu per ipsas responsa dabantur.

14. NISI achtomlem. QVACVMQVE idest quoquo modo. LITES idest
militares lites traducere.

15. ANTE SINISTRA CAVA MONVISSET AB ILICE CORNIX idest
cecinisset.

16. TVVS idest amicus. IPSE MENALCAS idest Virgilius.

17. HEV CADIT idest congruit. IN QVEMQVAM idest ut occiderit
Virgilium.

18. SOLATIA carminum. RAPTA a nobis.

21. VEL QVAE SVBLEGI idest subduxi, vel has ipsas odas, quas tibi
recitavi, cum Romam venires. <Monet>, ne asperiorem reddat
Varum, a quo ipse, cum per carbonarias <fugeret, necdum liberatus
est>.

22. AMARYLLIDA idest concubina amborum, Virgilii et Lycidae.

23. TITYRE DVM REDEO idest non longe afuturus sum. Virgilius
loquitur ad pastorem. PASCE CAPELLAS idest commemoratio carminum.

24. ET POTVM idest ad potandum.

25. OCCVRSARE CAPRO idest occurrere. Et militem cave: gladio
ferit. Militi Varo dicit.

26. QVAE idest carmina poetae.

27. MANTVA idest nominativus idest superat Mantua nomen tuum.

28. MANTVA VICINA idest quod Cremona ob vicinitatem Mantuae
nimium misera est.

29. SVBLIME idest adverbium vel SVBLIME nomen. CYGNI idest
poetae.

30. CYRNEAS idest Corsicas, insula in mari Tyrrheno. Hic ostendit
habitatores Mantuae fugisse ab ea causa libertatis, sicut apes
fugiunt <taxos>. EXAMINA sathi. TAXOS idest fer idest arbor
amaros flores habens, et mel amarum apes inde colligunt.

31. CYTISO idest genus herbae.

32. POETAM idest ingeniosum.

35. VARO idest proprium. CINNA idest proprium, idest nobili viro.

36. ANSER idest gigren idest poeta optimus Antoni et Anser
nominatus est. INTER ARGVTOS OLORES idest iternelu luincenchu.

Olor idest avis est, quam Graeci cygnum appellant; olor enim
dictus, quod sit totus plumis albus; nullus enim meminit cygnum
nigrum; olon enim Graece totum dicitur.

39. HVC ADES idest <a> Polyphemo dictum amante Galateam. GALATEA
idest filia, quam Cyclops adamavit. LVDVS IN VNDIS idest in
honorem Mantuae hoc dicit et in honorem Caesaris.

41. POPVLVS idest profedo idest adiuncta Mincio.

42. LENTAE idest flexibiles.

43. INSANI idest magni.

44. PVRA idest splendida.

45. AVDIERAM NVMEROS idest cantatorum.

46. DAPHNI idest vocativus idest Caesar. QVID ANTIQVOS idest
haec, per quae cecinit Moeris. SIGNORVM idest astrologia.
SVSPICIS idest consideras.

47. ECCE DIONAEI idest ex Dione, filia Veneris, ex qua originem
ducere Caesar gloriabatur. PROCESSIT CAESARIS ASTRVM idest Gai
Caesaris, qui instituerat heredem imperi Caesarem. [...] hoc est
imperare coepit.

48. GAVDERENT idest turgent idest maturae fiunt.

49. DVCERET idest acciperet. <APRICIS> calidis vel frigidis.
APRICIS idest clithiab.

50. INSERE idest hic alloquitur Caesarem. PIROS idest arbores.

51. OMNIA FERT idest follo inde fedid.

52. CANTANDO idest carmina dicendo. CONDERE SOLES LONGOS idest
dies finire magnos idest toto die canebam.

54. LVPI MOERIM idest vox pastoris est: antequam [illum] lupum
viderim <ille me vidit>, ut vocem meam distringeret. Cum enim
primi viderint, hiantibus oribus vox distringitur.

56. CAVSANDO idest causas nectendo diversas.

57. STRATVM idest quietum. EQVOR idest muir.

59. MEDIA EST idest ad urbem.

60. BIANORIS idest heros est; filius Tusci dicitur, qui et ipse
condidit Mantuam. Bianor idest amimo et corpore fortissimus
agricola. VBI STRINGVNT idest pro distringunt idest amputant vel
faciunt.

61. MOERI idest proprium, vocativus. CANAMVS idest invicem nos
delectemus.

62. HIC HAEDOS DEPONE idest Daphnem carminibus Bucolicorum; ad
hoc enim hora inminet.

63. NE idest cautauminus.

64. LAEDIT idest a timore inminentis pluviae.

65. CANTANTES idest mulcentes nosmet. FASCE idest onere. LEVABO
idest exaltabo vel relevabo, leviorem reddam.

66. PVER idest o Lycida. AGAMVS idest ambulemus.

67. IPSE idest Menalca.

FINIT VIIII

 INCIPIT X  

Ad Gallum Cornelium et Volumniam Thecidem meretricem, quam
Lycoridam dicit. Exegeticon dicitur vel epangelticon. In honorem
Galli, amici Virgilii.

1. ARETHVSA idest Nympha.

2. MEO GALLO idest poeta Antonii. QVAE LEGAT LYCORIS idest
provincia vel meretrix, quam Gallus adamavit, quae contempto eo
Caesarem secuta est, vel quae primo Cytheris. [Sollicitos, ut:
{%mare sollicitum%}.]

3. GALLO idest meritis Galli.

4. SVBTERLABERE idest curres. SICANOS idest † sicandi pro plebis.

5. DORIS idest Dea maris idest mater Nympharum. DORIS Nympha
maritima; ex nomine itaque eius mare appellatur, quia et aqua
eius mari amarior est. AMARA idest salsa. VNDAM idest marinam
aquam.

6. SOLLICITOS, ut: {%mare sollicitum%}.

7. ADTONDENT idest pascuntur. SIMAE idest milberach. VIRGVLTA
idest inpressis naribus. SIMAE capellae, Graecum, idest †
personas.

8. RESPONDENT idest montes enim reciprocam mittunt ex echo vocem.

9. QVAE NEMORA idest hic incipit narratio.

10. NAIADES idest vocativus ideat Nymphae fontium propriae,
Oreades montium. INDIGNO idest inpari, quia amans contemnebatur.
INDIGNO idest magno, ut Terentius dicit: {%indignum facinus ex me
audies%}.

11. PARNASSI IVGA idest proprium montis Boeotiae. PINDI idest
Pindus mons in Thessalia vel in Thracia.

12. AONIAE idest mons Boeotiae. AGANIPPAE idest fons Thraciae.

14. PINIFER <idest> fintadbirtihd. SVB RVPE IACENTEM idest
deserta, prae nimio amore contemptu atque odio hominum captum in
solis locis iacentem.

15. <MAENALVS idest> mons Arcadiae. GELIDI idest frigidi. LYCAEI
idest proprium montis.

16. NEC PAENITET ILLAS idest allegorice idest nec tu erubescas
Bucolica scribere nec nos erubescimus.

17. PECORIS idest poematis. POETA idest Gallus poeta fuit
optimus, qui et ipse scripsit metra elegiaca.

18. ADONIS idest proprium.

19. <OPILIO idest> opiliones dicuntur ovium et pastores haedorum.
SVBVLCI idest mucibi idest porcorum pastores, ideo tardi, quia
aliter porci non pascuntur, nisi radicitus herbam eradicent.

20. VVIDVS idest pinguis sucus intrinsecus; unde uvae dictae
sunt, quasi uvis pendentibus glandibus ex quercu coronatus.
HIBERNA idest quia hiemis tempore glandes maturescunt.

22. TVA CVRA idest amor, ut ibi: {%Iamdudum saucia cura%}.
Inrisorie dicitur.

23. ALIVM idest Antonium. HORRIDA CASTRA bella: hic tangit
Antonium. Ideo [haec] autem horrida, quia cum Augusto Caesare
fecit bella civilia.

24. SILVANVS idest Deus silvarum.

25. FLORENTES FERVLAS idest flesca idest virides frondes. GRANDIA
idest longa. QVASSANS idest quae fiunt in ipsis ferulis.

26. QVEM VIDIMVS IPSI idest solent enim numina se offerre
rusticis.

27. SANGVINEIS idest rubeis. EBVLI idest profedo. BACIS idest
cariaib idest quia grana ipsa nigra sunt a foris, sucus autem
eorum rubeus, ex quo venenum est. Ideo dixit ‘bacis sanguineis.’

28. INQVIT idest amanti. NON TALIA CVRAT idest non flectitur
maeroribus. Expertus loquitur.

29. NEC LACRIMIS idest quantascumque lacrimas fuderit amans,
tanto amplior eum respexit Amor, idest sicut non satiantur
gramina rivis et rel.

31. TRISTIS AT verum tristis amator. TAMEN alii superioribus
iungunt, melius tamen sensus cadit: Licet ego duro amore
consumar, tamen erit solatium, quia amor erit vestra cantilena.

33. O MIHI idest pronuntiat se moriturum. TVM idest tunc. OSSA
QVIESCANT idest sedantur.

34. OLIM idest aliquando, idest tria tempora significat, praesens
praeteritum futurum.

35. VESTRIQVE idest pastor fuissem, ut rusticam vitam colerem.

36. VINITOR idest finbondid.

37. CERTE idest utinam esset Phyllis.

38. FVROR idest amor. QVID idest opus sit.

40. SVB VITE idest alii SVB RVPE.

41. SERTA idest coherta. PHYLLIS idest mollibus lenibusque
manibus et digitis suis.

42. HIC GELIDI FONTES idest ac si diceret: quid te adiuvat inter
frigora <esse> idest invasit amor eius animum et quasi ad
praesentem loquitur. LYCORI idest proprium.

44. NVNC INSANVS AMOR idest quia neque per absentiam amantis
discedit; omnis amor plenus est furoris. Hinc usque in finem
amatoris inconstantia exprimitur.

45. ADVERSOS idest infestos. HOSTIS idest bellicosos.

46. PROCVL idest recessisti. NEC SIT . . . . . . <TV> idest
Phyllis vel Lycoris.

47. ALPINAS idest montanas. RHENI idest proprium fluminis auch.

49. ASPERA PLANTAS idest etsi despectus a te, sollicitus sum, ne
quid sustineas.

47. DVRA idest nimis crudelis.

50. CHALCIDICO idest Chalcis civitas in Euboea, in qua fuit
Euphorion, qui Euphorion distichico versu usus est.

51. PASTORIS SICVLI idest Theocriti.

50. VERSV idest iterum rediit ad se et sic loquitur.

51. MODVLABOR idest sibrase idest scribam. AVENA idest calamo
idest per scripturam.

52. INTER SPELAEA idest inter speluncas.

53. MALLE idest maacubrimse.

54. CRESCENT ILLAE idest silvae. AMORES idest et vos crescetis,
amores.

55. MIXTIS NYMPHIS idest cum Nymphis permixtus montes lustrabo
venando.

56. ACRIS idest vehementes. VENABOR idest adchichlus.

57. PARTHENIOS idest Arcadios, a virginibus dicti, quae illic
venari consuerunt. SALTVS idest iterum quasi in ecstasi factus
loquitur, ut solent amantes facere. Inconstans animus amantis
diversa se amare loquitur.

Aliter: PARTHENIOS. Parthenii Lacones ideo, quod, cum profecti
essent ad bellum, reliqua iuventus stuprum cum virginibus fecit;
inde nati Parthenii nominati sunt.

59. PARTHO idest Parthico. <IRE> idest <a> provincia. CORNV idest
ondid buoc idest arcus Persicos. CYDONIA idest Cretensia; ibi
enim harum arborum usus inventus est primitus.

60. SPICVLA idest fogau vel gaau. MEDICINA idest ut supra dixit.

61. DEVS idest Cupido.

62. HAMADRYADES Nymphae, <quae cum> arboribus et nascuntur <et
pereunt>, qualis illa, quae Erysichthonem occidit arborem
caedentem, et vox inde erupit et sanguis, ut docet Ovidius.
Dryades arbores habitant.

64. ILLVM idest Amorem.

65. SI FRIGORIBVS idest hoc dicit: <amore> carere non posse.
HEBRVMQVE idest flumen Thraciae.

66. SITHONIAS idest a Sithone idest Phyllidis fratre.

67. ALTA idest suspensa. <LIBER> vitis. LIBER idest insnob. ARET
idest moritur vitio aeris. IN VLMO idest in arbore posita.

68. VERSEMVS idest pascamus. CANCRI idest nomen sideris.

70. DIVAE idest Musae idest Deae. POETAM idest Gallum.

71. FISCELLAM idest sportam idest allegorice dicit: significat
conposuisse hunc libellum tenuissimo stilo. HIBISCO idest herbae
genus.

74. QVANTVM VERE idest hoc dicit propter Caesarem. SVBICIT idest
crescit, ministrat ad proceritatem.

77. HESPERVS idest stella, quae primo vespere apparet. Verecunde
se capellarum esse pastorem <dicit> idest vilissimorum animalium;
nam Bucolica scribens debuit se dicere bovum pastorem; sed
vitans arrogantiam ultimum se esse voluit, non principem,
inscribens Bucolicis: <‘Ite domum saturae, ite capellae’>.

EXPLANATIO IVNII FILARGIRII GRAMMATICI EXPLICIT. Deus mecum per
omnia, ego sum in gloria. Optatio mentis meae haec est, ut ante
me supradictum est: quicumque legeris hanc glosiolam, Deum pro me
misero roges, ut animae meae apud patrem meum veniam in caelo
merear, qui nomine sum Fatosus.

FINIT AMEN.

II. Virgilius Maro in pago qui Andes dicitur haut procul a Mantua
nascitur Pompeio et Crasso consulibus. Virgilius Brundisi
moritur XI Kal. Oct. Sentio Saturnino et Lucretio Cinna
consulibus nono Ptolomaei regis anno, cui apud Aegyptum Cleopatra
in regnum successit, Augusti Caesaris XXVI regni anno, ante
annos XVI Christi nativitatis. Ossa eius Neapolim translata in
secundo ab urbe miliario sepeliuntur titulo huiusmodi
superscripto, quem ipse moriens dictavit:



     {%Mantua me genuit, Calabri rapuere, tenet nunc%}
     {%Parthenope: cecini pascua rura duces%}.
     


Humile, medium, magnum; physica, ethica, logica; Bucolica,
Georgica, Aeneades; naturalis, moralis, rationalis; pastor,
operator, bellator. Physica, ethica, logica propter naturam,
propter usum, propter doctrinam.

Virgilius in operibus suis diversos secutus est poetas, Homerum
in Aeneidis, quem licet intervallo longo secutus est; Theocritum
in Bucolicis, a quo non longe abest; Hesiodum in Georgicis. Hic
autem Hesiodus fuit de Ascra insula, qui scripsit ad fratrem suum
Persen librum, quem appellavit ἔργα καὶ ἡμέρας idest opera et
dies; hic autem continet, quemadmodum agri et quibus temporibus
sint colendi. Ingenti autem arte egit, ut potentiam nobis sui
ingenii indicaret coartando lata et angustiora dilatando. Nam cum
Homeri et Theocriti in brevitatem scripta collegerit, unum
Hesiodi librum divisit in quattuor, quod ratione non caret. Nam
omnis terra quadrifaria: aut arvus idest sationalis, aut consitus
idest aptus arboribus, vel pascuus, qui herbis et animalibus
vacat, aut floridus, in quo sunt horti apibus congruentes et
floribus. Alii autem duos tantum Georgicorum male dicunt,
dicentes terrae operam esse, quam primi continent duo libri,
nescientes tertium et quartum, licet Georgica non habent, tamen
ad utilitatem rusticam pertinere. Nam et pecora et apes habere,
studium est rusticum. Licet possimus agriculturam in his duobus
agentibus invenire. Nam farrago sine cultura non nascitur, et in
hortis colendis non minorem circum terras constat inpendi
laborem. Et hi libri didascalici sunt, unde necesse est, ut ad
aliquem scribantur. Nam praeceptum doctoris et discipuli personam
requirit. Vnde et ad Maecenatem scripsit, sicut Hesiodus ad
Persen, Lucretius ad Memmium. Sane agriculturae huius praecepta
non ad omnes pertinent terras, sed ad solum situm Italiae,
praecipue Venetiae teste ipso Virgilio, qui ait: Tibi res
antiquae usque ingredior, cum de Italia diceret.

[Quid faciat laetas segetes, quid terras pingues efficiat.
Segetem pro terra posuit, ut {%Horrescit seges ensibus%} vel
sentibus. Pingues terras, ut paulo post dicit: cinis, intermissio
arandi, incensio stipularum, stercoratio. Laetas: nam fimus, qui
per agros iacitur, vulgo laetamen vocatur.]

[Quo sidere idest quo tempore, quia ex sideribus tempora
colliguntur.]

Iuxta eos, qui opus Virgilii altius volunt animadvertere, hic
ordo: Virgilium iuxta ordinem vitae mortalium carmina
conposuisse. Primum incultam et pastoralem vitam hominibus fuisse
Bucolicis indicavit, postea necesse fuisse mortalibus fruges et
usum agrorum inventum Georgicis ostendit; ubi cupiditatem
possidendi ex contentione finivit, ad arma usque perventum est.
Sed argumentum de armis fuit, ut in honore Caesaris Aeneae
virtutes, ex cuius genere esse cupiebat, suo carmine ornaret. Nam
et primis erroribus, qui ad similitudinem carminis Homeri
descripti sunt. Nam paria sunt et numero et magnitudine
periculorum virtutis indicia. In aliis vero sex libris, unde in
Italia primi armorum conflictus, quantae gentes ad proelium
excitatae, quanti duces ante Turni occasum.

Titulus, causa, intentio, numerus, ordo, explanatio. Vtilitas
legendi, iucunditas audiendi. Modus tenuis, moderatus,
praevalidus: tenuis in Bucolicis, moderatus in Georgicis,
praevalidus in libris Aeneae.

Incipiunt Bucolica in laudem Caesaris et principum ceterorum, per
quos agri redditi sunt, Asinii Pollionis Alphenique Vari et
Cornelii Galli. Georgica in honorem Maecenatis, qui sibi opem
tulit. Novissima autem Aeneis in honorem Caesaris, qui ex genere
Aeneae fuit.

Bucolica triennio scripsit, Georgica VII annis, Aeneida XI.

Argumentum Bucolicorum. Tiberius Caesar Iulius et Antonius contra
Cassium Brutum civile bellum gesserunt. Inde milites victoris
Augusti et Antonii Transpadanorum et Cremonensium et Mantuanorum
rapuerunt. Inde Virgilii ager ademptus est, quem Asinius Pollio
iubente Caesare restituit, in cuius honorem Bucolica scripsit.

 <ECLOGA PRIMA.>  

Eclogam conposuit gratiarum actionem continentem, in qua sibi
personam induit Tityri et Meliboei alicuius Mantuani profugientis
et felicitatem Virgilii admirantis. Pastores ovium et bovum
carmina invicem exponentes induxit. Tityrus ergo ovium pastor,
Meliboeus bovum. Opiliones, qui haedos pascunt, Tityros, qui
oves, Meliboeos, qui boves.

Tityrum Virgilium dicit, Meliboeum Cornelium Gallum, unum de
Mantuanis, quibus sunt agri adempti. Tityrum arietem vel hircum
Siculi dicunt. Asinius Pollio, Alphenus Varus et Gallus missi
sunt agrum militibus Caesaris dividere; iam veteranis constitutis
ergo omnibus Mantuani expulsi sunt. Virgilio ob summum ingenium
sua loca data sunt. Ideo itaque in eorum laudem dicit. Meliboeus
idest Cornelius Gallus, Tityrus idest Virgilius.

1. PATVLAE idest latae et excelsae. FAGI idest cuius arboris
fructu antiqui vescebantur, quam Graeci fegon appellant.
Allegorice Caesarem dicit, cuius adiutorium Virgilium texit.

2. TENVI idest subtili. MEDITARIS MVSAM idest carmen poeticum
subtile.

3. FINES idest litora.

4. FVGIMVS idest quoniam veteranis militibus Augusti Caesaris
praestitutus dies fuit neci eorum, nisi fugissent. LENTVS idest
securus.

5. AMARYLLIDA S. idest Amaryllis, ut quibusdam videtur, Roma est;
ut quibusdam, duarum amicarum nomina sunt Amaryllis et Galatea.
Galli a candore corporis dicuntur Galatae, qui cum Graecis
venientes se miscuerunt. Vnde primum ea ratione Gallograecia
nuncupata est, et postea Galatia nominata est. Galatia translatio
interpretatur. Ancyra metropolis Galatiae. RESONARE idest ut
sonaret carmina Virgilii.

6. <MELIBOEE> Meliboeus idest nomen conpositum ex Graeco idest
μέλειν et βοῦς idest quod bovum curas gerat. DEVS idest Caesar
Angustus.

7. ARAM idest arae mortuis, altaria Diis consecrantur.

8. INBVET idest frequentabit vel initiabit. Inbuere aram novam
idest consecrare.

9. ERRARE idest carpere herbas vel vagari libere. ET IPSVM idest
me ipsum.

10. LVDERE idest scribere. CALAMO idest carmine agresti.

11. TOTIS idest prosperis. Ideo dixit TOTIS, quod Sulla, cum
proscriberet agros, iussit dominos eorum habere pastores, unde
viverent. Hoc ergo negat Caesarem fecisse.

12. TVRBAMVR idest eicimur. EN idest ecce. CAPELLAS idest
diminutive a capro.

15. A idest eheu.

13. HANC idest uxorem vel vitam suam.

14. CORYLOS idest coryli et nuces avellanae. Densas corylos, quod
sunt masculi et feminae. Corylus arbor nucis avellane. GEMELLOS
idest geminos.

15. A idest interiectio dolentis vel exsecrantis. SILICE NVDA
idest in terra sterili idest in rupe. CONIXA idest enixa.

17. PRAEDICERE QVERCVS idest in templo Iovis Dodonaei quercus
fuerunt Iovi dedicatae, quae fata Romanorum cecinerunt. TACTAS
idest fulmine percussas. Proscriptione a Sulla Romanis inlata
dicuntur vastationes quercui ingestae, quae in tutela Iovis
fiebat; quando peccaret quis in Iovem, ipse percutiebat quercum.
Significat iram Iovis. Per Iovem significat Octavianum.

18. DA idest indica.

19. VRBEM QVAM DICVNT idest poetae. Per urbem significat iventum
per inventorem et inventorem per inventum. ROMAM idest Roma et
ante Romulum fuit et ab ea sibi Romulus nomen adquisivit.
Marianus Lupercorum poeta sic ostendit: {%Sed de flava et cano
ita Roma Aesculapi filia novum nomen Latio facit, quod ab ipso
nomine omnes Romam vocant%}.

20. HVIC NOSTRAE idest Mantuae urbi.

21. DEPELLERE idest amovere in pascua vel separare agnos et
haedos a lacte.

23. NORAM idest pro noveram. CONPONERE idest conparare.

24. HAEC idest Roma.

25. VIBVRNA idest genus virgulti simile cupressi humilis.

26. TANTA CAVSA idest cupiditas.

27. LIBERTAS idest agrorum reditus.

28. CANDIDIOR idest pro candida.

30. AMARYLLIS HABET idest Roma. GALATEA idest Gallia vel Mantua.
Dum me Galatea idest donec me Gallia, vel certe Amaryllis et
Galatea idest duarum amicarum nomina regionum vel civitatum vel
mulierum inducta sunt in eodem agro atque in eadem vicinitate
viventium. Galatea, quam primum habuerit Tityrus, Amaryllis, quam
postea, vel Galatea nomen hereditatis suae, quam prius habuit et
rel.

32. NEC SPES idest quasi servum <se> ostendit. NEC CVRA PECVLI
idest augmentum patrimonii. Paupertas eum premebat. Peculium
idest facultas servi, quae de pecoribus accipitur. Peculium quasi
pecudium.

33. VICTIMA idest hostia pro pecoribus.

34. INGRATAE idest aut quia nihil gratum et suave rusticus in
civitate patitur, cuius labore vivitur, vel quod parva
aestimantur, quae rusticis magna constant.

35. GRAVIS idest ponderosa. AERE idest dono vel tributo.

36. QVID VOCARES idest quia nemine laetabatur poeta. MAESTA
AMARYLLI idest vocativus.

37. CVI PENDERE idest in cuius honorem inviolata servares. <SVA>
consueta, non insueta poetae ingenio.

38. TITYRVS idest Virgilius. PINVS idest Roma.

39. FONTES idest senatores. ARBVSTA idest iuvenes scholastici.

40. NEQVE SERVITIO rel. idest nec deesse officio servitutis
poteram.

41. PRAESENTES DEOS idest firmos.

42. IVVENEM idest Caesarem dicit Octavianum Augustum. Decreverat
enim senatus, ne quis eum puerum diceret, ne maiestas tanti
imperii minueretur.

43. BIS SENOS DIES idest primi dies XII mensium idest Kalendae.
FVMANT idest sacrificant.

44. RESPONSVM idest permisit libere vivere.

45. PASCITE VT ANTE idest ut ante eratis pueri, sic et modo.
[Eclogae idest exceptiones].

47. ET TIBI MAGNA SATIS. Ordo: satis magna pascua. QVAMVIS LAPIS
idest quamvis mons saxeus sit.

48. PALVS idest cethor. OBDVCAT idest tegat.

49. FETAS idest praegnantes.

50. CONTAGIA idest pestilentiae.

51. FLVMINA NOTA idest Padum et Mincium.

52. ET FRIGVS CAPTABIS idest quod aestivo tempore sub umbra fit
frigus. OPACVM idest auras prosperas vel pro nemore. <FONTES
SACROS> quod omnibus aquis Nymphae sunt praesidentes. Ideo
habitacula earum.

54. HYBLAEIS idest mons in Sicilia, ubi optimum mel nascitur †
idest florem aptum. SALICTI idest virgulti genus eo, quod salit
et surgit cito.

55. SVSVRRO idest susurratio vel animal, quod de apibus nascitur.

56. FRONDATOR idest pastor, qui de frondibus domum sibi facit,
vel avis, quae in frondibus murmurat. AD AVRAS idest calidas
aestatis.

59. IN AETHERE CERVI idest ante rerum natura mutabitur, quam nos
Caesarem poterimus oblivisci.

60. FRETA idest maria.

61. PERERRATIS FINIBVS idest transmutatis vel confusis.

62. ARARIM idest flumen Germaniae vel Galliae. GERMANIA idest
Germanus.

63. ILLIVS idest Iulii Caesaris. † Nam cogitatione oblivioni non
tradetur.

64. SITIENTIS idest quia aqua raro invenitur. IBIMVS idest in
exilium. AFROS idest synecdoche. Ab Afris Libyam voluit
intellegi, quae aqua indiget.

65. OAXEN idest Apollinis et Anchialae filius, qui in Creta
habitans oppidum condidisse fertur et suo nomine nominavit.
Aliter fluvius Scythiae vel Mesopotamiae.

Cretam idest terram albam et velocitate utitur fluvius rapiens
albam terram idest limosam.

67. EN VMQVAM idest ecce aliquando.

68. PAVPERIS TVGVRI idest si mirabor etiam vile tugurium.

69. ARISTAS idest pro annis.

70. NOVALIA idest quae per singulos annos novantur per semina.
MILES idest, seu quod agrum suum teneant, seu quod civile
gesserunt bellum.

73. INSERE idest Meliboeus semet ipsum imperat.

78. CYTISVM genus fruticis vel herba, quae nascitur inter campos
et silvas. In Cytisa civitate nascitur amara hominibus, non
capris. AMARAS idest ad nostrum saporem; nam capris dulces sunt.

80. MITIA idest matura.

81. MOLLES idest maturae.

82. VILLARVM idest ad vespertinam caenam praeparandum.

83. CADVNT VMBRAE idest tenebrae primum veniunt in valles
montium, quasi dixisset nox inminet [secum].

FINIT PRIMA.

 INCIPIT II  

Virgilius Corydonis in persona intellegitur, Caesar Alexis in
persona intellegitur, Antonius in Menalcae persona inducitur,
Damoetas Theocritus significatur, magister Virgilii, Amyntas
Cornificius poeta, inimicus Virgilii, intellegitur. Caenon idest
novum, micton idest mixtum.

1. ARDEBAT idest inpatienter diligebat vel alebat vel laudabat.
ALEXIN idest Alexander fuit servus Asinii Pollionis. Hunc
Virgilius, rogatus ad prandium, cum vidisset in ministerio nimium
pulcherrimum, dilexit eumque dono accepit. Caesarem quidam
acceperunt, formonsum operibus et gloria. Alii puerum Caesaris
quem si laudasset, gratam rem Caesari fecisset. Nam Virglius
dicitur III pueros habuisse.

2. DELICIAS idest dretel.

3. TANTVM idest tantummodo.

4. <INCONDITA> idest non scripta. HAEC INCONDITA idest carmina.

5. STVDIO INANI idest fundebat incassum, dum <in> absentem
loquebatur.

6. O CRVDELIS idest inexorabilis, qui non flecteris meis scriptis
et non das raptos agros. <ALEXI> o Caesar. Corydon a Virgilio
fictum nomen videtur ex nomine avis, quae corydalis dicitur,
dulce canens.

8. CAPTANT idest frigida loca pro aestate aestiva.

9. LACERTOS idest genus serpentis.

10. <THESTYLIS> idest fictum nomen. Thestylis idest nomen
rusticae mulieris, quae messoribus aestu fatigatis diversa genera
herbarum contundens pulmentarium his parat. Vel concubina
Corydonis.

11. SERPILLVM Latine conula, Graece nomen proprium herbae vel
caepae.

13. CICADIS vermes, quae cuculum fugant cantando in lignis,
similiter istas cervi expellunt.

11. SERPILLVM idest nomen herbae vel caepae.

14. NONNE SATIVS idest nonne sufficit? <TRISTES> quae tristem
faciunt. AMARYLLIDIS IRAS idest quidam hoc aVirgilio ideo dictum
putant, quod magis amicitia Antonii, quam Augusti accipienda
fuisset.

15. MENALCAN idest Antonium vel alumnos eius. FASTIDIA idest
contemptus vel ditiones.

16. ILLE NIGER idest Antonius, quia Aegyptius fuit. CANDIDVS
ESSES idest Caesar candida de regione.

17. CREDE COLORI idest prosperitati.

18. LIGVSTRA flores papaverum vel melcaprorum. VACCINIA idest
violae purpureae idest dercefroiõ vel subi vel certe
dẽr[~]c[~]ẽr[~]ũĩc[~]h[~].

19. DESPECTVS idest spernis studium meum.

20. NIVEI quia antiqui lanam albam diligebant vel candore poetae
magis. LACTIS idest ingenii sui ostendit abundantiam.

21. SICVLIS idest quia Theocritum, poetam Siculum, suum magistrum
sequitur.

24. AMPHION DIRCAEVS idest Amphionem Thebanum musicae fuisse
studiosum, omnibus notum. Dircaeum autem dicit a fonte Dircaei,
qui est in Boeotia. Amphion idest Antiopae et Iovis filius fuit,
qui ita lyra cecinisse dicitur, ut eius cantu Thebanorum muri
surrexerint. ACTAEO idest promontorium in capite montis contra
mare Aracinthium. Aracinthus idest mons in Attica.

25. IN LITORE VIDI idest ne diceretur ei: in quo speculo te
vidisti, cum sis rusticus?

26. NON EGO DAPHNIN idest pulchritudinem eius non metuam. DAPHNIN
idest filius Apollinis.

27. IVDICE idest pro iudicante. IMAGO idest quam vidit in
speculo.

28. SORDIDA idest quae tu sordida existimas.

30. CONPELLERE idest minare vel pascere. HIBISCO idest genus
virgulti, quo pastores flagellant pecus.

32. PAN natura omnium rerum, inventor fistulae pastoralis
dicitur. Per cornua solem significat et lunam, per fistulam VII
planetas stellas, per pellem pictam caeli sidera, per ungulas
caprinas soliditatem terrae. Syringam cum Pan persequeretur,
versa est in calamos, unde Graece syringa fistula dicitur.

35. AMYNTAS QVID NON FACIEBAT idest pastor nobilis, qui voluit
carmen rusticum scribere insulsum.

36. CICVTIS idest calamis vel culmis.

37. DAMOETAS idest Theocritus dicitur.

39. STVLTVS idest quia invidit. AMYNTAS idest Cornificius, qui
conatus est contra Virgilium scribere.

41. CAPREOLI idest quibus solent pueri ludere.

42. SICCANT idest mulgent.

43. THESTYLIS idest vicina ei rustica mulier idest desidiosa et
voluntaria.

46. CALATHIS idest octhalcamib. NAIS idest proprium Nymphae.

50. LVTEOLA idest rubicunda. PINGIT idest conponit.

51. IPSE EGO CANA LEGAM idest agresti carmine laudabo te.
LANVGINE corbuĩn[~]n[~].

52. CASTANEAS NVCES idest omnia poma, quae durum corticem habent,
<ut> castaneae, nuces dicebantur; quae mollem, mala dicebantur.

53. CEREA idest matura. PRVNA idest aĩrnimdr[~]ãĩg[~]ĩn[~]. HONOS
idest honor. Diversitas florum et colorum ornatum et honorem
facit.

54. O LAVRI idest quamquam ingratas habetis baccas. PROXIMA MYRTE
idest aut loco aut dignitate. Laurus et myrtus utraque virgulta
conscia amoris. Nam laurus Apollini, Veneri myrtus dilecta est.

56. MVNERA idest carmina. ALEXIS NEC CVRAT idest Caesar, quia
dilecta ei civilis conversatio.

57. MVNERIBVS idest poemate. IOLLAS idest dominum pueri Pollionem
enim vult intellegi, dum Iollam appellat, vel Cornificium
significat.

58. AVSTRVM ventum Notum contrarium floribus; sicuti floribus
collectis et depositis ventus contrarius spargit <eos>, sic
carmina mea contemnuntur et munera ab Alexi.

59. PERDITVS idest demens. APROS idest qui conturbant fontes.
Nunc mea carmina inimici turbant.

60. QVEM FVGIS A DEMENS idest revocat Alexin ad rusticum carmen.

61. DARDANIVSQVE PARIS idest Alexander. Paris, filius Priami,
pastor in silvis prius fuit. PALLAS Minerva, quae prima artibus
suis oppida constituit et condidit urbes.

63. TORVA idest saeva, aspera, irata. LEAENA idest hoc nomine
veteres non utebantur. Dicebant enim leonem masculine et
feminine. Feminine, ut Plautus in Vidularia dicit: {%Nam audivi
ego feminam leonem semel parire. Cicero de gloria libro%} . . .
sic ait: {%Statuerunt simulacrum Leaenae%}. Leam vero Varro ad
Ciceronem dicit libro tertio: {%Sicut [ait] † non est in panthera
et lea%}.

64. SEQVITVR LASCIVA CAPELLA idest quae omnia ad voluntatem
persequuntur cibi capiendi.

65. CHORI DONO idest CHORI exercitus eorum, qui saltare faciunt
in civitate. DONO idest donum. ALEXI saltare cum choro. TRAHIT
idest chori te trahunt.

66. ASPICE ARATRA idest propter versi mensuram aratra dixit.

69. QVAE TE DEMENTIA idest insanus es, qui fugis amantem

70. SEMIPVTATA TIBI ET FRONDOSA VITIS idest mentes sanas non
habent, qui ex semiputata et frondosa vite vinum bibunt.

71. ALIQVID idest operum vel affectuum. INDIGET VSVS idest <ad>
necessitatem victus.

73. INVENIES ALIVM idest amicum.

71. Vel ALIQVID PARAS idest vult se intellegi Aeneidos scripturum
Caesaris.

73. INVENIES ALIVM idest aliud opus hinc adgredimur efficacius
futurum.

FINIT II

 INCIPIT TERTIA.  

1. DIC MIHI DAMOETA idest Virgilius se Damoetam facit, Menalcan
idest Cornificium, Aegonem <Theocritum> et Palaemonem idest
Caesarem aut Meliboeum Gallum, <quia> postea iudex factus est.
Qui Cornificius voluntate tenuerat possessionem, sed quasi
dissimulanter interrogat. Vrbanus etiam Virgilius respondet, non
esse illius beneficium, sed Caesaris. Vel Aegon custos gregis.
DIC MIHI idest Cornificii nunc personam ostendit Virgilium
contumeliosa interrogatione provocantis <ad> certamen. ‘Cuium’
veteres dixerunt neutri generis et ‘cuius’ ‘cuia’ masculine et
feminine dicebant. Nos ‘cuius’ commune trium generum dicimus.
MELIBOEI idest Gallus Meliboeus. PECVS idest cives Mantuae, quos
infelices ait semper ipse Virgilius idest eos spoliat, dum Caesar
studet novitati amicorum.

3. NEAERAM enim novitatem vult intellegi, idest amica communis
inter se.

5. ALIENVS CVSTOS idest qui opus alienum facit.

6. SVCVS idest vires. LAC SVBDVCITVR idest furto tollitur idest
cives spoliantur agris.

7. PARCIVS ISTA idest <non est>, quo nobis inpudentiam exprobres,
viri sumus. Scito tamen, te fecisse, quae viris turpia sunt
obiectu, in sacello.

4. NE ME PRAEFERAT ILLA idest dum timet, ne ego amicitia Caesaris
praeponar, hic spoliat Mantuanos.

8. NOVIMVS TE idest scimus, te et passum, quae viris inhonesta
obiectu sunt. Haec ad Cornificium dicit. TRANSVERSA TVENTIBVS
HIRCIS idest maiccinidisse, verecunde. Hircus enim lascivum
animal et petulcum animal et fervens semper ad coitum, cuius
oculi ob libidinem in transversum aspiciunt. Vnde et nomen
traxit. Nam hirci sunt oculorum anguli secundum Suetonium rel.
Vnde Virgilius dicit, Cornificium non poetam, sed libidinosum
esse, similitudine hirci libidinosi, et habentem oculos semper
flagrantes in mulieres.

9. <ET QVO — SED FACILES NYMPHAE RISERE SACELLO> . . . . in
sacello stuprum committi aut faciles, quae etiam ad inlecebras
libenter adsentiunt, vel propitiae ad veniam dandam. RISERE idest
indulsere. In SACELLO idest in sacro loco.

10. ARBVSTVM et reliqua. Arguit autem Virgilium, quod strumentum
studiorum non habeat neque struere sciat novum carmen. MICONES
autem cives.

12. CVM DAPHNIDIS ARCVM FREGISTI. Pro carmine arcum posuit.
Daphnis idest filia Amyclaei ab Apolline adamata, quae, cum
fugeret vim amatoris, in arborem idest laurum versa est. Alii
Daphnin Neptuni filium.

14. PVERO idest Virgilio. DONATA idest a Theocrito.

15. ALIQVA idest ratione.

16. CVM TALIA FVRES idest quid faciant servi malique, cum tu, qui
furto possides agrum meum, fiduciam adversum me sumpseris?

17. CAPRVM idest agrum vel carmen.

18. LYCISCA idest canis ex lupa et cane conceptus idest
orcẽbucahil.

22. MERVISSET idest utroque modo dicitur, et beneficium et
stipendium.

25. CANTANDO TV ILLVM idest non vicisti illum carmine. HAVT idest
pro non.

26. NON TV IN TRIVIIS idest Romae pastores cum ovibus
circumeuntes in locis triviis stantes cantu pastorali admonent
eos, qui lac emere volunt. Ideo dicit ‘in triviis’.

27. STIPVLA idest cuislen.

30. MVLCTRA idest vas, in quo mulgetur de grege.

32. NON AVSIM idest Cornificius negat contendere, quod est filius
familias idest sub potestate regia.

37. FAGINA pro faginea, quod rectius, ut ab ulmo ulminea, a
populo populea.

39. AEDERA idest ab aerendo arboribus, sine adspiratione dici
debet. CORYMBOS idest brutus, baccas aederarum.

40. CONON idest genere Samius, mathematicus, stellarum
peritissimus magister. QVIS ALTER: quidam Eudoxum vel Aratum.
Eudoxum enim mathematicum, eundem philosophum, Platonis
discipulum dicunt. Quidam vero Aratum. Alii Hesiodum dicunt, quia
Georgicon carmen conscripserit. Item CONON qui cum Ptolomaeo
vixit, rege Alexandrino, cuius discipulus dicitur Archimedes
Syracusanus et a Romanis occisus est iam senior.

43. NECDVM ADMOVI idest ad usum convivii.

45. CIRCVM idest circiter.

46. SILVAS SEQVENTES idest quia motae sunt silvae illius cantu.

48. SI AD VITVLAM rel. idest quam pignoris posuit nomine.

49. QVOCVMQVE idest ad quodcumque praeminm vel carmen.

50. PALAEMON idest Caesar, est iudex causae.

57. FORMONSISSIMVS ANNVS idest synecdoche, totum pro parte.
Vernum enim tempus dicit.

59. ALTERNA idest carmina. CAMENAE idest Nymphae.

60. AB IOVE PRINCIPIVM MVSAE idest hoc de Arato. AB IOVE idest ab
Augusto, quem ponit in similitudinem Iovis imperium populi
Romani gubernantem.

61. COLIT TERRAS idest fecundas facit.

62. ET ME PHOEBVS AMAT idest me Caesar bene sentit. Consuemus
enim illum carminibus delectare.

Alter amicitiam Caesaris, alter familiaritatem coniungunt. Ideo
et poeta ait: {%amat me Phoebus%}. Aut quod originem geniturae ex
isto versu conprehendit. Nam mater Virgilii fertur Maia, cum
eundem paritura gravis esset, somniasse, se lauri fructum variis
[fructibus] floribus ornatum genuisse et cetera quaeque.

63. HYACINTHVS idest nomen herbae vel puer, qui pulcherrimae
formae fuisse traditur: ab Apolline dilectus ab eodem inprudenti
ludicro disco opertus est, de cuius cineribus flores nati sunt
eius nomine conscripti: rubei coloris sunt. HYACINTHVS puer prope
amnem Eurotam dum cum Apolline ad discum ludit, incautus
interiit. Eum Nymphae fleverunt, ut earum lacrimis inriguus fons
crearetur. Inde ‘rubens hyacinthus’ dicitur colori solis
conparatus.

64. GALATEA idest nomen filiae vel ad civitatem pertinet, in qua
Virgilius fuit prius et <quam> sub nomine mulieris ostendit.
Quidam autem putant, quod duas mulieres Virgilius habuit,
Amaryllidem et Galateam, unam de Romanis, alteram de Gallia vel
de alia provincia quacumque, in qua habitavit, vel allegorice
loquitur. LASCIVA idest luxuriosa.

65. VIDERI idest a me idest ut eam sequar in salicem horridam.

64. MALO ME PETIT idest cãbarag[~].

66. MEVS IGNIS idest amor.

67. DELIA idest Diana de Delo insula vel † Caesari voluntati.

68. MEAE VENERI idest amicae Galateae.

69. QVO CONGESSERE idest quo nidos suos contulerunt.

70. PVERO idest Caesari Augusto.

71. AVREA MALA idest eclogas decem.

68. NOTAVI LOCVM idest inveni, quae cupiebam mihi evenire idest
amicitiam Caesaris idest † duces Caesaris.

69. PALVMBES idest eclogae, quas cupiebat Caesar.

71. MITTAM pro misi.

74. AMYNTA idest Octavianus.

75. TV SECTARIS idest Virgilius allegorice tetigit pugnantem
contra Antonium <Octavianum>, [...] et Virgilium non dimittebat
pugnare. EGO RETIA SERVO idest tu voluntatem capis venando, ego
retia servo.

76. PHYLLIDA et IOLLA idest Iolla enim Deus Mantuanorum, Phyllida
vero idest felicitatem.

77. CVM FACIAM VITVLAM rel. idest antequam messes meterent,
vitulam circum messes ducebant ac post sacrificium incipiebant
secare segetes.

80. TRISTE LVPVS idest inimicus ovium vel herba, quam pecora non
manducant. STABVLIS idest Mantuae.

81. AMARYLLIDIS IRAE idest Romae superbia.

82. DVLCE SATIS HVMOR idest <ut> humorem sata amant et haedi
arbutum, sic ego Caesarem unice.

83. AMYNTAS idest Caesar.

84. POLLIO AMAT idest hic magister equitum Caesaris, cui adulatur
Virgilius, qui et ipse poeta fuit.

85. VITVLAM idest optimum et plenum carmen facit. LECTORI idest
amatori. PASCITE idest ut sacrificetis ei.

86. NOVA CARMINA idest mirabilia carmina. PASCITE TAVRVM idest
quia erat praemium poetis pro carmine positus, vel taurum
propositum dicit.

88. QVI TE POLLIO AMAT idest Asinius Pollio vir tragoedographus
est. VENIAT idest ad consulatum. QVO TE QVOQVE venisse gaudet,
idest una tecum.

89. MELLA FLVANT idest patiatur aurea saecula. <FLVANT idest>
destillent. AMOMVM idest genus herbae vel floris vel pigmenti.

90. QVI VAVIVM NON ODIT idest Vavius et Maevius poetae, qui
Virgilio obtrectaverunt. Duos sui temporis poetas, quorum carmina
ob humilitatem abiecta sunt. Vult ergo notare, qui sunt inimici
Virgilii, quasi dixisset: Qui Vavium pessimum poetam <amat>, et
Maevium peiorem amet, ut duplum habeat malum. De quibus Domitius
in Cicuta refert: {%Omnia cum Vavio communia frater habebat,
Vnianimi fratres sicut habere solent, Rura domum nummos <atque>
omnia: denique, ut aiunt, Corporibus geminis spiritus unus erat.
Sed postquam alterius mulier † concubitum Novit, deposuit alter
amicitiam. † Et omnia tunc ira tunc desoluta omnia nova regna
duos accipiunt%}.

De Maevio vero nihil repperi.

92. QVI LEGITIS FLORES idest ad cives suos dicit idest ante
indulgentiam permissam, ne lateat occulta pernicies. FRAGA idest
s[~]ũb[~]ĩ. Quidam tamen dicunt pomi iuxta terram nata.

93. FRIGIDVS idest aut nocens aut qui in frigore moratur aut
natura frigidus aut quod frigidos facit per morsum. ANGVIS idest
milites, quibus dati sunt agri, quippe Clodius, qui se crediderat
inpune habiturum agrum, si Virgilium occidisset.

94. PARCITE OVES idest similitudinem hic facit idest ad cives hoc
dicit, ut se custodiant a persecutione. NIMIVM idest ulterius
progredi.

95. IPSE ARIES idest ad sidus pertinet, quod aestivo tempore
oritur, in quo tempore maxime ardescit. Quidam vero Virgilium
interficere voluit gladio. Virgilius autem transnato fluvio
vestitus evadere potuit ibique vestem suam in ripa contraposita
siccavit. ARIES idest aestivum sidus, in quo res humidae
siccantur.

96. REICE idest amove, fuga.

97. IN FONTE LAVABO idest in Caesare, qui fons est ducibus suis.

98. PRAECEPERIT idest praeoccupaverit. AESTVS idest calor. Nam
aestu solis lac consumitur, nisi mulsum fuerit. COGITE idest
congregate plebem.

100. IN ERVO idest fod[~]or[~]bẽn[~]ĩ.

102. HAERENT idest movent.

105. TRIS PATEAT CAELI SPATIVM idest apud antiquos fuit
altissimus puteus, in quo descendebat ad sacra celebranda, cuius
putei orbis, idest summus circulus, [quo cognosceret anni
proventus], non amplius quam trium ulnarum mensuram habebat,
cumque descendisset, sursum non ampliorem caeli partem, quam
puteus habuit, poterat videre.

Vel specus apud Aetnam in Sicilia angusto ore profunda
altitudine, per quem rapta est Proserpina a Dite Patre. Vel
caelum pro toto mundo.

Alii clipeum Aiacis dicunt trium ulnarum, in quo expressa caeli
forma fuerat.

106. NASCVNTVR FLORES idest iqui demonstrantium litterarum formam
nomina obtinent. Aiax cum se interfecisset gladio Hectoris,
flores [ac] violae a sanguine concreto exortae litteras habuerunt
Aiacis, Hyacinthi [alii Adonis] nomina exprimentes [habuerunt].
Hyacinthus enim dicitur Oebali filius ab Apolline esse occisus
disco: ex eo florem natum vocem significantem gemitum habere, vel
sanguis Aiacis, cum se interfecisset, ut praediximus, inscripsit
in florem has litteras idest aeae, hoc est gemendi sonitus
Graecus; qua voce autem exclamaverunt Graeci, cum se Aiax
percussit, eam dicunt scriptam esse in folio † ietimo, idest
aeae. Quidam nomen ipsum Aiacis scriptum esse dicunt.

108. NON NOSTRVM idest non nostrae peritiae. CONPONERE idest
iudicare.

109. QVISQVIS AMORES idest qui amat, ne amittat a dolore, quod
amavit.

110. AVT METVET DVLCIS AVT EXPERIETVR AMAROS idest qui studiorum
amore flagravit, ne <ei> labor desit. Si metuet dulces,
experietur amaros, si autem non metuet amaros, experietur dulces.

FINIT III

 INCIPIT IIII.  

1. SICELIDES MVSAE idest quoniam Siculus fuit Theocritus, quem
imitatus est in Bucolicis. Hanc eclogam scriptam esse aiunt in
Asinium Pollionem, quidam in filium eius Saloninum, qui nomen
accepit a Salona civitate, quam eodem tempore, quo natus est,
pater eius expugnavit, sive in honorem Octaviani Augusti sive
Asinii Pollionis. † Natus est et regnavit Octavianus.

2. IVVANT idest delectant. HVMILES MYRICAE idest humiliora
carmina vel HVMIILES idest sine fructu.

1. PAVLO MAIORA idest carmina. Laudes regibus nunc dico, hucusque
de ducibus, vel MAIORA idest quae prophetata sunt et a Sibyllis
de Octaviano, nunc narro.

3. SILVAE SINT CONSVLE DIGNAE idest maiora carmina nostra Asinio
Pollione sint digna. Hic adulatur Asinio, qui eo tempore agris
praeerat dividendis.

4. VLTIMA. CYMAEI idest quae fugiens homines malos et suos mores
in rusticis morata est, in caelum abiisse fertur. Quidam
interpretantur Sibyllam, quae fuerit Cumana, quae praedixit
futura. Aliter: Cymaeum Hesiodum dicit. Cyma enim in Asia
civitas, quam relicta Ascra, civitate sua, posteriore tempore
aetatis suae incoluit, in qua eadem carmina Hesiodus se
scripsisse testatur, et de saeculis refert; quem imitatur
Virgilius scribens saeculis futura tempora meliora, in honorem
Salonini, filii Pollionis, qui natus est apud Salonas in
Dalmatia: inde nomen aecepit.

Vel subtiliter Augustum dicit.

4. AETAS idest tempus inpletionis prophetiae Sibyllae vel finis,
quem narrat Hesiodus. VLTIMA idest postrema.

5. AB INTEGRO idest de novo.

6. VIRGO idest Iustitia vel Maria. REDIT idest post Evam.
SATVRNIA idest aurea.

7. NOVA PROGENIES idest Augustum dicit. Aestimavit enim
Virgilius, quod de Augusto praedixit Sibylla, cum de Christo
omnia prophetavit. CAELO idest † ut Lucanus, ut Virgilius
aestimat.

8. FERREA idest bellicosa et laboriosa.

10. LVCINA idest Diana, quae lucem nascentibus facit. TVVS APOLLO
idest Augustus.

11. TE CONSVLE idest hoc admirabile tuo tempore meruisti.

12. MAGNI MENSES idest tempus bonum, idest XII, quod ante X
fuere.

14. SOLVENT idest dimittentur peccata nostra adventu Christi.

13. SCELERIS NOSTRI idest Virgilii, et Mantuae illi dicit, quod
dimittetur ei et plebi suae adventu Augusti.

15. DEVM VITAM ACCIPIET idest Augustum inmortalitatem
consecuturum adfirmat, quod ad Christum pertinet.

14. SOLVENT TERRAS idest liberabunt.

16. HEROAS idest potestates caelestes.

17. PATRIIS VIRTVTIBVS idest, quod Iulius Caesar orbem terrarum
pacasse videtur, qui Augustum, sororis suae filium, heredem
Imperatoremque reliquit.

18. NVLLO CVLTV idest sine cultu humano producet terra fructus.

19. CVM BACCARE idest h[~]õb[~]b[~] et h[~]ĩn[~] vel genus herbae
<floris> et odoris iucundi.

20. RIDENTI idest patenti. COLOCASIA idest herba, quae in Aegypto
circa Nilum nascitur, et in cibum digna. ACANTHO idest herba.

21. DISTENTA idest plena.

23. FVNDENT FLORES idest ad Christum pertinet, quoniam magi
obtulerunt ei munera.

24. SERPENS idest diabolus. HERBA idest dottrina gentilium.
FALLAX HERBA idest Aconitana, quae nascitur in Sardinia
pastinacae similis, quam si quis comederit, moritur. Alibi autem
nata somnum facit hominibus tantum.

25. ASSYRIVM AMOMVM idest genus pigmenti, apud Assyrios tantum
fit. VVLGO idest ubique nascetur.

28. PAVLATIM idest sine studio hominum. ARISTA idest segete.

29. RVBENS idest matura.

31. PRISCAE FRAVDIS idest astutiae hominum.

32. THETIM idest mare vel nomen loci.

34. TIPHYS idest gubernator navis Argivorum. ALTERA ARGO idest ut
fuit antea cum Graecis.

36. MAGNVS ACHILLES idest Augustus. Gaius Caesar, cum testamento
regnum traderet Iulio Caesari, etiam Troiam iussit restaurari ab
eo, quoniam ipse superstes minime potuit. Vel de Pyrrho Epirota
loquitur de genere Achillis, vel ipsum Pyrrhum, qui acerrimum
bellum Romanis intulit, hunc ergo Achillem dixit. Troiam autem
Italiam vult intellegi per longiorem sensum, quae a Troianis est
constituta.

38. CEDET idest cessabit a navigatione mercandi. NEC MVTABIT
idest cum oneribus mercatoriis non gemet.

39. FERET OMNIA idest omnia abundabunt.

41. IVGA SOLVET idest non arabit pro ubertate fructus, quem terra
sua sponte gignet.

42. MENTIRI idest fucata enim lana, quae ab hominibus accepit
colorem, mentitur illum colorem, quem non natura sibi . . . .

43. ARIES idest totum pecus significat.

44. CROCEO LVTO idest fusco vel fulvo idest suam naturam
ostendet.

45. SANDYX genus herbae rossei coloris idest g[ˉ]l[ˉ]āūs[ˉ].

50. NVTANTEM MVNDVM idest an exultantem gaudio an trementem sub
onere gravi.

55. ORPHEVS idest filius Calliopae Musae et Oeagri fluminis
[Thebis oriundus] fuit, Linus idest Apollinis <filius> fuit
Thebis oriundus, qui de cursu solis lunaeque omniumque astrorum
scripsit versibus non infacundis.

58. PAN ETIAM ARCADIA ubi maxime colitur.

63. NEC DEVS HVNC MENSA NEC DEA DIGNATA CVBILI EST idest pueris
nobilibus editis in atrio domus Iunoni Lucinae lectus ponitur,
Herculi mensa. Iuppiter et Iuno cum altercatione sine coitu [sine
partu] se debere filios suscipere <putarent>, Iuppiter de capite
edidit Minervam, Iuno Vulcanum claudum: hic praecipitatus de
caelo arti fabrili operam dedit, fecit sellam mira arte et Dea
Iuno cum sedisset, haesisse dicitur, quae cum rogaret, ut
solveretur, petit ille, ut illa suos parentes ostenderet, et
risisse dicitur Iuno, unde ille matrem agnovit. DEA NEC DIGNATA
CVBILI quod nuptias Veneris petiverat, sed ab illa contemptus
est, nam illam artem non dilexit.

60. INCIPE RISV PVER hoc est iucundus esse et cognosce laetus
matrem. Sed aliter curiosi putant hic suspicari. Dicuntur
infantes post quadragensimum diem matribus † adridere agnoscere,
sin vero ante quadragensimum, indicium mortis est.

FINIT IIII

 INCIPIT V  

1. CVR NON MOPSE rel. Menalcas et Mopsus duorum pastorum nomina,
quorum alter obitum fratris deflet consecratum. Quidam autem
dicunt hanc eclogam pertinere ad Saloninum, et divisa est in <II>
personas idest Virgilii et Aemilii Macri, qui et ipse poeta et
Virgilio amantissimus erat. Virgilius quasi persona Menalcae et
Macer quasi Mopsi. Δραματικόν idest consussus. BONI idest docti
et idonei ad cantandum.

4. TV MAIOR ut, cum sub persona Menalcae se velit poeta
intellegi, Mopsus eum maiorem pronuntiet.

5. SVB INCERTAS VMBRAS idest ex ventorum enim flatu arborum rami
commoventur <et> umbras mobiles faciunt.

7. LABRVSCA idest quod in labris ruris idest in saepibus nascitur
silvestris vitis.

8. CERTET AMYNTAS idest Cornificius inimicus Virgilii.

9. QVID idest c[~]ĩr[~]ĩc[~]ẽ. SI idest ãd[~]ãs[~].

10. AVT PHYLLIDIS IGNES idest Phyllis, regina Thracum, et
adamavit Demophonta, Adrasti filium, qui cum adhuc ad Troiam
pugnavit et non pervenit tempore, quo promittebat ei pervenire ad
eam, illa propter dolorem amoris laqueum pependit ex arbore
folia non habente: illa illic vitam finivit. Reversus ergo
Demophon venit ad arborem illam et coepit lacrimare. Arbor autem
sensit amantis affectum et pro lacrimis folia pullulavit, ex quo
et Phyllis est vocata.

11. AVT ALCONIS idest Alcon, peritissimus sagittariorum, iter
agens puerum aspexit a serpente circumflexum: direxit sagittam et
puero intacto serpentem occidit. AVT IVRGIA CODRI idest Codrus,
Atheniensium dux, cum inter Lacedaemonios et Athenienses bella
gerebantur <et> nullo modo poterant conpescere, responsum
[dictum] est ab Apolline, ut, ex quacumque causa princeps fuerat
occisus, illam et vinceret gentem gens, cuius princeps occisus
esset. Cum ergo nemo audebat occidere principem, Codrus iste
servili habitu congressus occisus est et suis victoriam peperit.
Quidam eum vere mutatum in habitum lixae [...] et se iniecit
hostibus et interemptus est.

13. CORTICE idest carta, qua erat prius.

14. ALTERNA idest carmina.

17. ROSETIS idest silvis rosae, vel genus herbae.

19. DESINE PLVRA idest dicere.

20. EXTINCTVM idest fratrem suum vel Saloninum vel Caesarem.
DAPHNIN idest Mercurii et Hersae filius, pastor formae eximiae
fuisse dicitur. Hic dilectus a Nympha Lyca vel Hedina, cui fidem
dedit se nullius mulieris alterius concubitu usurum, sed
fefellit, ob quod orbatus est luminibus. Caecitatem licet
carminibus et fistula solaretur, non tamen diu vixit.

21. NYMPHIS idest plangentibus.

22. CONPLEXA SVI CORPVS rel. idest superstite enim Maia matre
defunctus est Flaccus, quae graviter mortem eius ferens non diu
supervixit. MISERABILE idest dignum miseratione.

23. ATQVE ASTRA VOCAT idest quae hominum fata mutant atque
inplent.

24. NON VLLI PASTOS idest versus XIII syllabarum. NEC EGERE idest
nec ad pastum duxerunt nec ad potum, sine dubio suo maerore.
Alii volunt Caesarem Daphnin vocasse.

27. POENOS LEONES idest duces feros atque inmites homines docuit.

29. CVRRV idest pro ’currui’ posuit. SVBIVNGERE TIGRES idest
inmites et feras gentes, vel sacra Liberi Patris Iulius duxit de
Armenia ad Romam.

30. BACCHI idest Liberi Patris utebatur.

34. TV DECVS OMNE TVIS idest sis tuis propitius parentibus.

35. IPSA PALES idest Dea frugum.

34. TVLERVNT idest abstulerunt.

37. AVENAE idest m[ˉ]āīl[ˉ]m[ˉ]ōl[ˉ]c[ˉ]h[ˉ]ī vel
c[ˉ]ūīn[ˉ]t[ˉ]b[ˉ]ēc[ˉ]h[ˉ]ā idest genus zizaniae.

38. VIOLA idest f[ˉ]ōb[ˉ]ūīr[ˉ]g[ˉ]ē. PVRPVREO NARCISSO pulchro.

39. PALIVRVS idest g[ˉ]l[ˉ]ēēl[ˉ]g[ˉ]ē.

40. SPARGITE idest circumfusis arboribus.

42. SVPERADDITE CARMEN idest titulum scriptum super tumulum.

43. IN SILVIS idest positus.

44. FORMONSI PECORIS idest populi Romani. CVSTOS idest Iulius
Caesar vel Flaccus vel Saloninus.

48. SED VOCE MAGISTRVM idest Theocritum.

49. NVNC ERIS ALTER AB ILLO idest secundus a Theocrito.

50. NOSTRA idest carmina.

52. AD ASTRA FEREMVS idest inmortalem faciemus.

55. STIMICHON idest quidam pastor et ipse puer fuit, figuravit.
[...]

56. CANDIDVS idest pulcher. INSVETVM idest hominibus caeli viam
dixit.

59. DRYADES idest Nymphae montium.

63. INTONSI MONTES idest intacti, nemorosi, silvestres, sine
pastu.

66. ECCE DVAS ARAS idest ponuntur enim hominibus arae, sed Deorum
tantum sunt altaria.

65. SIS BONVS idest propitius.

70. SI FRIGVS idest hiems. MESSIS idest aestas.

71. CALATHIS idest c[ˉ]āt[ˉ]h[ˉ]āl[ˉ]c[ˉ]āīb[ˉ]. ARIVSIA idest
oppidum Italiae, ubi Picenum nascitur vinum.

73. SALTANTES idest ad mobilitatem corporis pertinet.

72. LYCTIVS Cretensis, ut ibi: {%Lyctius Idomeneus, ab Lycto,
urbe Cretae%}.

73. ALPHESIBOEVS idest Cornelius Gallus, quem invenisse boves
significat, eum cibi restituisse agrum.

75. LVSTRABIMVS AGROS idest purificabimus, sacrificabimus
sacrificiis.

77. CICADAE idest quae rore pascuntur.

79. QVOTANNIS AGRICOLAE FACIENT idest in perpetuum tibi offerent.

80. DAMNABIS idest condemnabis et reos factorum facies, si non
reddant tibi vota.

82. AVSTRI idest molliter susurrantis.

83. IVVANT idest delectant, quoniam iucundus sonus exauditur,
quotiens aqua profluens saxis praepeditur.

85. HAC TE NOS rel. idest ante hoc carmine te donabimus
Bucolicon, quod munus, puer cum esset Cornificius speciosus et
concupisceret, non inpetravit, quamvis ob aetatem dignus esset.

88. PEDVM idest virga curvata, qua retinentur pedes pecudum.
Inclinatum baculum, cum quo oves tenentur vel ovium pedes a
pastoribus, ne lanceis conprehensae laedantur.

89. ANTIGENES idest quidam pastor vel Cornificius.

FINIT V

 INCIPIT VI  

1. PRIMA SYRACVSIO idest Syracusia civitas in Sicilia Theocriti,
qui Syracusanus erat. Faunorum rel. Amici et socii Pollionis et
Vari, qui Bucolica postulare videntur, vel Dii, qui delectabantur
haec carmina.

2. THALIA idest Musae proprium [pro appellativo posuit].

3. CVM CANEREM REGES idest cum canere vellem, ut: {%Terruit
Auster euntis%} pro ire volentes. Declaratque se Aeneidos libros
incipere velle ante. CYNTHIVS idest Apollinem Cynthium dicit a
monte Cyntho in insula Delo, idest Augustum, a quo iussus est
minora carmina scribere.

5. DEDVCTVM idest tenue et iucundum.

6. NVNC EGO idest nunc me oportet. SVPER ERVNT TIBI idest
abundabunt.

7. VARE TVAS rel. idest Varus consul fuit, qui praepositus ab
Augusto divisioni agrorum fuit et Germaniam Romanis domuit. Victo
enim Antonio Caesar Alphenum Varum in locum Pollionis
constituit, qui praeesset Transpadanae regioni, cui idcirco
Virgilius adulatus est. TRISTIA BELLA idest Aeneae. CONDERE idest
scribere.

8. AGRESTEM MVSAM idest carmen bucolicum. HARVNDINE idest
scriptura, quae fit per calamum.

9. NON INIVSSA idest a Nymphis vel a Caesare.

10. MYRICAE Bucolica, humiles arbores.

11. TE NEMVS OMNE CANET idest nobis canentibus resonabit.

13. PERGITE idest dicite.

13. CHROMIS ET MNASYLLVS IN ANTRO idest Silenorum et Satyrorum
nomina, vel nos pro condiscipulis Virgilii accipimus.

14. SILENVM idest qui rogatus a Virgilio exposuit ei cosmopoeiam,
filius, ut quidam dicunt, Panos, ut quidam, Terrae, ut quidam,
Thaumantis, comitis Liberi Patris, vel comes Liberi.

15. IACCHO idest Libero Patre.

17. CANTHARVS idest vas, quo merum custoditur, atque pigmenta
custodit. ANSA ADTRITA idest ex usu semper tenendi adtrita.

19. LVSERAT idest dum carmina promittit.

20. ADDIT SE SOCIAM idest quidam volunt Seriam, ancillam
Maecenatis, quae <dicitur> ingeniosissima fuisse, quidam Vari
amicam. AEGLE idest una de Nymphis.

21. VIDENTI idest Sileno.

22. FRONTEM PINGIT idest, ut se ornatum videret Silenus.

24. SATIS EST idest sufficit. POTVISSE VIDERI idest levem et
vilem me a vobis videri.

26. HVIC idest mulieri. ALIVD MERCEDIS ERIT idest vos quidem
carmina, mulier vero capiet pro suo sexu munera. Veneream
voluptatem significat.

27. IN NVMERVM idest in ordinem venire et ludere. FAVNOSQVE
FERASQVE idest Deos pastorales.

29. NEC TANTVM GAVDET idest quantum haec loca mirantur.

30. RHODOPE idest montes Thraciae. ET ISMARVS idest mons est
Apollini consecratus habens duo promuntoria apud Macedoniam,
Cyrrham Apollini, Nysam Libero Patri.

31. PER INANE idest spatium, chaos dicit, quod omnia confusionem
habebant, quoniam sine forma erant. COACTA SEMINA idest collectae
materiae creaturarum de atomis minimis, ut gentiles putant.

32. ANIMAE idest aerem.

33. ET LIQVIDI SIMVL IGNIS idest sol et luna et stellae ac
fulgora.

35. DVRARE SOLVM idest durum ac solidum fieri. ET DISCLVDERE
idest separare.

38. SVBMOTIS NVBIBVS idest in altum collocatis.

39. SVRGERE idest crescere.

41. HINC idest canebat. PYRRHA idest Dea terrae et filia Terrae.
LAPIDES IACTOS idest quos Pyrrha et Deucalion iactaverant, idest
in terra post diluvium Deucalionis homines nati sunt de illis
viri et feminae.

42. CAVCASEAS VOLVCRES idest mons Scythiae, ubi Prometheus
ligatus ab avibus. . . . .

42. FVRTVMQVE PROMETHEI idest ignem de caelo furtim in ferulam
abscondisse atque abstulisse dicitur. Ideo ab Iove condemnatum in
monte Caucasio poenas solvere per consummationem iecoris.

43. HYLAN idest Hylas, Thiodamantis filius et Herculis socius,
cum <cum> Argonautis navigaret, a nave excidit ac periit; eumque
ad puteum aquatum sive fontem isse ibique praecipitem lapsum
periisse. Quidam vero a Nymphis adamatum raptum esse ac nusquam
apparuisse.

46. PASIPHAEN idest mulier Minois, regis Cretae.

47. A idest eheu.

48. PROETIDES idest Proeti, regis Argorum, filiae, quae sunt
Chrysippe, Iphinoe, Iphianassa, idest Iunoni formam suam
praetulerunt; insania conpulsae crediderunt se boves esse et
altos montes petierunt.

52. VIRGO idest quia antiqui fortes mulieres virgines dicebant.

56. DICTAEAE, quae de Dicto monte.

60. GORTYNIA idest civitas Cretensis.

61. <HESPERIDVM idest> Hesperides Atlantis filiae, quae patris
hortum, in quo mala aurea erant, . . . . . . . PVELLAM idest
Atalanten, Schoenei filiam.

62. MVSCVS herba circa caudices arborum bene olens nascitur.
PHAETHONTIADAS idest Iliadas, sorores Phaethontis.

63. PROCERAS ALNOS idest susum rectas.

64. ERRANTEM idest amantem. PERMESSI idest proprium fluminie
Boeotiae [...] ac Cucnus nominatus est, quem flentes sorores in
populos mutatae sunt. Vel Cornelius Gallus.

65. VNA SORORVM idest Musarum.

66. VIRO idest Gallo. PHOEBI idest Apollinis. CHORVS OMNIS idest
Phoebi discipuli.

67. LINVS idest Apollinis filius et Samathae. ILLI idest Gallo.

68. APIO idest herena olus est.

69. TIBI idest Gallo. MVSAE idest Deae.

70. QVOS calamos dederunt. SENI idest Hesiodo.

74. QVID SCYLLAM. Virgilius duas Scyllas dicit esse, unam Nisi
filiam, alteram Phorci. Nisus, Megarensium Siculorum rex, a
Minoe, rege Cretensium, propter Androgei filii sui occisionem,
quem Athenienses et Megarenses dolo circumventum occidissent,
graviter oppugnabatur. Sed Scylla, Nisi filia, adamavit Minoem,
patris scilicet sui hostem, et patri crinem fatalem purpureumque
abscidit. Quo iam absciso pater periit. Itaque Scylla a Minoe non
recepta; detestans malum, quod in patrem admisit, [et] eam in
mare iecit, et in avem, quae ciris dicitur, Latine vero tonsilla,
versa est et pater eius Nisus in haliaetum conversus est, qui
parricidii exsequens poenas cirim hostili mente persequitur.

Scylla vero, Phorci et Crataeidis Nymphae filia, virgo
pulcherrima a Glauco, Deo maris, adamata est, de qua Virgilius
dicit in I libro Aeneidorum: {%Vos Scyllaeam rabiem penitusque
sonantis Accestis scopulos%}. Et a Circe, Solis filia, quae
Glaucum amaverat, in beluas marinas transfigurata est fretumque
Siculum obsedit, ubi praeternavigantes adficiebat. Eamque
Neptunus percussam tridenti in scopulum mutavit. Glaucus enim
Scyllam habere et tenere non potuit. Ideo rogavit Circen, Solis
filiam, maleficiorum doctissimam, ut Scyllam suis maleficiis
corrumperet et seduceret. Circe vero Glaucum amans, ne Scylla
plus forte a Glauco amaretur † et illa, sciens fontem, in quo
Scylla post venatum se abluere semper consueverat, quae Dianae
comes erat, illa malefica veniens ad fontem inficit illum, in
quem descendens Scylla pube tenus in beluam mutata est et rel.
Neptunus vero sibi non placens, Scyllam virgineo vultu fallentem
semper invadere naves, illam percussit <et> in scopulum
convertit.

70. ANTE idest <notandum> ibi ‘seni’, nam mortuus finem vivendi
recepit vel <quod> ei vita sit redonata.

72. HIS idest calamis. GRYNEI idest mons Colophoniae Apollini
sacratus <vel> nemus Apollinis.

78. TEREI idest proprium viri. Progne idest Pandionis filia, uxor
Terei, Thracum regis.

79. PHILOMELA idest quod fecit Progne, hoc dicit Philomelam
fecisse.

83. EVROTAS idest fluvius Laconiae, in cuius ripa lauri sunt et
templa Apollinis, cuius arbores edidisse carmen poeta refert.

84. ILLE CANIT idest Silenus. PVLSAE VALLES idest pro echo.

85. COGERE idest concludere.

FINIT VI

 INCIPIT VII  

Continentur IIII personae: Meliboei [et] Virgilii vel Vari;
Daphnidis hoc est Corneli [et] Galli vel Caesaris [poetae sunt];
Corydonis et Thyrsidis Virgilii et Vari: horum fere similis aetas
fuit et † prioris personae diu futura sunt, diu certamine
sequentur. Arcades autem ideo, quod agrestis carminis fistula sit
instrumentum, cuius inventor Pan.

1. SVB ARGVTA idest loquax vel mobilis, stridula. DAPHNIS idest
Mercurii filius, optimus poeta, qui et Cornelius Gallus.

2. CONTVLERANT idest adunaverant.

3. DISTENTAS idest plenas.

4. ARCADES idest ambo poetae Thyrsis <et> Corydon, quod fistula
Pan primus carmen in Arcadia cecinit.

5. CANTARE idest voce. ET RESPONDERE idest fistula.

6. DVM TENERAS DEFENDO idest dum possessionem Virgilius cupit
liberare, in Caesarem incidit, a quo sit conspectus et vocatus et
cum sibi scripta fecisset [...]

7. VIR GREGIS idest abusive dicitur spes gregis. Horatius:
{%uxorque olentis mariti%} idest capri.

9. CAPER TIBI SALVVS idest quoniam ex eo generantur.

13. MINCIVS idest fluvius, qui transit per Mantuam, patriam
Virgilii. EXAMINA idest apium.

14. NEQVE EGO ALCIPPEN NEC PHYLLIDA idest nomina ancillarum.

16. CERTAMEN idest ille et ille, non illius et illius. CVM
THYRSIDE MAGNVM idest Aemilius Macer, qui pari studio flagrabat †
qui ascani in finibus.

17. POSTHABVI idest contempsi. MEA SERIA idest secreta negotia
domus meae vel mea propria.

21. NYMPHAE idest allegorice Musas ego diligo. LIBETHRIDES AVT
MIHI CARMEN idest Libethrus fluvius in Thracia a monte Boeotiae
Libethro, qui est Musis sacer.

22. CODRO idest poeta amicus Virgilii; quoniam laudat Codrum,
Helvium Cinnam poetam vult intellegi, de quo melius sentit.
PROXIMA PHOEBI idest similia Phoebi et Homeri carmina.

24. PENDEBIT idest aut si non similia canere potero, desistam
esse poeta.

25. PASTORES idest poetae. CRESCENTEM idest incipientem dicere.
ORNATE idest de se dicit.

26. ARCADES idest Aemilius Macer. VT ILIA CODRO idest Codrum
Cinnam dicit et vult tamquam lividum aestimatorem futurum operis
sui invidia [...]

27. SI VLTRA rel. idest si plus laudaverit, quam mihi placuerit.
BACCHARE idest boethin.

28. FVTVRO idest poetae mihi.

29. SETOSI CAPVT idest ecce vovetur. DELIA idest Diana. PARVVS
MICON idest vel gramen vile hederae, idest herba, quae ob
invidiam in frontem ligatur, Apollini et Dianae consecratum.
Pauper † dominus [...]

30. CORNVA CERVI idest vota facit convenientia venatoribus et
pastoribus Dianae, si inpetraverit, uti restituatur sibi ager.

31. SI PROPRIVM idest perpetuum vel acceptum. HOC idest munus.

32. PVNICEO idest rubro. COTHVRNO idest calciamento venatricio.

33. SINVM LACTIS idest genus vasis idest b[ˉ]ōm[ˉ]īl[ˉ]g[ˉ]ē.
PRIAPE idest . . . . . . QVOTANNIS idest hic Aemilius Macer timet
quasi, ne noceat sibi. Priapum veneratur ut fascinum Deum.

36. SVPPLEVERIT idest per multitudinem agnorum. AVREVS ESTO idest
formonsior.

37. NERINE idest filia Nerei. GALATEA idest Gallia mihi dulcior,
inquit, de melle Siculo, fertilitate sensus formonsior. THYMO pro
melle posuit vel flore.

39. CVM PRIMVM idest vespere.

40. SI QVA TVI CORYDONIS idest Virgilii; concubinam alloquitur.
HABET TE CVRA idest si me diligis.

41. [...] Sardonia idest herba apio similis iuxta ripas nascitur
in Sardonia insula, quam si quis manducaverit, risu moritur.

42. HORRIDIOR RVSCO idest aittiun. Hic adulatur Macer Virgilio.
PROIECTA ALGA idest herba pro nihilo habita.

43. LVX idest dies.

45. MVSCOSI FONTES idest [...]

46. ARBVTVS idest [...]

Vterque adulatorium carmen subiecit pertinens ad Caesaris
venerationem. ET QVAE VOS idest o loci.

47. SOLSTITIVM idest aestas.

48. TVRGENT idest fulgent.

51. TANTVM CVRAMVS idest pro nihilo curamus frigora propter
abundantiam lignorum.

53. STANT idest abundant. HIRSVTAE idest spinosae.

54. STRATA idest non vento, sed maturitate.

55. RIDENT idest florent.

56. ABEAT idest discedat.

57. ARET AGER idest Mantuanorum.

58. LIBER idest Bacchus, qui et Liber Pater.

59. PHYLLIDIS idest Caesaris.

60. IVPPITER idest aer vel imber.

61. POPVLVS ALCIDAE idest quod Hercules populo coronatus ad
Inferos descendit.

63. PHYLLIS idest Caesar. CORYLOS idest Mantuanos.

64. NEC MYRTVS VINCET rel. licet nihil sit tam sterile, quam
corylus <idest> Mantuanorum ager est, iuvante tamen Caesare nulla
arbor eam vincit, idest nullus Caesare potentior est.

67. LYCIDA idest Cornelius Gallus.

FINIT VII

 INCIPIT VIII  

1. Hoc genus carminis coenon vel micton dicitur. Haec ecloga
pharmacis appellatur. Nam duae personae introducuntur, Damonis et
Alphesiboei, quorum alter amissam queritur uxorem orbatus, alter
eius mulieris refert actus, quae alii viro † amonolio dedita
fuerit, alterque puellam, alter puerum ut puellam amat.

1. DAMONIS idest Cornificii. ALPHESIBOEI Virgilii. MVSAM pro
carmine posuit.

2. INMEMOR idest oblita. QVOS EST idest poetas.

3. LYNCES idest ferae Liberi Patris sacris dedicatae.

6. TV MIHI SEV MAGNI SVPERAS IAM SAXA TIMAVI idest tragici
carminis mentione efficit, ut Pollionem credant nominari, sed
Cornelius Gallus potest existimari, quod dicit: {%A te
principium, tibi desinet%}. Nam et prima ode de illo loquitur et
ultima. Pollionem petit Salonitarum victorem.

Asinius Pollio prope non minus poeticae, quam oratoriae vel
imperatoriae laudis avidus fuit. Nam et multa carmina et varia
arte poematum scripsit. Vnde illud est: {%Sophocleo tua carmina
digna cothurno%}. Huic post victum Antonium apud Perusiam a
Caesare successu datus est Alphenus Varus, qui iratus Mantuanis
agros eorum perticae Cremonensium iunxit. Causa autem iracundiae
haec fuit. Octavius Musa, civis Mantuanus idemque magistratus,
cum tributum ab Augusto fuisset indictum, pecora Vari — nam Varus
possessor apud Mantuanos erat — cuius pecora capta pignori tam
diu in foro clausa tenuit, donec inedia morerentur. Vnde
molestiam Mantuanis super amittendis agris intulit Varus,
Virgilio tamen pepercit, quoniam condiscipulus eius fuerat.

6. TIMAVI idest locus, in quo Antenor civitatem condidit.

7. SIVE ORAM idest litora. ILLYRICI idest Adriatici maris. LEGIS
idest rimas. EN ERIT VMQVAM idest optantis vox.

8. TVA FACTA idest tuas laudes.

9. EN ERIT VT LICEAT idest utinam liceat tua facta meis
carminibus digne exponi.

10. SOPHOCLEO COTHVRNO idest ideo eum Sophocli conparat, quod
primus hic tragoediam scripsit. TVA CARMINA idest Asinium
Pollionem significat, qui tragoediam scripsit illo tempore.

11. A TE PRINCIPIVM [...]

12. [...] idest inter tuos triumphos aut inter tuas tragoedias et
meum poema.

13. INTER VICTRICES idest Asinium Pollionem significat, qui et
poeta fuit, sed quoniam Salonas devicerat, utraque corona dignus
fuit, lauro ut victor, aedera ut poeta, ut ait: {%Pollio et ipse
facit nova carmina%}, quasi dixisset: Laudabo tuum poema et tuam
victoriam per totum orbem.

17. NASCERE idest oriri diem vult, idest veni, age diem almum.
PRAEVENIENS LVCIFER ALMVM idest tria significat: {%si lux alma
recessit%}, idest candida; {%parturit almus ager%}, idest
fertilis; {%alma parens%}, idest sancta.

11. A TE PRINCIPIVM idest nemo ante te scripsit tragoediam nec
post te scripturus est.

20. EXTREMA idest vitae meae.

21. MAENALIOS idest a Maenalo monte Arcadios dicit.

22. PINOS LOQVENTES idest poetas semper habet plurimos.

23. AMORES idest carmina.

26. MOPSO idest Mopsus antiquus vates fuit. Mopso ergo ager
Virgilii datur. NISA idest uxor mea indigno homini datur. NISA
idest locus in Asia.

27. IVNGENTVR IAM GRYPHES idest animal in Hyperboreis locis
nascitur semper equos adfectans, quod rostrum habet et IIII
pedes: imago leonis, caput aquilinum.

33. MEA FISTVLA idest rusticum carmen.

30. SPARGE MARITE NVCES idest nocte nuptiarum solent nuces
iacere, ne perveniat malum augurium. OETAM idest mons in
Thessalia, unde Hesperus oritur.

33. CAPELLAE idest humile patrimonium.

38. DVX EGO VESTER idest ego vobis ducatum regebam. LEGENTEM
idest deliciosam.

41. ERROR idest definitio amoris. VT VIDI idest statim. VT PERII
idest valde. VT ME MALVS idest quemadmodum, velut: perii, statim
ut vidi, idest postquam.

44. ISMARVS idest mons Thraciae, pro habitatoribus. GARAMANTES
idest populi Africae in extremum mundum constituti.

45. NEC GENERIS NOSTRI PVERVM idest Cupidinem. NEC SANGVINIS
idest non ex nostris elementis generant.

47. SAEVVS AMOR DOCVIT idest amore Iasonis filios suos trucidavit
Medea. MATREM idest Medeam aut Prognam.

48. TV QVOQVE idest interrogative.

49. AN PVER INPROBVS ILLE idest amore Iason inopportunus, qui eam
ad tale facinus seduxerit; Progne ob amorem Terei † se
interfecit.

52. NVNC ET OVIS VLTRO rel. Miscet contrariis adversa, quod est
contra naturam rerum. Nunc, inquit, fiat, quidquid contra rerum
naturam est.

55. [...] quod Tityrus vel ut Orpheus, vel ut Arion conferendus
est: successu carminis non, ut deberet, sollicitavit silvas. Ita
Virgilius consecutus est agrum, ut Arion insperato vixit, † vel
exilio conferendus.

54. SVDENT ELECTRA idest gemmae sucinae.

56. ARION idest tragoedus summus ab agone recedens, Methymnaeus
natione, cum in piratas incidisset, inminentis mortis dilationem
petiit et cithara letalem naeniam cum cecinisset, <se> repente
proiecit in mare. Hunc delphinus piscis in dorso acceptum
liberavit e mari et reddidit patriae.

58. VEL MEDIVM FIANT MARE idest <prius> diluvium optavit,
<deinde> vel medietatem mundi perire. Omnia, inquit,
confundantur, quatenus mihi mori satius est quam haec perpeti †
et iterum idest diluvium. VIVITE SILVAE idest valete.

59. SPECVLA idest scopulo inminenti.

60. HABETO idest o uxor.

63. PIERIDES idest Nymphae.

64. EFFER AQVAM idest uxor Daphnidis dicit: ipsa est praesaga.

65. VERBENAS idest genus herbae castissimae sumptae, ut ait
Terentius, ex ara: {%<Ex ara> sume hinc verbenas tibi%}. Vel
frondes olivae, alii dicunt rorem marinum, quo utebantur antiqui,
antequam tus inveniebatur. ADOLE idest incende.

65. MASCVLA TVRA idest fortia.

66. SANOS AVERTERE SENSVS idest sanus sensus est, qui non amat.
Nam qui amant, insani sunt.

67. NIHIL DESVNT idest de praeparatione sacrificii. NISI CARMINA
idest incantationes.

68. DVCITE AB VRBE idest allegorice dicit Romam. DAPHNIN idest
Caesarem, ut sint in potestate mea agri civium, quos eis
restituere cupio.

69. DEDVCERE LVNAM idest quam aqua fertur deducere per
incantationem, quando defecit luna, ut fingunt gentiles, vel
lunam Dianam dicit vel allegorice Romam.

70. SOCIOS MVTAVIT VLIXIS idest in leones et in ursos.

71. FRIGIDVS idest natura vel eo, quod frigidos homines facit.

73. TERNA idest hostia. TRIPLICI COLORE idest novem intellegimus
diversa colore: tria alba, tria rubea, tria nigra.

74. LICIA ēn[ˉ]g[ˉ]l[ˉ]ēm[ˉ]ēn[ˉ], quasi ligia, per quae ligantur
stamina. Bene utitur liciis, quae membra adolescentis alligant.

75. CIRCVM EFFIGIEM idest hoc faciunt malefici: circumferunt
effigiem amatoris. Duae effigies idest una luto, alia ex cera.

77. AMARYLLIS idest ancilla eius et praesaga.

78. VENERIS idest Amoris.

81. VNO EODEMQVE IGNI idest sole.

82. SPARGE MOLAM idest inpone laborem, vel mola idest holus, quod
spargitur super sacrificia.

83. EGO HANC idest uro.

87. PROPTER idest iuxta.

91. EXVVIAS idest vestes.

92. LIMINE IN IPSO idest sub limine sepelio.

93. DEBENT idest reducere.

96. IPSE DEDIT MOERIS idest pastor et tutor Virgilii et magus
huius rei peritissimus.

97. LVPVM FIERI idest calliditate et subtilitate artis magicae
dicitur lupus vel naturae versibilitate.

98. EXCIRE SEPVLCHRIS quod faciebant pythonissae.

99. ALIO idest ubi non erant segetes, vel a propria regione in
aliam regionem ducebat segetes.

101. AMARYLLI idest ministra vel concubina vel ancilla.

102. HIS idest venenis.

103. ADGREDIAR idest insidiabor illi.

105. ALTARIA idest altaria dicuntur et quae continent et quae
continentur.

106. SPONTE SVA idest sine igne. BONVM SIT idest credo, quod
bonum augurium erit.

107. HYLAS idest horcemilchu vel conbochail.

102. NE RESPEXERIS idest ne officiat venenum maleficii.

<FINIT VIII>

 <INCIPIT> VIIII  

Dramaticon vel mimeticon. Lycida idest Cornelius Gallus, Moeris
idest Virgilius.

1. QVO TE MOERI PEDES idest fingit se ad querelas iturum. Nam cum
Clodio, quodam milite, communem agrum possidebat, a quo paene
fuerat occisus. QVO TE PEDES idest ducunt.

2. O LYCIDA VIVI PERVENIMVS idest gratulamur, quod evadere potui;
vix enim evasi.

3. NVMQVAM VERITI idest malum inopinatum, ut <Dido> dixit: {%Hunc
ego si potui%} rel. AGELLI idest Virgilii vicus.

6. HAEDOS idest dona vel carmina.

7. AVDIERAM idest ingenio tuo agros esse restitutos. SE SVBDVCERE
COLLES idest in proclivium idest a summo usque in imum.

8. MOLLI CLIVO idest ripam Minci aequo descensu.

9. VSQVE AD AQVAM rel. idest haec sunt fines possessionis
Virgilii.

10. OMNIA idest suprascripta loca. MENALCAN idest Virgilium.

11. AVDIERAS ET FAMA FVIT tantum fama.

12. LYCIDA idest nomen. MARTIA idest bellicosa.

14. QVACVMQVE idest quoquo modo. NOVAS LITES idest militares
lites traducere.

16. NEC TVVS idest amicus. MENALCAS idest Virgilius.

17. HEV CADIT IN QVEMQVAM idest ut occideret Virgilium.

18. SOLATIA idest carminum.

21. QVAE SVBLEGI idest subduxi. CARMINA NVPER idest vel has ipsas
odas, tibi quas recitavi, cum Romam venires.

22. AMARYLLIDA idest quasi concubina amborum, Virgilii et
Lycidae, <vel> Roma dicitur.

23. BREVIS EST VIA idest non longe afuturus sum. PASCE CAPELLAS
idest commemoratio carminum.

24. POTVM idest ad potandum.

25. CAPRO idest Claudio.

26. IMMO HAEC idest carmina.

28. MANTVA VAE MISERAE quod Cremona ob vicinitatem Mantuae nimium
misera est.

29. SVBLIME idest nomen. CYGNI idest poetae.

30. SIC TVA CYRNEAS FVGIANT idest hic ostendit habitatores
Mantuae fugisse ab ea, sicut apes effugiunt taxos Cyrneas. TAXOS
idest arbores <amaros> flores habentes, et mel amarum apes inde
colligunt.

35. CINNA idest nobili viro et poeta.

39. O GALATEA idest filia, quam Cyclops adamavit. QVIS EST NAM
LVDVS IN VNDIS idest <a> Polyphemo dictum amante Galateam.

43. INSANI FLVCTVS idest magni.

44. PVRA SVB NOCTE idest splendida.

46. DAPHNI idest Caesar. QVID ANTIQVOS ORTVS idest carmina, per
quae cecinit Moeris. SIGNORVM idest astrologia.

47. ECCE DIONAEI idest Dione, filia Veneris, ex qua originem
ducere Caesar gloriabatur. CAESARIS idest Gai Caesaris, qui
instituerat heredem imperii Caesarem. ASTRVM idest imperare
coepit.

48. GAVDERENT idest maturae fiunt.

50. DAPHNI idest vocativus.

52. CANTANDO idest carmina dicendo. CONDERE SOLES idest dies
finire magnos: tota die canebam.

56. CAVSANDO idest causas: nectendo diversas.

59. MEDIA VIA idest ab urbem.

60. BIANORIS idest heros est; filius Tusci dicitur, qui et ipse
condidit Mantuam. Bianor idest animo et corpore fortissimus
agricola.

61. CANAMVS idest invicem nos delectemus.

62. HIC HAEDOS DEPONE idest carmina vel satiliti.

65. FASCE idest onere.

66. PVER Lycida.

67. IPSE idest Menalca.

FINIT VIIII

 INCIPIT X  

Ad Gallum Cornelium et Volumniam Thecidem meretricem, quam
Lycoridam dixit. Exegeticon dicitur vel epangelticon. In honorem
Galli, amici Virgilii.

2. IPSA LYCORIS idest provincia vel meretrix, quam Gallus
adamavit, quae eo contempto Casarem est secuta.

5. DORIS idest mater Nympharum. DORIS Nympha maritima. AMARA
idest salsa. SVAM VNDAM idest aquam marinam.

6. AMORES idest Galli.

7. SIMAE CAPELLAE idest inpressis naribus.

8. RESPONDENT idest montes enim reciprocam mittunt ex echo vocem.

9. QVAE NEMORA idest hinc incipit narratio.

10. NAIADES idest fontium Nymphae. INDIGNO idest inpari, quod
amans contemnebatur.

11. PARNASSI idest mons Thessaliae. PINDI idest Thraciae mons.

12. AONIAE idest mons Boeotius. AGANIPPAE idest Nympha vel fons
Thraciae.

15. MAENALVS idest mons Arcadiae.

14. SVB RVPE IACENTEM idest deserta, prae nimio amore contemptu
atque odio hominum captum in solis locis iacentem.

15. LYCAEI idest montis.

16. NEC PAENITET idest allegorice nec tu erubescas Bucolica
scribere nec nos erubescimus.

17. PECORIS idest poematis. DIVINE POETA idest Gallus poeta
optimus fuit, qui ipse scripsit metra elegiaca.

18. FORMONSVS ADONIS idest proprium.

19. OPILIO idest opiliones dicuntur magistri ovium.

20. HIBERNA DE GLANDE idest quod hiemis tempore glandes
maturescunt.

22. TVA CVRA idest amor. Inrisorie dicitur.

23. ALIVM idest Antonium. HORRIDA CASTRA idest bella: hic tangit
Antonium. Ideo autem horrida, quod <cum> Augusto Caesare fecit
bella civilia.

24. SILVANVS idest Deus silvarum.

25. FLORENTIS idest virides frondes. GRANDIA idest longa.

27. SANGVINEIS idest rubeis. EBVLI BACIS idest coloribus vel
EBVLI BACIS idest nomen arboris vel herbae. SANGVINEIS BACIS
idest quia grana ipsa nigra sunt a foris, sucus autem eorum
rubeus, ex quo venenum est. MINIO idest vafordinon.

28. MODVS idest amanti. TALIA idest quae sequuntur.

29. NEC LACRIMIS. Quantascumque enim lacrimas fuderit amans,
tanto amplior eum respexit Amor.

31. TRISTIS ET ILLE idest amator. TAMEN CANTABITIS ARCADES idest
alii superioribus iungunt ‘tamen’, aliter est sensus, idest:
Licet ego duro amore consumar, tamen erit solatium, quod amor
erit vestra cantilena.

33. O MIHI idest pronuntiat se moriturum. TVM idest pro tunc.

34. OLIM idest aliquando. Nam tria tempora significat.

35. ATQVE VTINAM idest ut rusticanam vitam colerem. VNVS idest ut
pastor fuissem.

41. PHYLLIS LEGERET idest mollibus lenibusque manibus et digitis
suis.

42. HIC GELIDI FONTES idest invasit amor eius animum et quasi ad
praesentem loquitur. FONTES idest ac si diceret: quid te adiuvat
inter frigosa <esse>.

44. NVNC INSANVS AMOR idest omnis amor plenus furoris. Hinc usque
in finem amatoris inconstantia exprimitur.

46. TV PROCVL idest recessisti.

47. A DVRA idest crudelis.

50. IBO idest etsi me spernas, sollicitus tamen sum, ne quid
sustineas. CHALCIDICO idest civitas enim in Euboea Chalcis
dicitur, in qua fuit Euphorion, quem transtulit Gallus.

51. PASTORIS SICVLI idest Theocriti.

52. INTER SPELAEA idest inter speluncas.

54. CRESCENT ILLAE idest silvae. CRESCETIS AMORES idest et vos,
amores, crescetis.

55. MAENALA idest accusativus.

57. PARTHENIOS idest Arcadicos, a virginibus dicti, quae illic
venari consuerunt. CIRCVMDARE SALTVS idest iterum quasi in
ecstasi factus loquitur, ut solent amantes facere.

59. PARTHO idest Parthus, qui in Parthia habitat. CYDONIA idest
Cretenses; ibi enim harum arborum usus inventus est primitus.

60. SPICVLA idest fogu.

61. AVT DEVS ILLE idest Cupido.

62. NEQVE HAMADRYADES idest Nymphae, <quae cum> arboribus et
nascuntur <et pereunt>, qualis illa, quae Erysichthonem occidit
arborem incidentem, et vox inde erupit et sanguis, ut docet
Ovidius. Dryades arbores inhabitabant.

64. NON LLLVM idest Amorem.

65. HEBRVM idest flumen Thraciae.

66. SITHONIAS idest Sithon mons Thraciae.

67. LIBER idest sinob. ARET idest moritur. Vel Liber Pater, qui
et Bacchus, pro vite dicitur. ARET idest vitio aeris. ALTA vitis
in arbore posita.

68. VERSEMVS idest pascamus.

70. DIVAE idest Musae idest Deae. POETAM idest Gallum.

71. FISCELLAM ideat sportam; significat conposuisse hunc libellum
tenuissimo stilo. HIBISCO idest genus herbae vel virgulti.

74. QVANTVM VERE NOVO idest propter Caesarem hoc dicit. SVBICIT
ALNVS idest crescit et ministrat ad proceritatem.

77. HESPERVS idest stella, quae primo vespere apparet.

EXPLICIT EXPLANATIO IVNII FILAGIRII GRAMMATICI IN BVCOLICA
VALENTINIANO. BVCOLICON HABET VERSVS δCCCXX

FINIT.

