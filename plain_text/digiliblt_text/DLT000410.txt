digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

Physiologus latinus rec. B



Correzione linguistica: Martina Maniscalco

Codifica XML: Nadia Rosso

2018 digilibLT, Vercelli

Fonte: Physiologus latinus: editions preliminaires versio B, F.
J. Carmody, Paris 1939.

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

1. LEO

[1] Etenim Iacob, benedicens filium suum Iudam, ait: Catulus
leonis ludas, filius {€de germine meo€}, quis suscitabit eum? [2]
Physiologus dicit tres res naturales habere leonem. Prima:
ambulat in montibus, et si contigerit ut quaeratur a uenatoribus,
uenit ei odor uenatoris; [3] et cauda sua cooperit post tergum
uestigia sua quocumque ierit, [4] ut non secutus uenator per
uestigia eius inueniat cubile eius et capiat eum.

[5] Sic et saluator noster — spiritalis leo de tribu Iuda, radix
Iesse, filius Dauid — missus a superno patre, cooperuit
intelligentibus uestigia deitatis suae,[6] et est factus cum
angelis angelus, cum archangelis archangelus, cum thronis
thronus, cum potestatibus potestas, [7] donec descenderet in
uterum uirginis, et saluaret hoc quod errauerat humanum genus.
[8] Et hoc ignorantes, eum ascendentem ad patrem, hi qui sursum
erant angeli dicebant ad eos qui cum domino ascendebant: [9] Quis
est iste rex gloriae? Responderunt illi: Dominus uirtutum ipse
est rex gloriae.

[10] Secunda natura leonis: cum dormierit, oculi eius uigilant,
aperti enim sunt; [11] sicut in Canticis Canticorum testatur
sponsus, dicens: Ego dormio, et cor meum uigilat. [12] Etenim
corporaliter dominus meus obdormiens in cruce et sepultus, deitas
eius uigilabat: [13] Ecce non dormitabit neque dormiet qui
custodit Israel.

[14] Tertia natura: cum leaena peperit catulum, generat eum
mortuum, et custodit eum tribus diebus; [15] donec ueniens pater
eius die tertia, insufflat in faciem eius et uiuificat eum. [16]
Sic omnipotens pater dominum nostrum Iesum Christum filium suum
tertia die suscitauit a mortuis, [17] dicente Iacob: Dormitabit
tamquam leo, et sicut catulus leonis, quis suscitabit eum?

2. AVTOLOPS

[1] Est animal acerrimum nimis, ita ut nec uenator ei possit
appropinquare. [2] Habet autem longa cornua serrae figuram
habentia, ita ut possit etiam arbores altas et magnas secare et
ad terram deponere. [3] Et cum sitierit, uenit ad magnum flumen
Euphratem, et bibit; est autem ibi frutex qui dicitur graece
herecine, habens uirgulta subtilia atque prolixa; [4] ueniens
autem incipit ludere cornibus suis ad herecinam; et dum ludit,
obligat cornua sua in uirgultis eius. [5] Cum autem diu pugnans
liberare se non possit, exclamat uoce magna; audiens autem
uenator uocem eius, uenit et occidit eum.

[6] Sic et tu, homo dei, qui studes sobrius esse et castus et
spiritaliter uiuere; [7] cuius duo cornua sunt duo testamenta,
per quae potes resecare et excidere a te omnia uitia corporalia —
hoc est adulterium, fornicationem, auaritiam, inuidiam,
superbiam, homicidium, detractionem, ebrietatem, luxuriam, et
omnem huius saeculi pompam; [8] tunc congaudent tibi angeli et
omnes uirtutes caelorum. [9] Caue ergo, homo dei, ebrietatem, ne
obligeris luxuriae et uoluptati, et interficiaris a diabolo: [10]
uinum {€enim€} et mulieres apostatare faciunt homines a deo.

3. LAPIDES IGNIFERI

[1] Sunt lapides igniferi in quodam monte orientis, qui graece
dicuntur terobolem, masculus et femina. [2] Isti, quando longe
sunt ab inuicem, ignis in eis non accenditur; [3] cum autem casu
appropinquauerit femina masculo, statim ignis accenditur in eis,
ita ut ardeant omnia quae sunt circa illum montem.

[4] Vnde et uos, homines dei, qui istam uitam geritis, separate
uos longe a feminis, [5] ne cum appropinquaueritis ad inuicem
accendatur in uobis ignis ille geminus, et consumat bona quae
Christus contulit in uobis. [6] Sunt enim angeli satanae qui
semper impugnant iustos, non solum uiros sanctos, sed etiam
feminas castas; [7] denique Samson et Ioseph ambo per mulieres
temptati sunt, unus uicit, alter uictus est; [8] Eua et Susanna
temptatae sunt, haec uicit, illa uicta est.

[9] Custodiendum est igitur cor, et diuinis praeceptis omnimodis
monendum; [10] nam amor feminarum, quarum peccatum ab initio
coepit — id est ab Adam usque nunc in filios inobedentiae
debacchatur.

4. SERRA

[1] Est belua in mari quae dicitur serra, pennas habens immanes.
[2] Haec, cum uiderit in pelago nauem uelificantem, eleuat pennas
suas et contendit uelificare cum naue.[3] Vbi uero currerit
contra nauem stadiis triginta uel quadraginta, laborem non
sustinens, deficit; et, deponens pennas, ad se attrahit eas; [4]
undae uero maris iam lassam reportant eam ad pristinum locum suum
in profundum.

[5] Mare autem saeculi huius figuram gerit; [6] naues uero
iustorum habent exemplum, qui sine ullo periculo uel naufragio
fidei transierunt per medias huius mundi procellas ac
tempestates, [7] et mortiferas uicerunt undas, id est huius
saeculi contrarias potestates. [8] Serra uero, id est belua illa
quae non ualuit uelificare cum nauibus, figuram gerit eorum qui
in initiis coeperunt quidem in bonis operibus manere, [9] postea
uero non permanentes in eis uicti sunt cupiditate, superbia,
ebrietate, luxuria, ac diuersis uitiorum generibus, quae illos
tamquam fluctuantes maris undae mergunt usque ad inferos: [10]
Qui uero perseuerauerit usque in finem, hic saluus erit.

5. CALADRIVS

[1] Est uolatile quod dicitur caladrius; de hoc scriptum est in
Deuteronomio: Non manducandum. [2] Physiologus dicit de hoc quia
totus albus est, nullam partem habens nigram; cuius interior
fimus curat caliginem oculorum. [3] Istud in atriis regum
inuenitur. [4] Si quis autem est in aegritudine constitutus, per
hunc caladrium cognoscitur si uiuat an moriatur: [5] si ergo est
infirmitas hominis ad mortem, mox ut uiderit infirmum, auertit
faciem suam caladrius ab eo, et recedit, et omnes cognoscunt quia
moriturus est; [6] si autem infirmitas eius non pertingit ad
mortem, intendit faciem eius caladrius, [7] et assumit omnes
infirmitates eius intra se, [8] et uolat in aera solis, et
comburit infirmitates eius, [9] et dispergit eas, et sanatur
infirmus.

[10] Caladrius igitur personam accepit saluatoris nostri: totus
est candidus dominus noster, nullam habens nigredinem; [11] sicut
ipse testatus est: Venit ad me princeps huius et in me non
{€inuenit€} quicquam, qui peccatum non fecit, [12] nec inuentus
est dolus in ore eius. [13] Veniens autem de excelsis caelis suis
ad infiriniim pormium Iudaeorum, auertit faciem suam ab eis
propter incredulitatem eorum; [14] conuertit se ad nos gentes
tollens infirmitates nostras; [15] et, peccata nostra portans,
exaltatus est in ligno crucis. [16] Ascendens enim in altum,
captiuam duxit captiuitatem, dedit dona hominibus. [17] Etenim
qui non {€crediderunt€} non receperunt; quotquot autem receperunt
eum dedit eis potestatem filios dei fieri, his qui credunt in
nomine eius.

[18] Sed forsitan dicis quia caladrius immundus est secundum
legem: certum est; [19] sed et serpens immundus est, et Iohannes
testatur de eo dicens quoniam: Sicut Moyses exaltauit serpentem
in deserto, {€sic€} exaltari oportet filium hominis; [20] et
alibi prudentior dictus est omnium bestiarum. [21] Similiter et
leo et aquila immunda sunt, sed ille ferarum rex est, et iile
uolatilium; [22] secundum ergo regnum Christo assimilata sunt,
secundum rapacitatem uero diabolo. [23] Et alia multa sunt in
creaturis habentia duplicem intellectum; [24] alia quidem sunt
laudabilia, alia uero uituperabilia; [25] et differentia, siue
morum, siue naturae distantia.

6. PELICANVS

[1]Dicit Dauid in psalmo centesimo primo: Similis factus sum
pelicano solitudinis [2]Physiologus dicit de pelicano quoniam
amator est filiorum nimis; [3]cum autem genuerit natos et
coeperint crescere, percutiunt parentes suos in faciem; parentes
autem eorum repercutiunt eos et occidunt. [4]Tertia uero die
mater eorum percutiens costam suam aperit latus suum, et incumbit
super pullos, et effundit sanguinem suum super corpora filiorum
mortuorum; [5]et sic sanguine suo suscitat eos a mortuis.

[6]Ita et dominus noster Iesus Christus per Isaiam prophetam
dicit: Filios {€genui€} et exaltaui, ipsi autem spreuerunt me.
[7]Genuit igitur auctor et conditor totius creaturae, omnipotens
deus, nos; et cum non essemus, fecit ut essemus; [8]nos uero e
contrario percussimus eum in faciem, seruientes in conspectu eius
creaturae potius quam creatori. [9]Idcirco ascendit dominus
noster Iesus Christus in altitudinem crucis, et percusso latere
eius exiuit sanguis et aqua in salutem nostram et uitam aeternam.
[10]Aqua enim est baptismi gratia, sanguis uero eius calix noui
et aeterni testamenti; [11]quem accipiens in sanctis manibus suis
gratias agens benedixit, et dedit nobis potum in remissionem
peccatorum et uitam aeternam.

7. NYCTICORAX

[1]De nycticorace in eodem psalmo Dauid dicit: Factus sum sicut
nycticorax in domicilio. [2]Nycticorax immunda auis est et
tenebras amat magis quam lucem.

[3]Hic figuram gerit populi Iudaeorum, qui adueniente domino et
saluatore nostro ad saluandos eos repulerunt eum a se,
[4]dicentes: Nos {€regem non€} habemus nisi Caesarem: {€hunc
autem quis sit€}, nescimus. [5]Ideo plus dilexerunt tenebras quam
lucem: tunc dominus conuertit se ad nos gentes, [6] et
illuminauit nos: {€Sedentes€} in tenebris et in regione umbrae
mortis; et in regione umbrae mortis lux orta est nobis. [7]De hoc
populo saluator per prophetam dicit: Populus quem non cognoui
seruiuit mihi; [8]et alibi: Vocabo non plebem meam plebem meam,
et non dilectam meam dilectam. [9]De illo autem populo Iudaeorum
qui {€amauerunt€} magis tenebras quam lucem dicit dominus in
psalmo: Filii alieni mentiti sunt mihi, filii alieni inueterati
sunt, et claudicauerunt a semitis suis.

8. AQVILA

[1]De aquila Dauid in psalmo centesimo secundo: Renouabitur ut
aquilae iuuentus tua. [2]Physiologus dicit aquilam talem habere
naturam: cum senuerit, grauantur alae eius, et obducuntur oculi
eius caligine; [3]tunc quaerit fontem aquae, et contra eum fontem
euolat in altum usque ad aerem solis, [4]et ibi incendit alas
suas, et caliginem oculorum comburit de radio solis; [5]tunc
demum descendens ad fontem trina uice se mergit, et statim
renouatur tota, [6]ita ut alarum uigore et oculorum splendore
multum melius renouetur.

[7]Ergo et tu, homo, siue Iudaeus siue gentilis, qui uestimentum
habes uetus, et caligantur oculi cordis tui, quaere spiritalem
fontem domini, [8]qui dixit: Nisi quis renatus fuerit ex aqua et
spiritu sancto, non potest {€intrare€} in regnum dei
{€caelorum€}. [9]Nisi ergo: Baptizatus fueris in nomine patris et
filii et spiritus sancti, et sustuleris oculos cordis tui ad
dominum, qui est sol iustitiae, non renouabitur ut aquilae
iuuentus tua.

9. PHOENIX

[1]Est aliud uolatile quod dicitur phoenix; huius figuram gerit
dominus noster Iesus Christus, qui dicit in euangelio suo:
Potestatem habeo ponendi animam meam et iterum sumendi eam.
[2]Propter haec uerba irati sunt Iudaei, et uolebant eum
lapidare.

[3]Est ergo auis in Indiae partibus quae dicitur phoenix; de hac
dicit Physiologus quia, expletis quingentis annis uitae suae,
intrat in lignis Libani et replet utrasque alas diuersis
aromatibus; [4] et quibusdam indiciis significatur hoc sacerdoti
ciuitatis Heliopolis, [5]id est mense nono, nisan aut adar, id
est sarmath aut famenoth, quod est aut martio aut aprili mense;
[6]cum autem hoc significatum fuerit sacerdoti, ingreditur et
implet aram de lignis sarmentorum. [7]Cum autem aduenerit
uolatile, intrat in ciuitatem Heliopolim, repletum omnibus
aromatibus in utrisque alis suis; [8]et statim uidens factam
struem sarmentorum super aram, ascendit; et circumuoluens se de
aromatibus, ignem ipse sibi incendit et seipsum exurit. [9]Alia
autem die ueniens sacerdos, uidens exusta ligna quae composuerat
super aram, scrutans inuenit ibi uermiculum modicum suauissimo
odore fragrantem. [10]Secundo uero die inuenit iam auiculam
figuratam. [11]Rursum tertia die ueniens sacerdos, inuenit eam
iam statu suo integram atque perfectam auem phoenicem. [12]Et
uale dicens sacerdoti, euolat et pergit ad locum suum pristinum.

[13]Si ergo uolatile hoc potestatem habet seipsum mortificare et
rursum semetipsum uiuificare, [14]quemadmodum stulti homines
irascuntur in uerbo domini nostri Iesu Christi, qui ut uerus homo
et uerus dei filius potestatem habuit ponendi animam suam et
iterum sumendi eam. [15]Ergo sicut iam supra diximus, personam
accipit saluatoris nostri, qui de caelo descendens utrasque alas
suas repleuit suauissimis odoribus, id est noui ac ueteris
testamenti sermones, [16]dicens: {€Non€} ueni soluere legem, sed
adimplere. [17]Et iterum: Sic erit omnis scriba doctus in regno
caelorum, qui profert de thesauro suo noua et uetera.

10. VPVPA

[1]Dictum est in lege: Honora patrem tuum et matrem tuam; [2]et
iterum: Qui maledixerit patri et matri, morte moriatur.
[3]Physiologus dicit: est auis quae dicitur upupa; horum filii,
cum uiderint parentes suos senuisse, et neque uolare posse, neque
uidere, prae caligine oculorum, [4]tunc filii eorum euellunt
uetustissimas pennas parentum suorum, et diligunt oculos parentum
suorum, et fouent eos sub alas suas; [5]donec recrescant pennae
eorum et reilluminentur oculi eorum, ita ut totum corpore
renouari possint sicut antea, et uidere et uolare. [6]Et postea
gratias illi filiis suis agunt, qui tam pie exsequium sibi
praebuerint; [7]et dicunt illis filii sui: Ecce, parentes
dulcissimi, sicut uos ab infantia educastis nos, et omnem laborem
uestrum impendistis circa nos, [8]eadem seruitia obsequiorum in
senectute uestra dependimus uobis.

[9]Si hoc aues irrationabiles inuicem sibi faciunt, quomodo
homines, cum sint rationabiles, parentum suorum nutrimenta uicem
reddere nolunt?

11. FORMICA

[1]De formica Salomon dicit: Vade ad formicam, o piger,
{€meditare eam€}; [2]quae cum sit uiribus infirmior, multum per
aestatem {€frumentum€} sibi reponit. [3]Physiologus dicit tres
naturas habere formicam. Prima eius natura est: cum exierint de
spelunca sua, ambulant ordinatim, et quaerunt grana cuiuslibet
seminis; [4]cum autem inuenerint, ore suo apprehendunt singula
grana, portantes in spelunca sua. [5]Aliae uero formicae non
habentes grana in ore suo, sed sic uacuae obuiantes, eis quae
uehunt cibaria in ore suo non dicunt eis: Date nobis de annona
uestra; [6]sed uadunt quaerentes per uestigia illarum, et sumunt
sicut et illae, et afferunt in habitaculis suis.

[7]Et haec quidem dicta sunt de irrationalibus animalibus atque
infirmis reptilibus, quod tam prudenter agunt ut nulla illarum
stulta remanet, sed omnes argutae et sapientes inueniuntur:
[8]quanto magis illae quinque uirgines rationabiles, quae per
negligentiam suam factae sunt stultae, debuerunt imitari illas
quinque sapientes, [9]et sumere sibi oleum in uasis suis, unde et
illae sumpserunt, et non per desidiam ac per stultitiam suam
peterent ab illis sapientibus, [10]dicentes: Date nobis de oleo
uestro. [11]O tam fatua stultitia! Nam si ex se intelligere non
potuerunt, et exinde sibi peterent, unde et illae petierunt, uel
formicarum solertiam imitari debuissent. [12]Sed dum de alienis
uasis oleum sperant, superueniente sponso remanserunt foris
stultae cum lampadibus extinctis.

[13]Secunda natura est: quando recondit grana in spelunca sua,
diuidit illa per medium, ne hieme madefacta semina illata
infundat. [14]Et tu, homo dei, scripturam ueteris testamenti
diuide in duas partes, id est secundum historiam et secundum
spiritalem intellectum; [15]diuide ueritatem a figura, separa
spiritalia a corporalibus, transcende a littera occidente ad
spiritum uiuificantem, [16]ne littera germinante in die hiemis,
id est in die iudicii, fame pereas. [17]Dicit enim apostolus: Lex
spiritalis est, non corporalis; [18]littera enim occidit,
spiritus autem uiuificat; [19]et alibi: Haec autem in figura
contingebant illis, scripta sunt autem {€propter nos€}, in quos
fines saeculorum deuenerunt. [20]Iudaei enim litteram sequentes
spiritalem intellectum contempnentes, facti sunt prophetarum
interemptores et sui domini interfectores. [21]Et ideo nunc usque
fame pereunt, quia inanibus paleis uacantes triticum
perdiderint. [22]Tu uero, homo dei, rade uirgas et tolle corticem
earum, sicut fecit Iacob; [23]et mitte in aquas ut pareant oues
tuae mundos et spiritales fructus, non carnales ac uitiosos
faciant fetus. [24]Haec autem omnia spiritalibus sunt credentibus
intelligibilia, nisi autem {€credentibus€} non
{€intelligibilia€}.

[25]Tertia natura est: tempore messis inter segetes ex odore
intelligit an hordeum sit spica illa, an triticum. [26]Si autem
fuerit hordeum, transit ad aliam spicam et odoratur; [27]et cum
senserit quia spica tritici est, ascendit sursum in spicam et,
tollens inde granum, deponit et portat eum in habitaculum suum.
[28]Hordeum enim brutorum animalium cibus est; denique Hiob
dicit: Pro tritico {€prouid€}i mihi {€hordeum€}. [29]Fuge tu,
homo dei, hordeum, hoc est doctrinam haereticorum: hordeacii enim
sunt, et pro scopulis abiciendae quae dirumpunt; et interficiunt
animas hominum haereses; [30]fuge igitur Sabellium, Marcionem,
Manichaeum, [31]caue Nouatianum, Montanum, Valentinum, Basilidem,
Macedonium, ncaue Donatianum et Photinum, et omnes qui ex
arriana stirpe, tamquam ex utero draconis serpentini fetus,
prodeunt: [32]horum hominum dogmata falsa atque inimica sunt
ueritati.

12. SIRENAE ET ONOCENTAVRI

[1]Isaias propheta dicit: Sirena et {€daemonia€} saltabunt in
Babylonia, et {€herinacii€} et onocentauri habitabunt in domibus
eorum. [2]Vnius cuiusque natura Physiologus disseruit: sirenae
(inquit) animalia sunt mortifera; [3]quae a capite usque ad
umbilicum figuram hominis habent, extrema uero pars usque ad
pedes uolatilis habent figuram; [4]et musicum quoddam ac
dulcissimum melodiae carmen canunt, ita ut per suauitatem uocis
auditus hominum a longe nauigantium mulceant et ad se trahant,
[5]ac nimia suauitate modulationis prolixae aures ac sensus eorum
delinientes in somnum uertunt. [6]Tunc deinde, cum uiderint eos
grauissimo somno sopitos, inuadunt eos et dilaniant carnes eorum,
[7]ac sic persuasionis uocis ignaros et insipientes homines
decipiunt et mortificant sibi.

[8]Sic igitur et illi decipiuntur qui deliciis huius saeculi et
pompis et theatralibus uoluptatibus delectantur, tragediis ac
diuersis musicis melodiis dissoluti, [9]et uelut grauati somno
sopiti efficiuntur aduersariorum praeda. [10]Onocentaurum duabus
naturis constare Physiologus asserit, id est: superior pars
homini similis est, [11]inferioris uero partis membra sunt
naturae ualde agrestis. [12]Huic assimilantur uecordes atque
bilingues homines informes; [13]dicente apostolo: Habentes autem
{€promissionem€} pietatis, uirtutem autem eius abnegantes.
[14]Propheta Dauid dicit: Homo cum in honore esset, non
intellexit: comparatus est iumentis insipientibus, et similis
factus est illis.

13. HERINACIVS

[1]Physiologus dicit quoniam herinacius figuram habet porcelli
lactentis. [2]Hic de foris totus est spinosus; sed tempore autem
uindemiarum ingreditur in uineam, [3]et ubi uiderit uuam bonam,
ascendit super uitem et exacinat uuam illam, ita ut cadant omnes
acini in terram; [4]deinde descendit et uolutat se super illos,
ita ut omnes acini figantur in spinis eius; et sic portat escam
filiis suis.

[5]Tu uero, homo dei, custodi diligenter uineam tuam et omnes
fructus eius spiritales, [6]ne te occupet istius saeculi
sollicitudo et {€temporalium€} bonorum {€uoluptas€}; [7]et tunc
spinosus diabolus dispergens omnes fructus tuos spiritales, figat
illos in spinis suis et faciat te escam bestiis, [8]et fiat
anima tua nuda, uacua, et inanis, sicut pampinus sine fructu;
[9]et post haec gratis clamabis dicens: Vineam meam non
custodiui, sicut in Canticis Canticorum scriptura testatur.
[10]Congrue igitur Physiologus naturas animalium contulit et
contexuit intelligentiae spiritalium scripturarum.

14. IBIS

[1]Est uolatile quod dicitur ibis; hoc secundum legem immundum
est prae omnibus uolatilibus, [2]quoniam morticinis cadaueribus
semper uescitur et iuxta littora maris, uel fluminum, uel
stagnorum, [3]die noctuque ambulat, quaerens aut mortuos
pisciculos aut aliquod cadauer, quod ab aqua iam putridum uel
marcidum eiectum fuerit foras. [4]Nam in aquam ingredi timet,
quia natare nescit; nec dat operam ut discat, dum mortuis
cadaueribus delectatur. [5] Ideo non potest in altitudinem aquae
ingredi, ubi mundi pisciculi demorantur, ut inde sibi capiat
cibum; [6]sed semper foris oberrans circuit, refugiens puriores
et altissimas aquas, unde possit mundus uiuere.

[7]Tu igitur, christiane homo, qui ex aqua et spiritu sancto iam
renatus es, [8]ingredere ad intelligibiles et spiritales aquas,
id est in altitudinem ministrorum Christi; [9]et inde sume tibi
spiritales et mundissimos cibos, quos enumerat apostolus, [10]
dicens: Fructus autem spiritus est caritas, gaudium, pax,
patientia, longanimitas, bonitas, benignitas, mansuetudo, fides,
modestia, continentia, castitas. [11]Quod si nolueris in
altioribus aquis ingredi, et de ipsis spiritales escas tibi
capere et sumere; [12]sed circumiens de foris et oberrans mortuis
et fetidissimis cadaueribus saginaris. [13]De quibus dicit
apostolus: Manifesta autem sunt opera carnis, quae sunt
immunditia, adulteria, fornicatio, impudicitia, luxuria,
idolatria, ebrietas, auaritia, cupiditas: [14]haec sunt carnales
et mortiferae escae, quibus infelices animae nutriuntur ad
poenam.

[15]Disce igitur natare super: Hoc mare magnum et spatiosum
manibus; sunt illic reptilia quorum non est numerous. [16]Nec
aliter ea superabis, nisi per signum crucis; et cum oras, extende
manus tuas ad caelos, [17]quia uirtus crucis semper defendit
orantes et dicentes: Signatum est super nos lumen uultus tui,
domine. [18]Nam et sol ipse, nisi extenderit radios suos, non
lucet; [19]luna si non exierit cornua sua, non lucet;
[20]uolucres nisi expanderint alas suas, uolare non possunt;
[21]naues nisi leuauerint uela sua, uento flante non mouebuntur.
[22]Denique dum Moyses eleuaret manus suas, {€superabat€} Israel,
[23]{€cum remitteret€} manus suas {€conualescabat€} Amalech.

[24]Sic igitur omnes sancti in hoc figurantur; tamquam aues
pertranseuntes, perueniunt ad regna caelorum, uelut quietissimum
portum; [25]nescientes autem spiritaliter natare, sed terrenis ac
mortalibus operibus uacantes, [26]exclusi sunt a regno caelorum,
mortui cum mortuis pereunt; [27]sicut dicit dominus in euangelio
suo: Dimitte mortuos sepelire mortuos suos. [28]Conuenienter
igitur Physiologus dicit.

15. VVLPIS

[1]Vulpis est animal dolosum et nimis fraudulentum et
argumentosum. [2]Cum esurierit et non inuenerit quod manducet,
requirit locum ubi est rubra terra, [3]et uoluit se super eam,
ita ut quasi cruenta appareat tota; [4]et proicit se in terram,
et uoluit se super eam tamquam mortua; [5]et, attrahens intra se
flatus suos, ita se inflat ut penitus non respiret. [6]Aues uero
uidentes eam sic inflatam et quasi cruentam iacentem, [7]et
linguam eius aperto ore foris eiectam, putant eam esse mortuam;
[8]et descendunt et sedent super eam: illa uero rapit eas et
deuorat.

[9]Vulpis igitur figuram habet diaboli: omnibus enim secundum
carnem uiuentibus fingit se esse mortuum; [10]cum intra guttur
suum peccatores habeat, spiritalibus tamen et perfectis in fide,
uere mortuus est et ad nihilum redactus est. [11]Qui autem uolunt
exercere opera eius, ipsi desiderant saginari carnibus eius (id
est diaboli), [12]quae sunt: Adulteria, fornicationes, idolatria,
ueneficia, homicidia, furta, falsa testimonia, et caetera his
similia; [13]dicente apostolo: Scientes hoc quia, si secundum
carnem uixeritis, moriemini; [14]si autem spiritu {€opera€}
carnis {€mortificaueritis€}, uiuetis [15]Qui ergo carnaliter
uiuunt, diabolicis operibus occupati, ab eo tenentur obnoxii, et,
pares eius effetti, simul cum illo peribunt; [16]dicente Dauid:
{€Intrabunt€} in inferiora terrae, tradentur in manus gladii,
partes uulpium erunt. [17]Denique et Herodes assimilatus est
uulpi dolosae, dicente domino: Ite, dicite uulpi illi; [18]et
alibi scriba audiens a saluatore: Vulpes foueas habent. [19]Et in
Canticis Canticorum: Capite nobis uulpes pusillas,
{€exterminantes€} uineas. [20]Bene itaque Physiologus asseruit de
uulpe.

16. VNICORNIS

[1] Est animal quod graece dicitur monosceros, latine uero
unicornis. [2] Physiologus dicit unicornem hanc habere naturam:
pusillum animal est, simile haedo, acerrimum nimis, unum cornu
habens in medio capite. [3] Et nullus omnino uenator eum capere
potest; sed hoc argumento eum capiunt: puellam uirginem ducunt in
illum locum ubi moratur, et dimittunt eam in siluam solam; [4]
at ille uero, mox ut uiderit eam, salit in sinum uirginis, [5] et
complectitur eam, et sic comprehenditur, [6] et exhibetur in
palatio regis.

[7] Sic et dominus noster Iesus Christus, spiritalis unicornis,
[8] descendens in uterum uirginis, per carnem ex ea sumptam,
captus a Iudaeis, morte crucis damnatus est; [9] de quo Dauid
dicit: Et dilectus {€sicut€} filius unicornium; [10] et rursum in
alio psalmo ipse de se dicit: Et exaltabitur sicut unicornis
cornu meum. [11] Et Zacharias dicit: {€Suscitauit€} eum cornu
salutis in domo Dauid pueri sui. [12] Et in Deuteronomio Moyses
benedicens tribum Ioseph: {€Primitiuos€} tauri species eius,
cornua eius tamquam cornua {€unicornis€}.

[13] Quod autem unum cornu habet in capite significat hoc quod
dicit saluator: Ego et pater unum sumus. [14] Caput {€enim€}
Christi, deus, secundum apostolum. [15] Acerrimum uero quod dicit
eum, id est quod neque principatus, neque potestates, non throni
neque dominationes intelligere potuerunt, nec infernus tenere
ualuit. [16] Quod autem dicitur pusillum animal: propter
incarnationis eius humilitatem; [17] dicente ipso: Discite a me,
quia mitis sum et humilis corde. [18] In tantum autem acerrimus,
[19] ut nec ille subtilissimus diabolus intelligere aut
inuestigare potuit, [20] sed sola uoluntate patris descendit in
uterum uirginis Mariae pro nostram salutem: [21] Et uerbum caro
factum est, et habitauit in nobis. [22] Quod autem est similis
haedo unicornis - et saluator noster secundum apostolum: Factus
est in similitudinem carnis peccati, [23] et de peccato damnauit
peccatum in carne. [24] Bene ergo dictum est de unicorne.

17. CASTOR

[1] Est animal quod dicitur castor, mansuetum nimis, [2] cuius
testiculi in medicina proficiunt ad diuersas ualetudines. [3]
Physiologus exposuit naturam eius dicens quia, cum inuestigauerit
eum uenator, sequitur post eum; [4] castor uero, cum respexerit
post se et uiderit uenatorem uenientem post se, [5] statim morsu
abscidit testiculos suos, et proicit eos ante faciem uenatoris,
et sic fugiens euadit; [6] uenator autem ueniens colligit eos, et
ultra iam non persequitur eum, sed recedit ab eo. [7] Si autem
rursus euenerit ut alter uenator perquirens inueniat et sequatur
post eum, [8] ille, uidens se iam euadere non posse, erigit se et
demonstrat uirilia sua uenatori; [9] uenator autem cum uiderit
eum non habere testiculos, discedit ab eo.

[10] Sic et omnis qui secundum mandatum dei conuersantur, et
caste uult uiuere, [11] abscidit a se omnia uitia et omnis
impudicitiae actus, et proiciat post se in faciem diaboli; [12]
tunc ille, uidens eum nihil suorum habentem, confusus discedit ab
eo. [13] Ille uero uiuit in deo et non capitur a diabolo qui
dicit: {€Persequens€} comprehendam eum. [14] Nihil igitur diaboli
homo dei habere debet, ut fisus cum domino dicere audeat: Venit
princeps mundi huius, et in me non {€inuenit€} quicquam. [15]
Monet enim nos apostolus et dicit: Reddite omnibus debita, cui
tributum tributum, cui uectigal uectigal, cui timorem timorem,
cui honorem honorem. [16] In primis ergo diabolo reddantur quae
sua sunt, hoc est renuntians illi et omnibus operibus eius malis;
[17] tunc demum ex toto corde conuersus ad deum, reddes illi
honorem tamquam patri, et timorem tanquam domino. [18] Et separa
te opera carnis, quod est uectigal et tributum diaboli; [19] et
adipiscamur fructus spiritales, id est: Caritatem, gaudium,
pacem, patientiam, bonitatem, fidem, mansuetudinem, continentiam,
castitatem in operibus bonis, [20] id est in elemosinis, in
uisitationibus infirmorum, in curis pauperum, in laudibus dei, in
orationibus, in gratiarum actione, et caeteris qui dei sunt.

18. HYAENA

[1] Est animal quod graece dicitur hyaena, latine uero belua, [2]
de qua lex dicit: Non manducabis hyaenam, neque quod simile est
illi, quoniam immundum est. [3] De qua etiam per Hieremiam
prophetam dictum est: {€Spelunca hyaenae€} hereditas {€mea facta
est€}. [4] Physiologus dicit de ea quoniam duas naturas habet
hyaena, [5] aliquando quidem masculus est, aliquando autem
femina, et ideo immundum animal est.

[6] Cui similes aestimati sunt filii Israel, quoniam ab initio
quidem seruierunt deo uiuo, postea uero deliciis et luxuriae
dediti idola coluerunt. [7] Propter hoc propheta immundo animali
comparauit synagogam. [8] Sed et quicumque inter nos, circa
uoluptatem et auaritiam studium habentes, [9] secundum apostolum:
Radix est omnium malorum idolorum seruitus, [10] huic ipsae
immundae beluae comparantur, cum nec uiri nec feminae sunt, id
est nec fideles nec perfidi, sed sunt sine dubio. [11] De quibus
ait Salomon: Vir duplex animo, inconstans est in omnibus uiis
suis. [12] Et saluator in euangelio dicit ad eos: Non potestis
duobus dominis seruire, id est deo et Mammonae.

19. HYDRVS

[1] Aliud animal est in Nilo flumine, quod dicitur hydrus. [2]
Physiologus dicit de eo quoniam satis hoc animal inimicum est
crocodilo. [3] Et hanc habet naturam et consuetudinem: cum
uiderit crocodilum in littore fluminis dormientem aperto ore, [4]
uadit et inuoluit se in limum luti, quod possit facilius illabi
in faucibus eius, et ueniens insilit in ore eius; [5] crocodilus
igitur desubitatus, uiuum transglutit eum; [6] ille autem
dilanians omnis uiscera eius exit uiuus de uisceribus crocodili
iam mortui ac disruptis omnibus interraneis eius.

[7] Sic ergo mors et infernus figuram habent crocodili, qui
inimicus est domini saluatoris nostri; [8] ideoque dominus noster
Iesus Christus, assumens terrenam carnem nostram, [9] descendit
ad infernum et, disrumpens omnia uiscera eius, eduxit omnes qui
ab eo deuorati detinebantur in morte; [10] sicut testatur
euangelista: Et monumenta aperta sunt, et resurrexerunt multa
corpora sanctorum. [11] Mortificauit igitur ipsam mortem; et ipse
uiuens resurrexit a mortuis et insulta illi [12] per prophetam
dicens: O mors, ero mors tua; morsus tuus ero, inferne [13] Et
alibi: Absorta est mors in uictoria Christi; ubi est, mors,
{€contritio€} tua; ubi est, mors, {€aculeus€} tuus?

20. CAPREA

[1] Est animal quod graece dicitur dorcon, latine uero caprea.
[2] De hac Physiologus dicit quia amat altos montes, pascitur
autem in conuallibus montium. [3] Est autem satis perspicuum
animal et nimis de longe praeuidens; [4] ita ut si uiderit subito
homines in alla regione ambulantes, statim cognoscat an
uenatores sunt, an uiatores.

[5] Sic et dominus noster Iesus Christus amat excelsos montes,
hoc est prophetas et apostolos et patriarchas; [6] sicut in
Canticis Canticorum dicit: Ecce {€fratruelis€} meus sicut caprea
uenit, saliens super {€montes€}, transiliens {€super€} colles.
[7] Et sicut caprea in conuallibus pascitur, sic et dominus
noster Iesus Christus in ecclesia pascitur, [8] quoniam bona
opera christianorum et elemosinae fidelium escae sunt Christi —
[9] qui dixit: Esuriui, et dedistis mihi manducare; sitiui, et
dedistis mihi {€potum,€} et reliqua quae sequuntur. [10]
Conuallia uero montium, quae sunt per uniuersum mundum, ecclesiae
per diuersa loca intelliguntur; [11] sicut dicit in Canticis
Canticorum: {€Conuertere fratruelis meus, et similis esto€}
capreae hinnuloque ceruorum super montes {€conuallium€}. [12]
Quoniam autem acutissimam habet aciem oculorum caprea, et procul
omnia prospicit et a longe cognoscit, significat saluatorem
nostrum, [13] dicente scriptura quoniam: Deus scientiarum dominus
est. [14] Et in psalmo CXXXVII quoniam: Excelsus dominus et
humilia respicit, et alta a longe cognoscit. [15] Et omnia quae
sunt diuina maiestate creauit et condidit et regit et uidet et
prospicit, [16] et antequam in cordibus nostris dicto, facto ac
cogitatu aliquid oriatur, [17] deus illico longe ante praeuidet
et cognoscit.

[18] Denique sicut et caprea a longe cognoscit uenantium dolos,
[19] ita et dominus noster Iesus Christus praeuidet et praesciuit
dolus diaboli et insidias proditoris sui Iudae; [20] et dixit
enim Iudae: Osculo filium tradis hominis. [21] Bene ergo de
dorcon exposuit Physiologus.

21. ONAGER ET SIMIA

[1] Est aliud animal quod dicitur onager. [2] Physiologus dicit
de onagro quia uicesimo quinto die mensis famenoth, qui est
martius, duodecies in nocte rugit, similiter et in die; [3] et ex
hoc cognoscitur quia aequinoctium est diei uel noctis, [4] et
numerum horarum a rugitus onagri per singulas cognoscunt horas,
semel rugientis.

[5] Onager igitur figuram habet diaboli, quia cum scierit noctes
et dies coaequare ([6] hoc est cum uiderit diabolus populum qui
ambulat in tenebris et umbra mortis modo conuerti ad dominum
uiuum, [7] et coaequari fidei patriarcharum et prophetarum sicut
coaequatur nox cum die) [8] idcirco rugit die noctuque per
singulas horas, quaerens escam suam quam perdidit. [9] Neque enim
rugit onager nisi quando sibi escam quaerit — [10] sicut dicit
Hiob: Numquid {€sine causa clarnauit€} onager agrestis, nisi
{€pabulum desiderans€}. [11] Similiter et apostolus Petrus de
diabolo dicit: Aduersarius noster circuit tamquam leo rugiens,
quaerens quem deuoret.

[12] Similiter et simia figuram habet diaboli: sicut enim simia
caput quidem habet, caudam uero non habet [13] et licet totus
turpis sit, tamen posteriora eius satis turpia et horribilia
sunt. [14] Sic et diabolus caput quidem habuit, caudam uero non
habuit; [15] hoc est, initium habuit cum esset angelus in caelis,
sed quia hypocrita et dolosus fuit intrinsecus, perdidit caput;
[16] nec caudam habet, id est sicut periit ab initio in caelis,
ita et in fine totus peribit, [17] sicut dicit praeco ueritatis
Paulus: Quem dominus Iesus interficiet spiritu oris sui.

22. FVLICA

[1] Est uolatile quod dicitur fulica, satis intelligibile et
prudentissimum super omnia uolatilia. [2] Cadaueribus non
uescitur, non aliunde alibi peruolans atque oberrans, [3] sed in
uno loco commoratur et permanet usque in finem, et ibi escam suam
habet, et ibi requiescit; [4] sicut dicit Dauid: Fulicae domus
dux est eorum.

[5] Sic ergo omnis homo fidelis secundum dei uoluntatem
conseruatur et uiuit; [6] non huc atque illuc per diuersa
oberrans circumuolat, sicut faciunt haeretici; [7] nec
saecularibus desideriis ac uoluptatibus delectatur corporalibus,
sicut illae uolucres quae carnibus uescuntur; [8] sed semper in
uno eodemque loco se continet et requiescit, id est in ecclesia
catholica et apostolica, et ibi permanet usque in finem; [9]
sicut dominus dicit in euangelio: Qui autem perseuerauit
{€usque€} in finem, hic saluus erit. [10] Ibi ergo se continet,
ubi dominus: {€Inhabitare€} facit {€unanimes€} in domo; [11] et
ibi habet quotidianum panem immortalitatis, potum uero pretiosum
sanguinem Christi; [12] reficiens se sanctis epulis et, super mel
et fauum, suauissimis eloquiis domini: [13] Non enim in solo
pane uiuit homo, sed in omni uerbo dei.

23. PANTHERA

[1] Est animal quod dicitur panthera, uarium quidem colore, sed
speciosum ualde, nimis mansuetum. [2] Physiologus dicit de eo,
quoniam inimicum solum draconem habet. [3] Cum ergo comederit et
satiauerit se diuersis uenationibus, recondit se in speluncam
suam, ponit se, et dormit; [4] post triduum exsurgit a somno, et
statim emittit rugitum magnum; [5] simul autem cum rugitus exit
de ore eius odor suauitatis, ita ut superet omnia aromata. [6]
Cum ergo audierint uocem eius omnes bestiae quae prope sunt et
quae longe, congregant se omnes et sequuntur suauitatis odorem
qui exit de ore eius; [7] solus autem draco, cum audierit uocem
eius, timore contrahitur, et fulcit se in terraneis cauernis
terrae, ibique non ferens uim suauitatis odoris: [8] in
semetipsum contractus obtorpescit, et remanet ibi immobilis atque
inanis tamquam mortuus; [9] caetera uero animalia sequuntur
pantheram quocumque uadit.

[10] Sic et dominus noster Iesus Christus, uerus panther, omne
humanum genus (quod a diabolo captum fuerat et morti tenebatur
obnoxium) [11] per incarnationem ad se trahens: Captiuam duxit
captiuitatem, [12] sicut dicit Dauid propheta: Ascendens in altum
coepisti captiuitatem, accepisti dona in hominibus. [13]
Panthera enim omnia capiens interpretatur: [14] sicut dominus
deus noster (ut diximus), uidens humanum genus a daemonibus
captum et idolis mancipatum atque omnes gentes et populos praedam
diaboli effectos, [15] descendens de caelis eripuit nos de
potestate diaboli, et sociauit nos bonitati suae; [16] et
pietatis paternae filios apportauit, et impleuit illud quod
propheta ante praedixerat: [17] Ego (inquit) {€sicut panthera
factus sum€} Effrem, et {€sicut leo€} domui Iudae idolis
seruiebat. [18] Ergo tunc uocationem gentium et Iudaeorum
significabat.

[19] Et animal uarium est panthera, sicut dictum est per
Salomonem de domino Iesu Christo, [20] qui est dei sapientia,
spiritus intelligibilis, sanctus, unicus, multiplex, subtilis,
mobilis, certus, incontaminatus, uerus, suauis, [21] amans bonum,
{€aptus€}, qui nihil boni uetat fieri, clemens, firmus,
stabilis, securus, {€omnia potens€}, omnia prospiciens, omnia
faciens, mobilior sapientis, et reliqua. [22] Quod autem diuina
sapientia Christus sit, testatur doctor ueritatis Paulus dicens:
Nos autem praedicamus Christum crucifixum, Iudaeis quidem
scandalum, gentibus uero stultitiam, [23] ipsis autem uocatis
Iudaeis atque {€gentibus€} Christum dei uirtutem et dei
sapientiam.

[24] Et quia speciosum animal est panthera dicit Dauid de
Christo: Speciosus forma prae filiis hominum. — [25] Et quia
mansuetum animal est nimis Isaias dicit: {€Gaude et laetare€},
filia Sion, praedica filia Hierusalem, quoniam rex tuus uenit
tibi mansuetus et saluans. — [26] Et quia cum manducauerit et
satiatus fuerit, statim quiescit et dormit, ita et dominus noster
Iesus Christus, postquam satiatus fuit a Iudaeicis illusionibus.
— [27] id est a flagellis, alapis, iniuriis, contumeliis,
spinis, sputis — [28] manibus in cruce suspensus, clauis
confixus, felle et aceto potatus, insuper et lancea perforatus:
[29] his igitur tot et tantis Iudaeicis muneribus satiatus,
Christus obdormiuit et requieuit in sepulchro et descendit in
infernum, [30] et religauit illic draconem magnum et inimicum
nostrum.

[31] Quod autem die tertio exsurgit a somno illud animal et
emittit rugitum magnum et flagrat odor suauitatis ex ore eius,
[32] sic et dominus noster Iesus Christus tertia die resurgens a
mortuis, [33] sicut dicit psalmista: Excitatus est tamquam
dormiens dominus, tamquam potens crapulatus a uino. [34] Et
statim exclamauit uoce magna ita ut audiretur in omni terra
exiens sonus eius, in fines orbis terrae uerba illius, [35]
dicentis: {€Gaudete€} etiam et nolite timere, quoniam ego uici
mundum; [36] et iterum: Pater sancte, quos dedisti mihi,
custodiui; et nemo ex eis periit nisi filius perditionis; [37] et
iterum: {€Vado€} ad patrem meum et patrem uestrum, et ad deum
meum et ad deum uestrum; [38] et iterum: Veniam ad uos, et non
dimittam uos orphanos. [39] Et in fine euangelii ait: Ecce ego
uobiscum sum omnibus diebus usque ad consummationem saeculi.

[40] Et sicut de ore pantherae odor suauitatis egreditur, et
omnes qui prope sunt et qui longe ([41] id est Iudaei, qui
aliquando sensum bestiarum habebant, qui prope erant per legem;
et gentes, qui longe erant sine lege), [42] audientes uocem eius,
repleti et recreati suauissimo odore manda- torum eius,
sequuntur eum, [43] clamantes cum propheta et dicentes: Quam
dulcia faucibus meis eloquia tua, domine, super mel et fauum ori
meo. [44] De his odoribus mandatorum eius dicit Dauid: Diffusa
est gratia in labiis tuis, propterea benedixit te deus in
aeternum. [45] Et Salomon in Canticis Canticorum dicit de eo:
Odor unguentorum tuorum super omnia aromata. [46] Vnguenta enim
Christi quae alia esse possunt, nisi mandata eius, quae sunt
super omnia aromata. [47] Sicut enim praesens aromatum species
reddit odorem suauitatis,[48] sic et uerba domini, quae de ore
eius exeunt, laetificant corda hominum, qui eum audiunt et
sequuntur. [49] {€Vnguentum exinanitum€} nomen tuum, propterea
adolescentulae dilexerunt te; [50] et: {€Attraxerunt€} te post
se; et in odorem unguentorum tuorum currimus; [51] et paulo post:
Introduxit me rex in {€cubiculum€} suum. [52] Oportet nos quam
citius sicut adolescentulas, id est renouatas in baptismo animas,
[53] post unguenta mandatorum Christi currere, de terrenis ad
caelestia transmigrare, [54] ut nos introducat rex in palatium
suum, id est in Hierusalem ciuitatem dei et in montem omnium
sanctorum; [55] et cum meruerimus intrare illuc, dicamus:
Gloriosa dicta sunt de te, ciuitas dei; [56] sicut audiuimus, ita
et uidimus in ciuitate domini uirtutum. [57] Bene de panthera
Physiologus dicit.

24. ASPISCHELONE

[1] Est belua in mare quae dicitur graece aspidochelone, latine
autem aspido testudo; [2] cetus ergo est magnus, habens super
corium suum tamquam sabulones, sicut iuxta littora maris. [3]
Haec in medio pelago eleuat dorsum suum super undas maris sursum;
[4] ita ut nauigantibus nautis non aliud credatur esse quam
insula, [5] praecipue cum uiderint totum locum illum sicut in
omnibus littoribus maris sabulonibus esse repletum. [6] Putantes
autem insulam esse, applicant nauem suam iuxta eam, et
descendentes figunt palos et alligant naues; [7] deinde ut
coquant sibi cibos post laborem, faciunt ibi focos super arenam
quasi super terram; [8] illa uero belua, cum senserit ardorem
ignis, subito mergit se in aquam, et nauem secum trahit in
profundum maris.

[9] Sic patiuntur omnes qui increduli sunt et quicumque ignorant
diaboli astutias, spem suam ponentes in eum; [10] et operibus
eius se obligantes, simul merguntur cum illo in gehennam ignis
ardentis: ita astutia eius.

[11] Secunda eius beluae natura haec est: quando esurit, aperit
os suum, et quasi quemdam odorem bene olentem exhalat de ore suo;
[12] cuius odorem, mox ut senserint minores pisces, congregant
se intra os ipsius; [13] cum autem repletum fuerit os eius
diuersis piscibus pusillis, subito claudit os suum et transglutit
eos.

[14] Sic patiuntur omnes qui sunt modicae fidei, uoluptatibus ac
lenociniis quasi quibusdam odoribus diabolicis adescati subito
absorbentur ab eo sicut pisciculi minuti; [15] maiores enim se
continent ab illo et neque appropiant ei. [16] Sic ergo qui
Christum semper in sua mente habent, magni sunt apud eum; [17] et
si sunt perfecti, agnoscunt multiformes astutias diaboli, et
custodiunt se ab eo et magis resistunt: ille uero fugit ab eis.
[18] Dubii autem et modicae fidei homines, dum uadunt post
uoluptates et luxurias diaboli, decipiuntur; [19] dicente
scriptura: Vnguentis et uariis odoribus delectantur, et sic
confringitur a ruinis anima.

25. PERDIX

[1]Est uolatile quod dicitur perdix, fraudulentum nimis, [2]sicut
dicit sanctus Hieremias propheta de eo: {€Clamauit perdix et
congregauit quae non peperit€}, faciens sibi diuitias non cum
iudicio; [3]in dimidio autem dierum eius relinquent ea, et in
nouissimis suis erit stultus. [4]Physiologus dicit satis
{€astutam€} esse perdicem, {€quae aliena oua diripiat, hoc est
perdicis alterius, et corpore foueat€}; [5]{€sed fraudis suae
fructum habere non posse, quia cum duxerit pullos€} alienos,
{€amittit eos€}; [6]{€qu€}oniam {€ubi uocem€} matris suae
{€audierint, quae oua generauit€}, statim euolant et conferunt se
ad suos parentes {€naturales€}; [7]{€quodam munere€} adepto
{€at€}que {€amore€} derelicto ille qui {€incassum€} in alienos
suos {€fundit labores€}, et {€fraudis suae pretio multatur€},
remanet stultus et solus et inanis.

[8]{€Huius imitator est diabolus, qui generationes creatoris
aeterni rapere contendit€}; [9]{€et, si quos insipientes et
sensus proprii uigore carentes aliquo modo potuerit congregare,
fouet eos illecebris corporalibus€}; [10]at {€ubi uox Christi€}
audita fuerit {€a paruulis€}, sumentes sibi alas spiritales per
fidem, euolant et se Christo commendant, [11]qui statim eos
{€potissimo€} quodam paterno munere et {€amore sub umbra alarum
suarum ipse suscipit, et matri ecclesiae dat nutriendos€}.

26. MVSTELA ET ASPIS

[1]De mustela praecipit lex non manducare, quia immundum animal
est. [2]Physiologus dicit quoniam mustela semen masculi per os
accipit et sic in utero habet; [3]tempore uero pariendi per aures
generat. [4]Sic sunt aliquanti fidelium: libenter quidem
accipiunt uerbi diuini semen, [5]sed inobedientes effecti
praetermittunt et dissimulant quae audierunt.

[6]Isti tales non solum mustelae comparantur, sed etiam aspidi
surdae, [7]quae obturat aures suas et non audit uocem
incantantis. [8]Physiologus dicit quoniam aspis hanc habet
naturam ut si, [9]quando aduenerit aliquis homo ad speluncam ubi
habitat aspis, et praecantauerit eam omnibus carminibus suis ut
exeat de cauernis suis, [10]illa uero, ne audiat uocem
incantantis, ponit caput suum ad terram, [11]et unam quidem aurem
praemit in terram, alteram uero aurem de cauda sua obturat.

[12]Tales sunt istius mundi homines diuites, qui unam quidem
aurem suam deprimunt in terrenis desideriis; aliam uero,
posterioribus peccatis suis peccata noua semper addentes,
obturant; [13]et ita fit ut non audiant uocem incantantis, hoc
est praedicatores. [14]Et hoc quidem solum aspides faciunt, quod
aures obturant. [15]Isti uero et oculos excaecant terrenis
cupiditatibus et rapinis, ita ut nec auribus audire uelint diuina
mandata et seruare, [16]nec oculis attendere in caelum et
cogitare de illo qui est super caelum, et facit bonitatem et
iustitiam. [17]Hi qui nunc deum per praedicatores et diuinas
scripturas audire nolunt, audient eum in die iuidicii,
[18]dicentem: Discedite a me, maledicti, in ignem aeternum, qui
{€praeparauit€} diabolo et {€angelis€} eius.

27. ASIDA

[1]Item est animal quod dicitur asida, quod graeci
struthiocamelon, latini struthionem dicunt. [2]De isto animali
Hieremias propheta dicit: Et {€asida€} in caelo cognouit tempus
suum. [3]Physiologus dicit hoc quasi uolturium esse; habet quidem
pennas sed non uolat sicut caeterae aues; [4]pedes uero habet
similes camelo, et ideo graece structocamelon dicitur. [5]Hoc
ergo animal, cum uenerit tempus suum ut oua pariat, eleuat oculos
suos in caelum et uidet si stella illa quae dicitur Virgilia
ascendit; [6]non enim ponit oua sua in terra nisi quando stella
illa oritur in caelo. [7]De qua stella dicit Hiob: Qui facit
{€Virgiliam€} et septentrionalem et dextrum et promptuaria
austri. [8]Tempore enim suo oritur Virgilia stella in caelo, id
est quando messes florent et aestas est, circa mensem iunium;
[9]tunc asida, cum uiderit Virgiliam ascendisse in caelo, fodit
in terra et ibi ponit oua sua et cooperit ea de sabulone in
eremo; [10] cum autem ascenderit de loco illo, statim
obliuiscitur et non redit ad oua sua. [11]Est enim hoc animal
naturaliter obliuiosum; [12]et ideo tempore aestatis generat oua
et obruit illa de arena ut, quod illa factura esset, [13]sedens
super oua sua et ex fetu suo, eduxeret pullos suos: [14]hoc ei
temporis tranquillitas et aeris temperies praestare uidetur,
[15]ut aestate calefacta arena excoquat oua et excludat pullos
illos.

[16]Si ergo asida agnoscit tempus suum et eleuat oculos suos in
caelum, et obliuiscitur posteritatis suae, [17]quanto magis nos
oportet agnoscere tempus nostrum, obliuisci terrena et segui
caelestia, et eleuare oculos cordis nostri? [18]dicente apostolo:
Quae retro sunt obliuiscens, ad destinatum {€contendo€} brauium
supernae uocationis. [19]Et dominus in euangelio dicit: Qui
diligit patrem aut matrem aut filios plus quam me, non est me
dignus. [20]Et illi qui excusabat se propter sepulturam patris
dicit: Dimitte mortuos sepelire mortuos suos, tu autem ueni
sequere me.

28. TVRTVR

[1]Est uolatile quod dicitur turtur; scriptum est de ea: Vox
turturis audita est in terra. [2]Physiologus de turture dicit
ualde uirum suum diligere, et caste cum illo uiuere, et ipsi soli
fidem seruare; [3]ita ut si quando euenerit ut masculus eius aut
ab accipitre aut ab aucupe capiatur, haec alteri masculo se non
iungit, [4]sed ipsum semper desiderat et ipsum per singula
momenta sperat, [5]et ipsius recordatione et desiderio usque ad
mortem perseuerat.

[6]Audite itaque, omnes animae fidelium, quanta castitas in
modica auicula inuenitur; [7]quicumque tamen personam turturis in
uultu animae portatis, huius castitatem imitemini. [8]Talis est
enim sancta ecclesia, quae postquam uidit uirum suum crucifixum,
et die tertia resurrexisse et in caelos ascendisse, [9]alio uiro
non coniungitur sed ipsum desiderat et ipsum sperat, [10]et in
illius amore et caritate usque ad mortem perseuerat; [11]dicente
domino nostro Iesu Christo: Qui perseuerauerit {€usque€} in
finem, hic saluus erit. [12]Similiter etiam et propheta Dauid
hortatur et dicit in psalmo: Viriliter age, et confor- tetur cor
tuum, et sustine dominum.

29. CERVVS

[1]Item in psalmo quadragesimo primo: Sicut ceruus desiderat ad
fontes aquarum, ita desiderat anima mea ad te, deus.
[2]Physiologus dicit quoniam, ubi agnouerit ceruus serpentem
esse, implet os suum aqua et effundit in foramine, [3]et cum
quodam spiramine oris sui attrahit serpentem foris, et conculcans
eum pedibus interficit eum.

[4]Ita et dominus noster Iesus Christus, uidens inimicum diabolum
in omni humani generis natione in quodam speleo inhabitantem,
[5]habens in semetipso diuinae sapientiae fontem, cuius non
potest antiquus draco sufferre sermones. [6]Cum enim uidisset in
regione Gerasenorum, ultro cucurrit ille cum omnes exercitus
daemonum in homine uno habitans, [7]dicit: Quid mihi et tibi,
fili dei? Venisti ante tempus torquere nos?; [8]et interrogauit
eum {€dominus€}: Ouod tibi nomen est? et {€ille respondit€}:
Legio mihi nomen est. [9]Et rogabant Iesum ne {€imperaret€}
illis, ut {€irent€} in abyssum. [10]Erat autem ibi grex porcorum
multorum {€pascentium€}; daemones autem rogabant eum,
[11]dicentes: Si eicis nos, mitte nos in gregem porcorum; et ait
illis Iesus: Ite; a illi exeuntes ab hominibus introierunt in
porcos; [12]et ecce magno impetu abiit totus grex per praeceps in
mare, quasi duo millia, et suffocati sunt in aquis. [13]Ecce
quomodo audiens uocem diabolus domini, in praeceps fugit cum
omnibus suis; [14]de quo in nouissimis diebus testatur apostolus,
dicens: Quem dominus Iesus interficiet spiritu oris sui.

[15]Et Dauid dicit: Montes excelsi ceruis. [16]Montes apostolos
et prophetas dicit, ceruos uero homines fideles, qui per
apostolos et prophetas et sacerdotes perueniunt ad agnitionem
Christi; [17]sicut scriptum est in psalmo: Leuaui oculos meos ad
montes, unde ueniet auxilium mihi.

30. SALAMANDRA

[1]Est reptile quoddam quod graece dicitur salamandra, latine
uero stellio; [2]hoc simile est lacertulae pusillae, colore
uario; [3]de quo Salomon dicit: Sicut stellio {€habitans in
domibus€} regum. [4]Physiologus dicit de eo quoniam si casu
undecumque inciderit in caminum ignis uel in fornacem ardentem,
[5]aut in quodcumque incendium, statim extinguitur ignis.

[6]Isti sunt iusti et mirabiles omnibus hominibus dei; [7]sicut
fuerunt in camino ignis ardentis Ananias, Azarias, et Misael, et
non tetigit eos omnino ignis quos intactos atque incontaminatos
exisse de camino ignis, euidenter propheta Daniel declarat. [8]Et
Paulus apostolus testatur dicens: Fide omnes sancti extinxerunt
{€uirtutem€} ignis, obstruxerunt ora leonum. [9]Ita et omnis
quicumque ex tota fide sua crediderit in deo et in operibus bonis
perseuerauerit, transit gehennam ignis, et non tangit eum
fiamma; [10]de quo scriptum est in Isaia propheta: {€Si€}
transieris {€per ignem€}, fiamma te non comburet.

31. COLVMBAE

[1]Physiologus dicit multis ac diuersis coloribus esse columbas,
[2]id est color sturninus, niger, albus, stephanitus, braciotus,
aerius, cinericius, aurosus, melenus; [3]rufus est ergo super
omnes primus, qui omnes regit et placat, [4]et quotidie etiam
agrestes congregat in columbario suo. [5]Ipse est ergo primus,
qui nos pretioso sanguine redemit et intra unam ecclesiae domum
de diuersis nationibus congregauit; [6]non Moyses, non Helias,
non aliquis prophetarum aut patriarcharum, sed ipse a patre
ueniens saluauit nos, et per passionem suam nos redemit a morte
perpetua; [7]sicut Iohannes dicit: Vidi {€caelum apertum€} et
spiritum dei descendentem tamquam columbam, missum a deo, [8]qui
uult: Omnes homines saluos fieri et ad agnitionem ueritatis
uenire. [9]Ipse ergo uolens humanum genus congregare in ecclesia
sancta catholica et apostolica, [10]misit spiritum sanctum:
Multipharie multisque modis loquentem [11]per leges et prophetas
ad omne humanum genus, sicut diuersus color columbarum est.

[12]Primum quidem significat legem quasi nigro colore, id est
propter obscuros sermones et interpretabilem scientiam.
[13]Deinde sturninus color significat diuersitatem cluodecim
prophetarum. [14]Aerius color Heliam significat, qui raptus est
per aera in curru usque ad caelum. [15]Cine- ricius autem color
significat Ionam prophetam, Niniuitis praedicans in cilicio et
cinere poenitentiam agendam, [16]quo facto concessum est ei a
domino praesidium uitae.

[17]Aurosus color non nisi tres pueros significat, qui spiritum
dei uerum habentes regi Nabugodonosor [18]dixerunt: Scito, rex,
quia nos deos tuos non colimus, neque {€imaginem€} auream quam
erexisti non adorabimus. [19]Melenus uero color est Heliseus, qui
suscepit melotem a magistro suo Helia eunte in caelum, et
duplici spiritu eius honorari meruit.

[20]Albus autem color est beatus Iohannes praecursor Christi,
habens candorem sacri baptismatis; [21]de quo propheta Isaias
ait: Lauamini, mundi estote, auferte malum cogitationum uestrarum
ab oculis meis, discite benefacere; [22]et si fuerint peccata
uestra ut {€fenicium, ut€} nix dealbabuntur. [23]De Iohanne
dominus testatur dicens: Amen dico uobis, non {€fuit€} maior
inter natos mulierum Iohanne Baptista. [24]Lex enim et prophetae
usque ad Iohannem {€praedicauerunt€}, iste digito demonstrauit
Christum: [25]Ecce agnus dei, ecce qui tollit {€peccata€} mundi.

[26]Stephanitus uero Stephanus est, primus martyr, qui post
acceptionem sancti spiritu Christum in dextera patris uidere
meruit. [27]Rubeus uero color significat domini passionem,
propter quod et Raab meretrix iam tunc coccineum signum misit, de
quo in Hiericho saluata est; [28]de quo in Canticis dicit: Sicut
{€sparcium colorem rubicundum€} labia tua. [29]Et in euangelio
dicit: {€Induerunt€} Iudaei domino {€clamidem coccineam€}. [30]Et
Isaias dicit: Quis est iste qui {€ascendit€} de Edom, {€rubrum
uestimentum eius€} ex Bosra?. [31]Et coccineum ligatum est in
manu Zarae filii Iudae ab obstetrice, cum adhuc in utero matris
esset. [32]Et in Canticis Canticorum: {€Fratruelis€} meus
candidus et rubicundus, [33]candidus in uirginitate, rubicundus
in martyrio, per quod omnes credentes in eum pretioso sanguine
redempti sumus, [34]in nomine patris et filii et spiritus sancti,
qui est benedictus in saecula saeculorum, Amen.

32. ARBOR PEREDIXION

[1]Item aliud dictum est de ipsis columbis: [2]arbor quaedam est
in partibus Indiae, quae graece peredixion, latine uero circa
dexteram; [3]cuius fructus dulcis est nimis, et ualde suauis.
[4]Columbae autem satis delectantur in istius arboris gratia,
[5]quoniam de fructu eius reficiuntur, et sub umbra eius
requiescunt, et ramis eius proteguntur. [6]Est autem draco
crudelis inimicus columbarum; [7]et quantum columbae timent
draconem et fugiunt ab eo, [8]tantum ille draco euitat et
pertimescit illam arborem, ita ut nec umbrae illius appropinquare
ausus sit. [9]Sed dum insi- diatur columbis ille draco, ut
rapiat aliquam earum, de longe considerat illam arborem; [10]si
umbra illius arboris fuerit in parte dextera, se facit ille in
parte sinistra; [11]si autem fuerit umbra eius in parte sinistra,
ille fugiens in parte dextera se facit. [12]Columbae autem
scientes inimicum suum draconem timere illam arborem, et umbram
illius et omnino nec leuiter appropiare illi posse, [13]ideo ad
illam arborem confugiunt et ibi se commendant, ut saluae esse
possint ab insidiis aduersarii earum. [14]Dum ergo in illa arbore
fuerint et in ipsa se continuerint, nullo modo potest eas capere
draco; [15]si autem inuenerit aliquam ex eis, uel leuiter
segregatam ab arbore, uel extra umbram eius, statim eam rapit et
deuorat. [16]Et haec quidem refert Physiologus de columbis.

[17]Nos ergo, christiani, scientes arborem (quae est peredixion),
circa quam omnia dextera sunt, nihilque in illa sinistrum;
[18]dextera autem eius est unigenitus filius dei, [19]sicut ipse
dominus ait: {€De€} fructu enim arbor cognoscitur. [20]Vmbra uero
arboris spiritus sanctus est, [21]sicut dicit Gabriel Sanctae
Mariae: Spiritus sanctus superueniet in te, et uirtus altissimi
obumbrabit tibi. [22]Columbae autem sunt omnes fideles, [23]sicut
ait dominus in euangelio: Estote ergo simplices sicut columbae,
et {€astuti€} sicut serpentes. [24]Estote simplices, ne cuiquam
machinemini dolos; et astuti, ne alienis insidiis supplantemini.
[25]Attende ergo tibi semper, homo dei, et permane in fide
catholica, et ibi te contine, ibi commora, ibi habita, ibi
perseuera in una fide patris et filii et spiritus sancti, et in
una catholica ecclesia; [26]sicut dicit psalmista: Ecce quam
bonum et quam iocundum habitare fratres in unum; [27]et alibi:
Qui habitare facit unanimes in domo. [28]Caue ergo quantum potes
ne extra hanc domum foris inuenieris et comprehendat te ille
draco serpens antiquus, et deuoret te, [29]sicut Iudam qui, mox
ut exiuit foris a domino et fratribus suis apostolis, statim a
diabolo deuoratus est et periit.

33. ELEPHAS

[1]Est animal quod dicitur elephas. Physiologus dicit de eo
quoniam intellectum in se habet magnum, [2]sed concupiscentiam
fetus minime in se habet. [3]Tempore enim suo cum uoluerit filios
procreare, uadit ad orientem cum femina sua usque in proximum
paradisi; [4]et ibi est arbor quae dicitur mandragora; [5]prior
ergo femina gustat de fructu illius arboris, et sic illa seducit
masculum ut ille persuasus manducet. [6]Et postquam uero
manducauerint ambo, tunc conueniunt sibi inuicem, et statim
femina in utero concipit; [7]cum autem uenerit tempus illius ut
pariat, uadit ubi est stagnum; [8]et ingreditur in aquam usque ad
ubera sua, et ibi parit super aquam propter draconem, quia
insidiatur illi, [9]et si extra aquam peperit, rapit draco pecus
illud et deuorat. [10]Ideo in aquam altam ingreditur, ut ibi
pariat; [11]masculus autem suus non recedit ab ea, sed custodit
eam parientem, propter serpentem qui inimicus est elephantis.

[12]Isti ergo duo elephantes masculus et femina figuram habent
Adae et mulieris eius Euae, [13]qui erant in paradiso dei ante
praeuaricationem gloria circumdati, [14]nescientes ullum malum,
non concupiscentiae desiderium, non commixtionis coitum; [15]cum
autem de interdicta arbore gustauit mulier illa, seduxit uirum
suum, et ipse manducauit; [16]tunc deinde expulsi foras paradisum
in hunc mundum iactati sunt, tamquam in stagnum aquarum
multarum. [17]Cuius hic mundus figuram habet propter multas eius
fluctuationes et communicationes, et innume- rabiles eius
uoluptates et passiones; [18]de quibus Dauid dicit: Saluum me
fac, domine, quoniam intrauerunt aquae usque ad animam meam;
[19]et alibi: Exspectans exspectaui dominum, et respexit me, et
exaudiuit praeces meas, et eduxit me de lacu miseriae et de luto
faecis. [20]Tunc cognouit Adam uxorem suam, et {€generauit€} Cain
in luto faecis; [21]ideoque descendens quasi pius et misericors
de sinu patris dominus noster Iesus Christus, filius dei uiui,
assumens carnem nostram, [22]eduxit nos de lacu miseriae et de
luto faecis, et statuit super petram pedes nostros, et immisit in
os nostrum canticum nouum, hymnum deo nostro — [23]id est cum
docuit nos orare — tunc immisit in os nostrum canticum nouum,
[24]dicens: Sic orabitis: Pater noster qui es in caelis,
sanctificetur nomen tuum, et reliqua. [25]Hunc hymnum docuit nos
referre deo magister noster ipse, qui statuit super petram pedes
nostros, et immisit in os nostrum canticum nouum hymnum deo
nostro. [26]Hoc autem ipso apostolo orante pro nobis et dicente:
Dominus autem pacis sanctificet uos {€ad perfectum€}, ut integer
spiritus uester et anima et corpus sine querela in aduentu domini
nostri Iesu Christi seruetur.

[27]Nam et ossa et pellis de elephante in quocumque loco uel domo
fuerint incensa, statim odor eorum expellit inde et fugat
serpentes; [28]uel si qua fuerint noxia uenenosa reptilia, non
ibi accedunt. [29]Sic itaque opera uel mandata dei, qui habet
intra se, purificant cor eius, [30]et nulla potest ibi aduersarii
cogitatio introire; [31]sed quaecumque ibi fuerit noxia turpis,
statim omnis exit et euanescit, [32]ita ut nec aliquando ibidem
compareat noxius spiritus et aduersa cogitatio, aut aliqua eius
maleficia.

34. AMOS

35. ADAMAS

36. MARGARITA

37. LACERTA

[1]Est uolatile animal quod lacerta dicitur, clarum ut sol.
[2]Physiologus dicit de eo quia quando senuerit, utrisque oculis
impeditur, ita ut nec solis lumen uideat. [3]Sed suae naturae
huiusce modi praestat medicamentum: [4]inquirit parietem
attendentem contra orientem, Set per foramen exit, et apertis
oculis renouatur.

[6]Sic et tu, homo, qui ueteri tunica indutus es, quando oculi
tui cordis caligentur, quaere locum intelligibilem orientem
uersus; id est, ad solem iustitiae Christum dominum nostrum Iesum
te conuerte, cuius nomen oriens dicitur; [8]quatenus oriatur in
corde tuo per spiritum sanctum, [9]et lucem misericordiae suae
ostendat tibi, qui illuminat omnem hominem in hunc mundum
uenientem.

