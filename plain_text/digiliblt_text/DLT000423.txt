digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

Partitiones

Priscianus

Transcodifica di base da rtf a xml-tei: Piero Colombo - Step srl

Testo : Marinone, CD-GL, adeguato su edizione Passalacqua

Adeguamento testo su nuova edizione: Gianmario Cattaneo

Controllo marcatura XML-TEI: Gianmario Cattaneo - Alice Borgna

2017 digilibLT, Vercelli

Fonte: Prisciani Caesariensis Opuscula . Vol. II: Institutio de
nomine et pronomine et verbo; Partitiones duodecim versuum
Aeneidos principalium . Edizione critica a cura di M.
Passalacqua, Roma, Edizioni di storia e letteratura, 1999, pp.
45-128.

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

[p. 519 vol. III Keil] [p. 45 Passalacqua] Prisciani Grammatici
partitiones duodecim versuum Aeneidos principalium ‛Arma uirumque
cano Troiae qui primus ab oris’

Versus genere uniformis, specie dactylicus, compositione simplex,
nec similis pedibus, depositione terminalis in disyllabum, qui
diuiditur in caesuras per cola quidem in nouem, per commata uero
in duas, semiquinariam et semiseptenariam, per pedes in quinque.
Quid est genere uniformis? Quia generalia metra nouem sunt, id
est dactylicum, anapaesticum, iambicum, trochaicum, choriambicum,
paeonicum, ionicum a maiore, ionicum a minore, antispasticum; et
sunt in quibusdam generibus diuersae species uersuum, ut
choriambicum asclepiadeum ex spondeo et duobus choriambis et
pyrrichio, choriambicum glyconium ex spondeo choriambo et
pyrrichio. Similiter alia huius generis plura inueniuntur metra,
ut etiam illud Horatianum
‘Lydia dic per omnes’,
quod habet choriambum et bacchium; dactylicum uero uniforme [p.
46 Passalacqua] est. Quid est specie dactylicus? Quia legitimos
pedes dactylos accipit et spondeos qui in dactylos resoluuntur
ratione temporum. Quid est compositione simplex? Quia sunt uersus
ex diuersis generibus metrorum compositi, quales inuenis apud
Horatium et alios lyricos mixtos ex dactylis et iambis, ut est
apud Flaccum
‘scribere uersiculos amore percussum graui’
(est enim penthemimeris heroica cum dimetro iambico); heroicus
uero simplex est compositione, id est a pedibus unius speciei
componitur. Quid est nec similis pedibus? Quia licet uel dactylos
uel spondeos ponere. Quid [p. 460 vol. III Keil] est depositione
terminalis in disyllabum? Catalecticos dicunt, quibus deest in
fine aliquid, acatalectos, quibus nihil deest; heroicus autem qui
legitimos habet dactylos, qui trisyllabi sunt, ideo in
disyllabum uult desinere et minuit in fine unam syllabam, ne sit
impedimento sequenti uersui quin celeriter incipiat. Praeterea
dicuntur hypercatalecti, quibus abundat una uel duae syllabae, ut
nouenarium pindaricum, quod, cum sit dimetrum iambicum, habet
tamen unam syllabam plus in fine: Horatius
‘siluae laborantes geluque’.
Brachycatalecti quoque dicuntur in iambicis et similibus quibus
deest una uel duae syllabae, ut est senarium iambicum colobon, ut
Horatius
‘mea renidet in domo lacunar’.
Per cola diuisio separat integras partes orationis, per pedes
uero secundum metri rationem et per commata similiter. Commata
autem sunt tria, tertia trochaica semiquinaria et semiseptenaria;
[p. 47 Passalacqua] quarta enim bucolica magis passio est sicut
hemiepes et quarta trochaica et quae inueniuntur per singulos
pedes. Caesurae uero cursum et rythmum leuiorem solent facere et
necesse est uel unam uel duas caesuras in uersu inueniri; nam
tres rarissime possunt in eodem uersu esse. Nam si semiquinariam
habet, trochaicam habere raro potest, nisi quando monosyllaba
intersit dictio, ut
‘munera clara dedit dat et idem debita patri’.
et e contrario, si tertiam trochaicam habet, semiquinariam habere
raro potest. Per pedes in quinque diuiditur hic uersus caesuras
quia sex pedes quinque habent interruptiones. Quot figurarum est
heroicus uersus? Triginta et duarum. Quomodo? Quia quinque
dactylos uel quinque spondeos habentes unius sunt figurae;
similiter quattuor uero dactylos et unum spondeum habentes
quinque faciunt figuras, et e contrario ex quattuor spondeis et
uno dactylo quinque figurarum est. Vnus enim inter quattuor
mutans loca quinque facit figuras. Sic et duo spondei inter tres
dactylos et duo dactyli inter tres spondeos mutantes loca denas
faciunt figuras. Habemus igitur tres modos, et primus singulas
figuras habet ex quinque similibus: pone igitur duas figuras;
secundus, qui ex quattuor et uno, quinas: pone et hic decem
figuras; tertius modus est ex duobus et tribus diuersis
commutatis in quo denae inueniuntur figurae: adde etiam uiginti.
omnes igitur sunt triginta et duae figurae. Et ut scias aliam
rationem numeri figurarum, in omni metro computa quot pedes
accipiunt singula loca et [p. 461 vol. III Keil] multiplica
numerum pedum quos accipiunt singula loca priora et numerum pedum
quos accipiunt loca sequentia. Vt in heroico primus locus
accipit duos pedes, hoc est dactylum et spondeum, similiter
secundus duos: bis duo, quattuor. Tertius similiter duos: bis
quattuor, octo. Quartus quoque duos: bis octo, sedecim. Et
quintus duos: bis sedecim, triginta et duo. Et in iambico [p. 48
Passalacqua] similiter primus locus accipit quinque pedes,
secundus tres: ter quinque quindecim; tertius quoque quinque:
quinquies quindecim, septuaginta et quinque; quartus tres: ter
septuaginta et quinque, ducenti uiginti et quinque; quintus
quinque: quinquies ducenti uiginti quinque, mille centum uiginti
quinque. Sic in omni metro, in quo diuersorum pedum sunt eadem
loca capacia, ut in anapaestico et trochaico, hac ratione figuras
potes inuenire. Nam in illis metris in quibus singula loca fixos
habent pedes, id est singulos, unius sunt figurae, ut in
asclepiadeo ac sapphico hendecasyllabo et similibus.
‛Arma uirumque cano Troiae qui primus ab oris’.

Scande uersum. Armaui rumqueca noTroi aequi primusab oris. Quot
habet figuras? Decem. Quare? Quia constat ex tribus dactylis et
duobus spondeis. Quot caesuras habet? Semiquinariam et
semiseptenariam. Quomodo semiquinariam? Arma uirumque cano. Et
semiseptenariam? Arma uirumque cano Troiae. Quot partes orationis
habet iste uersus? Nouem. Quot nomina? Sex, arma, uirum, Troiae,
qui, primus, oris. Quot uerba? Vnum, cano. Quot praepositiones?
Vnam, ab. Quot coniunctiones? Vnam, que.

Arma quae pars orationis est? Nomen. Quale? Appellatiuum. Cuius
est speciei? Generalis. Cuius generis? Neutri. Quare? quia [p. 49
Passalacqua] omnia nomina quae in plurali numero in a desinunt,
sine dubio neutri generis sunt. Cur singulare eius in usu non
est? Quia multas et uarias res hoc nomen significat. Arma enim
dicuntur instrumenta non solum bellica sed etiam omnia, ut
Virgilius de agrestibus in primo georgicon
‘dicendum, duris quae sint agrestibus arma’.
Nautarum quoque instrumenta et pistorum arma dicuntur; Virgilius
in quinto Aeneidos
‛colligere arma iubet ualidisque incumbere remis’.
Idem in primo [p. 462 vol. III Keil]
‘Cerealiaque arma
expediunt’.
Cum igitur sit homonymon, quod quidam uniuocum dicunt, et uarias
res significet, singulae earum habent sua nomina, ut scutum galea
lorica hasta gladius et cetera. Non igitur opus est in hoc
nomine singularis numerus cum semper in plurali significatione
ponatur. Potest autem et differentiae causa huius singulare
taceri, ne ab armo, artu corporis, obliqui eius casus proferri
existimentur, hic armus huius armi. Cuius est figurae? Simplicis.
Fac ab eo compositum. Armiger armipotens semermis inermis et
inermus. Cuius est casus in hoc loco? Accusatiui. Vnde hoc certum
est? A structura, id est ordinatione et coniunctione sequentium;
cano [p. 50 Passalacqua] enim uerbum accusatiuo iungitur, ergo
si quando inuenias talem ordinationem, pone loco neutri
masculinum uel femininum, quorum accusatiui non sunt similes
nominatiuis, et manifestatur tibi casus ut in hoc uersu ‘cano
uirum’ dixit; similiter ‘cano illam rem’ dicimus, ex quibus
neutra quoque sine dubio potes intellegere secundum quem casum
proferuntur tam in singulari quam in plurali numero. Nec solum
tamen in neutro genere, in quo nominatiuus et accusatiuus et
uocatiuus similes sunt sed etiam in aliis generibus, si quos
inuenias similes casus et dubites, secundum quem positi sunt,
eandem structuram compone cum illis qui non sunt similes, et
solues tibi dubitationem; ut puta si dicas ‘oratoribus utor
magistris’ et dubites utrum datiuus an ablatiuus sit casus, non
solum, quod utor uerbum semper ablatiuo coniungitur hoc possis
agnoscere, sed etiam si secundum singularem numerum hanc eandem
ordines orationem dicendo ‘oratore magistro utor’. Omnia enim in
e terminantia ablatiuum masculina uel feminina nulli alteri eum
casum similem habent. Quotae est declinationis arma? Secundae.
Quare? Quia genetiuum armorum facit. Omnia autem neutra pluralia
a finalem nominatiui in o conuertunt et addita rum faciunt
genetiuum si sint secundae declinationis. Illud quoque possumus
dicere, quod alterius declinationis nominatiuus in ma desinens in
plurali numero non inuenitur nisi secundae, ut prima primorum
summa summorum. Fac deriuatiuum ab eo. Armarium armamentum
armamentarium armillae, quae nunc brachialia uocant; sic Cicero
in quarto de re publica: armentum et ab eo armentarius. Dic
uerbum denominatiuum: armo armas armat. Vnde certum est quando
uerbum a nomine et quando nomen a uerbo nascitur? Ex ipsa
significatione [p. 51 Passalacqua] et natura rerum. Nam non
possumus dicere [p. 463 vol. III Keil] armo nisi prius sint arma,
quibus armemus aliquem. [nec auro auras nec subaero subaeras,
unde Persius
‘nequa subaerato mendosum tinniat auro’,
nisi prius sit aurum et ferrum] Contra autem a uerbo nascitur
nomen quod non potest esse in aliquo, nisi prius actus uerbi in
eo intellegatur, ut, si dicas lector, intellego eum prius legere
et sic ei id nomen do. Ergo armo, sicut diximus, uerbum est
denominatiuum, quod a nomine nascitur, lector autem nomen
uerbale. Dic passiuum eius. Armor. Declina. Armor, armaris uel
armare, armatur et cetera. Dic participia actiua. Armans
armaturus. Passiua. Armatus et armandus. Fac nomen uerbale a
participio praeteriti temporis. Armator et armatrix. Cur? Quia
omnia participia praeteriti temporis us in or conuertentia
faciunt nomen uerbale in omni coniugatione masculinum ex quo
iterum or in rix mutantes facimus femininum, nisi euphonia, id
est sonus, prohibeat, quod euenit in illis quae in sor desinunt,
ut pransor cursor tonsor. Nemo enim dicit pransrix cursrix
tonsrix propter asperitatem pronuntiationis. Vnde et Terentius
‘tonstrina’ dixit euphoniae causa addens contra regulam t. Sicut
enim a doctore doctrina consonantes eas habuit quas suum
primitiuum, sic debuit etiam tonstrina absque t esse nisi
sonoritas coegisset. Defenstrix quoque Cicero in Timaeo protulit
addita t. Fac alia deriuatiua ab eodem supra dicto participio.
Armatio armatura quae rem ipsam significant. Et sciendum quod
plerumque nomina rerum eandem habent participiis praeteriti
temporis terminationem, declinatione tamen differunt. Nam nomina
quartae sunt, participia [p. 52 Passalacqua] uero secundae, ut
iudicatus ὁ κριθείς secundae est, huius iudicati, iudicatus uero
ἡ κρίσις huius iudicatus; monitus ὁ ὑπομνησθείς huius moniti,
monitus ἡ ὑπόμνησις huius monitus; lectus ὁ ἀναγνωσθείς huius
lecti, lectus ἡ ἀνάγνωσις huius lectus; aditus ὁ προσελευθείς
huius aditi, aditus ἡ προσέλευσις huius aditus. Quidam autem
stulte et contra usum auctorum participii paenultimam producunt
et dicunt se hoc facere differentiae causa. Nullum enim
participium ueniens a uerbis in eo desinentibus, siue secundae
seu quartae sint coniugationis, i productam habet ante tus, ut
moneo monitus habeo habitus praetereo praeteritus: Virgilius in
octauo
‘o mihi praeteritos referat si Iuppiter annos’;
obeo obitus: idem in decimo
‘morte obita qualis fama est uolitare figuras’;
adeo quoque aditus: Ouidius in fastis [p. 464 vol. III Keil]
‘sol aditus quam quaeris, ait, ne uana labores
nupta Iouis fratri tertia regna tenet’.
De aditus quantum ad praesens sufficienter diximus; latius autem
de participio tractatum est in libro singulari. Nunc hoc etiam
sciendum, quod genetiuus quoque supradicti participii paene in
omnibus adsumpta o facit rei nomen, ut iudicati iudicatio orati
oratio moniti monitio lecti lectio i paenultima in omnibus
correpta. Quamuis igitur regula det nobis copiam, tam in us quam
in io terminationibus uti in significationibus rerum, tamen
auctorum usus nobis magis sunt obseruandi. Illud quoque sciendum,
quod multa nomina uerbalia participiis futuri temporis similia
inueniuntur, et a passiuis quidem semper, ut amandus nomen ὁ
φιλητέος, ὁ φιληθησόμενος participium, docendus nomen [p. 53
Passalacqua] ὁ διδακτέος, ὁ διδαχθησόμενος participium; legendus
nomen ὁ ἀναγνωστέος, participium ὁ ἀναγνωσθησόμενος; adeundus
nomen ὁ προσελευστέος, participium ὁ προσελευσθησόμενος. Et in
futuri quidem temporis participiis passiuis hoc euenit semper, in
actiuis autem non semper, sed in quibusdam, et hoc in femininis,
ut armatura nomen ἡ ὅπλισις participium ἡ ὁπλίσουσα, litura
nomen ἡ ἀπαλοιφή participium ἡ ἀπαλείψουσα, scriptura nomen ἡ
γραφή participium ἡ γράψουσα. Est autem inuenire nomina adiectiua
hominum et mobilia in omnibus similia participiis praeteriti
temporis, etiam in declinatione, ut doctus nomen ὁ εὐπαίδευτος
participium ὁ παιδευθείς, armatus nomen ὁ ὁπλίτης participium ὁ
ὁπλισθείς. Et sciendum quod, si sint nomina mobilia, non possunt
eadem etiam rerum esse, ut doctus armatus; et contra, si sint
rerum, non etiam hominum adiectiua, ut monitus aditus. Sunt etiam
quaedam rerum uocabula, quae participiis neutris praeteriti
temporis similia sunt, ut factum nomen τὸ ἔργον, participium τὸ
γεγονός, uisum nomen ἡ ὀπτασία, participium τὸ ὁραθέν. Est etiam
quando praesentis temporis participiis similia inueniuntur nomina
adiectiua, ut sapiens nomen ὁ σοφός, participium ὁ φρονῶν, amans
nomen ὁ ῆραστής, participium ὁ ῆρῶν. Sed nomen genetiuo,
participium autem ablatiuo coniungitur secundum uerbi iuncturam,
ut
‘natus et ipse dea’
ὁ τεχθεὶς ἐκ θεᾶς: natus autem deae ὁ υἱὸς θεᾶς dicitur.
[p. 54 Passalacqua] Virum, quae pars orationis est? nomen. quid
est nomen? Pars orationis uniuscuiusque rei suppositae communem
uel propriam qualitatem significans. Quot accidunt nomini?
Quinque, qualitas siue species, genus, [p. 465 vol. III Keil]
numerus, figura, casus siue declinatio. Nam comparatio non bene
inter accidentia potest poni, quia non est generale accidens nec
in omnibus inuenitur nominis speciebus sicut supradicta quinque.
Non est enim species nominis, in qua non inuenias et qualitatem
et genus et numerum et figuram et casum; comparatio autem nisi in
adiectiuis non inuenitur. Dic igitur, uir cuius est speciei?
Primitiuae (potest tamen et a uireo uerbo esse deriuatum), et est
appellatiuum et significat corpus animale. Cuius est generis?
Masculini. Vnde hoc possumus scire? Tam ab ipsa natura eius quod
significat, quam a terminatione et declinatione. Omnia enim in ir
desinentia, quae propria sunt hominum, masculina sunt et
secundae declinationis, ut uir uiri leuir leuiri Treuir Treuiri
et similia. Cur per u scribitur? Quia omnia nomina a ui syllaba
incipientia per u scribuntur exceptis bitumen et bilis, quando
fel significat, et illis quae a bis aduerbio componuntur, ut
biceps bipatens biuium. Cur sonum uidetur habere in hac dictione
i uocalis y litterae Graecae? Quia omnis dictio a ui syllaba
breui incipiens d uel t uel m uel r uel x sequentibus hoc sono
pronuntiatur, ut uideo uidebam uidebo; quia in his temporibus ui
corripitur, mutauit sonum in y; in praeterito autem perfecto et
in aliis in quibus producitur naturalem seruauit sonum, ut uidi
uideram uidissem uidero. Similiter uitium mutat sonum, quia
corripitur; uita autem non mutat quia producitur; similiter uim
mutat quia corripitur; uimen autem non producitur ideoque non
mutat; similiter uir et uirgo mutant quia corripiuntur, uirus
autem et uires non mutant quia producuntur; uix mutat quia
corripitur, uixi non mutat quia [p. 55 Passalacqua] producitur.
Hoc idem plerique solent etiam in illis dictionibus facere in
quibus a fi breui incipiunt syllabae sequentibus supra dictis
consonantibus, ut fides perfidus confiteor infimus firmus. Sunt
autem qui non adeo hoc obseruant, cum de ui nemo fere dubitat.
Cuius est numeri uirum? Singularis. Dic pluralem. Viri. Cuius
figurae? Simplicis. Fac ab eo compositum. Semiuir, duumuir,
triumuir, quinqueuir, septemuir, decemuir, centumuir, leuir
[frater mariti], uirbium quoque uirum bis dictum tradunt,
uiripotens, uirago et uirgo, uir illustris, uir deuotus, uir
magnificus, uir spectabilis, quae omnia ideo composita accipimus
quia sub uno accentu pronuntiantur. cuius est casus uirum?
Accusatiui singularis. Fac ab eo deriuatiua. Hic et haec uirilis
et hoc uirile et uirilitas; uirtutem quoque hinc quidam deriuari
uolunt. Fac aduerbium. Viritim, quod Graeci ἀνδρακάς dicunt, id
est per singulos uiros.

Que quae pars orationis? Coniunctio. Quid est coniunctio? Pars
orationis connectens ordinansque sententiam. Quot accidunt
coniunctioni? Tria, potestas ordo figura. Cuius est potestatis?
Copulatiuae. Cuius [p. 466 vol. III Keil] ordinis? Postpositiui.
Cuius figurae? Simplicis. Quem habet accentum? Haec et aliae duae
coniunctiones, ue scilicet et ne, apud Latinos sunt
inclinatiuae, quas Graeci [p. 56 Passalacqua] ἐγκλιτικάς uocant;
solent enim suos accentus in extrema syllaba praecedentis
dictionis remittere ut uirumque subiectisue tantone. Ne autem
saepissime e abiciens apostropho notatur non solum uocali sed
etiam consonante subsequente ut
‘tanton me crimine dignum’.
Fac compositum ab eo quod est que: atque neque quoque. Nec quoque
a neque factum est per apocopen extremarum uocalium et, quia in
fine syllabae q scribi non poterat, transiuit in c.
Cano quae pars orationis est? Verbum. Quid est uerbum? Pars
orationis cum tempore et modis et significationibus. Quot
accidunt uerbo? Modi formae significationes coniugationes numeri
figurae tempora personae quoque in plerisque. Cuius est modi
cano? Indicatiui. Cuius formae? Perfectae. Quam aliam formam
habet hoc uerbum? Frequentatiuam. Quae est? Canto cantas cantat.
A participiis enim praeteritis solent fieri frequentatiua
plerumque, ut habitus habito habitas habitat, scriptus scripto
scriptas scriptat, cursus curso cursas cursat, domitus domito
domitas domitat, uolutus uoluto uolutas uolutat. Ideo autem
diximus plerumque quia ago agito facit et lego legito et nosco
noscito et scisco sciscitor. Cuius est significationis cano?
Actiuae. Cur? Quia facit passiuum canor. Cuius est coniugationis?
Tertiae correptae. Vnde hoc certum est? Quia et prima persona
ante o consonantem habet, quod in tertia producta siue quarta
coniugatione inueniri non potest, et quod non solum in secunda
persona is finalis corripitur, cano canis, sed etiam in plurali
numero in prima et secunda persona i paenultima [p. 57
Passalacqua]corripitur. Itaque antepaenultima in his acuitur
personis, ut canimus canitis; nec non imperatiuus et infinitiuus
e correptam habentes, sicut etiam Donatus docet, manifestissime
id ostendunt. Cuius est numeri? Singularis. Dic pluralem.
Canimus. Cuius figurae? Simplicis. Fac compositum ab eo. Succino
occino concino. Cuius est temporis? Praesentis. Dic praeteritum
perfectum. Cecini. Cur? Quia uerba in no desinentia si tertiae
sint coniugationis in ui faciunt praeteritum, ut sterno straui
cerno creui sperno spreui lino leui; pono quoque antiqui posiui
secundum analogiam dicebant quod nunc posui dicimus. Cano autem
ideo cecini dixerunt ne, si caui secundum analogiam dicerent, non
a cano nasci uideretur, sed ab eo [p. 467 vol. III Keil] quod
est caueo. Ab eo tamen composita in ui diuisas faciunt
praeteritum, concino concinui succino succinui occino occinui.
Dic participia actiua. Canens et canturus. Passiua. Cantus et
canendus. Fac ab eis nomina. Cantus ὴ ᾠδή et cantio et cantor et
cantrix et cantilena, et a frequentatiuis (duo autem sunt, canto
et cantito) cantatus et cantatio et cantator et cantatrix.
Concinnus quoque a canendo compositum est.

Troiae quae pars orationis est? Nomen. Quale? Proprium. Cuius
speciei? Deriuatiuae; a Troe enim rege nominata est Troia. Dic ab
eo alia deriuata. Troianus Troicus; Tros quoque quando pro
appellatiuo, id est gentili, accipitur. Et sciendum quod pleraque
gentilium et propria solent esse ipsorum conditorum urbium siue
gentium, ut Italus Danaus Latinus Tros. Cur Troia, cum apud
Graecos oe diphthongon in priore habeat, syllaba non seruat etiam
[p. 58 Passalacqua] apud nos? Quia in disyllabis, in quibus ae
uel oe diphthongi antecedunt sequente uocali, dieresin solent
facere Latini plerumque et pro consonante duplici accipere i et
eam a priore subtrahere syllaba et adiungere sequenti, quamuis
antiqui solebant duas ii scribere et alteram priori subiungere
alteram praeponere sequenti, ut Troiia Maiia Aiiax. Hanc tamen
consuetudinem Latini habuerunt Aeoles imitantes qui κοῖλον per
diuisionem dicunt, κόιλον et multa similiter diuidunt.

Qui quae pars orationis est? A quibusdam pronomen hoc esse
putatur sed non recte; proprie enim pronomen est quod pro nomine
proprio ponitur et personam finitam habet. Ergo, cum quis et qui
et qualis talis et quantus tantus et similia uel interrogatiua
uel relatiua nec finitas habeant personas, nec loco proprium
nominum accipiantur, non sunt pronomina dicenda sed potius
nomina. Nec mirum si quaedam ex ipsis declinationem habeant
pronominum, cum pronomina quoque multa, de quibus non est
dubitatio, quod pronomina sunt, nominum habeant declinationem, ut
meus tuus noster uester. Et sciendum quod qui pro quis ponitur,
quis autem pro qui non, et quod omnia huiuscemodi nomina relatiua
per se acuuntur, in contextu autem orationis grauantur, id est
pro acuto in fine grauem accentum accipiunt. Hoc tamen ipsum qui
pro aduerbio quoque saepe inuenitur quando accipitur pro quomodo
(est etiam ablatiuus). Fac ab eo compositum. Quisquis [p. 59
Passalacqua] quisque aliquis uel aliqui siquis nequis quisquam
quicumque quispiam quidam quin, quod significat qui non et cur
non et ut non et nec non, atqui et atquin.

Primus quae pars orationis est? Nomen. Cuius est speciei? [p. 468
vol. III Keil] ordinalis et est a Graeco. Cuius est gradus?
Superlatiui. Vnde hoc certum est? Quia omnibus solet numeris
praeponi et genitiuo plurali semper coniungitur, quod suum est
superlatiui, ut primus illorum. Ergo praepositiuus illorum est
nominum superlatiuus, quae numerum significant a tribus et ultra.
Nam comparatiuus eiusdem prior, quia ad unum solet fieri, semper
inter duos ponitur. Quod autem comparatiuum est prior ostendit
etiam neutrum quod ab eo nascitur, prius. Nullum enim nomen in or
desinens commune in us facit neutrum nisi sit comparatiuum ut
hic et haec melior et hoc melius, hic et haec doctior et hoc
doctius; sic ergo hic et haec prior et hoc prius. Fac aduerbium.
Prime et primum et primo. Fac deriuatiuum nomen. Primitiae
primitiuus primitiua primitiuum primarius primulum primores
priscus pristinus primas primatis. Cur in fine circumflectitur
primas? Quia antiqui hic et haec primatis dicebant paenultimam
circumflectentes; ti igitur concisa mansit accentus integer in
eadem a littera quae extremae syllabae facta est, quae erat in
pleno paenultima. Ergo hoc idem in omnibus similibus obseruandum
est ut Arpinas Sufenas Capenas et similibus aliis. Fac composita
a primo. Primordium principium primipilarius primicerius
decemprimi, quomodo decemuiri, primogenitus πρωτότοκος primotinus
πρώιμος quomodo serotinus ὄψιμος pridieprinceps.

[p. 60 Passalacqua] Ab quae pars orationis est? Praepositio. Quid
est praepositio? Pars orationis quae praeposita aliis partibus
orationis significationem earum aut complet aut mutat aut minuit;
complet ut facio perficio, mutat ut doctus indoctus, minuit ut
rideo subrideo. Cui casui coniungitur ab praepositio? Ablatiuo.
In appositione sola an etiam in compositione aliis partibus
orationis praeponitur? Praeponitur tam in compositione quam in
appositione, sed in compositione cum nominatiuo et cum eius
declinatione uel illis dictionibus quae carent casibus, in
appositione uero cum ablatiuo casualium tantum, ut abduco
abducens abducentis abigo abigens abigentis. Et sciendum quod
eandem significationem habent a ab abs; et a quidem uel abs [p.
469 vol. III Keil] uocali sequente non ponimus; ab uero non solum
uocalibus sequentibus, sed etiam consonantibus quibusdam non
male sonantibus antecedente ab ut abduco abdo; abs uero sequente
q, ut abs quolibet, uel c, ut abscondo, uel t, ut abstraho. Quo
accentu pronuntiatur ab? Per se acuto, in uersu uero graui sicut
et aliae omnes praepositiones in suo loco positae, id est
praepositiuae. Nam est quando mutato ordine postponuntur et
mutant accentum, ut te propter eundem propter: hic paenultimum
acutum habet accentum, quod si praeponeretur, sine dubio
grauaretur.

Oris quae pars orationis est? Nomen. Cuius numeri? Pluralis. Dic
singularem. Ora. Quando habet aspirationem hora? Quando tempus
significat; quando autem fines, sine aspiratione est, et quando
plurale est neutri generis est a singulari quod est os.

[p. 61 Passalacqua] ‛Conticuere omnes intentique ora tenebant’

Scande uersum. Conticu ereom nesin tentique orate nebant. Dic
caesuras. Semiquinaria, conticuere omnes. Quot habet figuras?
Decem. Quare? Quia habet duos dactylos et tres spondeos. Tracta
pedes. Conticuere omnes et cetera. Quot partes orationis habet?
Sex. Quot nomina? Duo. Quae? Omnes ora. Quot uerba? Duo,
conticuere tenebant. Quid aliud habet? Participium intenti et
coniunctionem que.

Conticuere quae pars orationis? Verbum. Quale? Perfectum. Quo
modo dictum? Indicatiuo, coniugationis secundae. Cur secundae?
Quia in praesenti tempore secunda persona in es productam
desinit, conticeo contices, quamuis a prima quoque persona hoc
manifestum est in hac coniugatione. Omnia enim uerba in eo
desinentia secundae sunt coniugationis exceptis paucis primae
coniugationis (quae fere sunt haec beo beas creo creas screo
screas meo meas nauseo nauseas laqueo laqueas calceo calceas) et
quartae eo is queo quis et quae ex his componuntur. Cuius est
significationis? Actiuae. Dic passiuum. Conticeor. Cuius est
numeri? Pluralis. Cuius figurae? Compositae. Ex quibus? Ex
integro et corrupto. Nam con praepositio est integra, quamuis
separata in appositione non potest inueniri sed semper in
compositione; ticuere autem corruptum est, quia a, quod habuit
integrum, mutauit in i, ticuere pro tacuere. Cuius est personae?
Tertiae pluralis, quae tam in re quam in runt in hoc tempore
finitur. Cuius est [p. 470 vol. III Keil] temporis? Praeteriti
perfecti. Dic primas eius personas in omni tempore per singulos
[p. 62 Passalacqua] modos. Indicatiuo conticeo conticebam
conticui conticueram conticebo. Imperatiuum totum dic. Contice
conticeat conticeamus conticete conticeant; conticeto tu,
conticeto ille, conticetote, conticeant uel conticento. Optatiuo
utinam conticerem conticuissem conticeam; subiunctiuo cum
conticeam conticerem conticuerim conticuissem conticuero;
infinito conticere, conticuisse, conticitum ire. Impersonalia
indicatiuo conticetur, conticebatur, conticitum est uel fuit
conticitum erat uel fuerat conticebitur; imperatiuo conticeatur
conticetor; optatiuo utinam conticeretur conticitum esset uel
fuisset conticeatur; subiunctiuo cum conticeatur, conticeretur,
conticitum sit uel fuerit, conticitum esset uel fuisset,
conticitum erit uel fuerit. infinita impersonalium similia sunt
passiuis: conticeri conticitum esse uel fuisse conticitum iri.
Quid ergo interest inter infinita impersonalium et passiuorum?
Quod impersonalibus infinitis necesse est et uerbum et pronomen
siue nomen adiungere ut taceri a me uolo, id est tacere uolo; sin
autem uerbum tantum addas dicendo taceri uolo, passiuum ostendis
sine dubio. Licet tamen passiuo etiam adiungere ablatiuum casum,
sed ut subiungatur accusatiuus primae uel secundae uel tertiae
personae ut legi uolo me a te, legi uis te a me, legi uolo illum
a me uel a te, legi ille se uult a me uel a te. Ecce hic passiuum
est sine dubio, quia et nominatiuum et accusatiuum et ablatiuum
adiunxi infinito quod si esset impersonale fieri non posset. Nam
taceri a me uolo dicimus pro tacere uolo; taceri autem illum [p.
63 Passalacqua] uolo eam personam pati ostendit quam protuli per
accusatiuum casum. In impersonalibus autem pati quidem neminem
significamus, agere autem eam personam ostendimus, quam per
ablatiuum casum proferimus, ut taceri a me uolo pro tacere uolo,
taceri a te uolo pro tacere te, taceri ab illo uolo pro tacere
illum. Cur conticitum ire facit futurum? Quia per formam
participii praeteriti temporis neutri et infinitum ire uel iri
tam actiuum quam passiuum profertur, ut tacitum ire et tacitum
iri [uel futurum actiui participium et esse uel fuisse, taciturum
esse uel fuisse. Taciturus est enim participium futuri,
praeteriti uero tacitus tacita tacitum]. Ergo in neutris uerbis,
quamuis non sint participia praeteriti, ad similitudinem
habentium haec proferimus ut statum ire sicut [p. 471 vol. III
Keil] amatum ire et duo supina tacitum tacitu statum statu ex quo
staturus ut amatum amatu amaturus. Sic in ceteris quoque. Cur
conticui facit praeteritum perfectum? Quia omnia in ceo
desinentia mutant eo in ui diuisas et faciunt supra dictum
tempus, ut arceo arcui iaceo iacui excepto mulceo mulsi. Fac
inchoatiuum ab eo quod est conticeo. Conticesco; quidam tamen
conticisco protulerunt sed regula magis in inchoatiuis e
paenultimam flagitat in his quae a uerbis secundae declinationis
deriuantur, ut horreo horresco ferueo feruesco caleo calesco.
Inueniuntur enim ab aliis quoque coniugationibus sed raro ut
amasco hisco labasco scisco. Declina passiuum. Indicatiuo
conticeor conticebar conticitus sum uel fui conticitus eram uel
fueram conticebor; imperatiuo conticere conticeatur conticeamur
[p. 64 Passalacqua] conticemini conticeantur, conticetor tu
conticetor ille conticeminor conticeantur uel conticentor;
optatiuo utinam conticerer conticitus essem uel fuissem
conticear; subiunctiuo cum conticear conticerer conticitus sim
uel fuerim, conticitus essem uel fuissem conticitus ero uel
fuero. Infinita conticeri conticitum esse uel fuisse conticitum
iri. Dic participia. Conticitus conticendus. Cur solent Romani
praeteritum perfectum in or terminantium uerborum et omnia
tempora quorum regula a praeterito perfecto nascitur per
participia declinare? Quia apud Graecos quoque in plurimis uerbis
in quibus secunda et tertia persona indicatiui deficit in
praeterito per participium eas declinant et optatiui quoque et
subiunctiui praeterita, ut τέτυμμαι τέτυψαι τέτυπται τετύμμεθα
τετυμμένοι ἐστέ τετυμμένοι εἰσίν. Sic et optatiua et subiunctiua,
quod Romani in omnibus in or terminantibus faciunt. Et sciendum
quod a participio, ut supra dictum est, praeteriti temporis
solent nasci infinita futuri tam actiua quam passiua, ut
conticitum ire et conticitum iri et passiui quoque siue
impersonalis praeteritum infinitum, ut conticitum esse uel fuisse
et supina duo conticitum conticitu et futuri participium actiuum
conticiturus. Et haec quidem a participio praeteriti. A
participio uero praesentis – quod nascitur in prima quidem et
secunda coniugatione a secunda persona cum extremae syllabae
interponimus n, ut amas amans doces docens; in tertia uero et
quarta a prima persona mutata o in ens, ut lego legens facio
faciens audio audiens uenio ueniens, exceptis eo et queo et quae
ex his componuntur (haec enim ante e i habent in nominatiuis
participiorum: nam iens et quiens faciunt participia; in genetiuo
uero per transmutationem i in e et e in u u declinantur iens
euntis, [p. 65 Passalacqua] quiens queuntis contra omnium
participiorum morem) – a praesenti uero participio actiuo
nascitur futurum passiui s finali abiecta et addita dus, ut [p.
472 vol. III Keil] amans amandus docens docendus legens legendus
faciens faciendus audiens audiendus; iens autem et quiens et ex
his composita a genetiuo faciunt futurum, adiens adeuntis
adeundus. Gerundia quoque tria a participio futuri nascuntur ex
tribus eius casibus, id est genetiuo datiuo accusatiuo, amandi
amando amandum docendi docendo docendum faciendi faciendo
faciendum audiendi audiendo audiendum eundi eundo eundum. Dic
nomen uerbale ex eo quod est conticeo. Conticitor conticitrix
quae, quamuis regula concedat dicere, tamen, nisi in usu
inueniamus auctorum, non temere debemus proferre. Ipsa res
conticinium. A taceo simplici fit taciturnus et taciturnitas et
taciturius et tacitus participiale.

Omnes quae pars orationis est? Nomen. Quale? Appellatiuum. Cuius
est speciei? Numeralis. Omnia autem numerorum significatiua
appellatiua sunt, quamuis sint quaedam cognomina propria quae
uocem quidem habent numerorum non tamen etiam significationem ut
Quintus Catulus Decimus Brutus. Potest habere comparationem hoc
nomen? Non. Quare? Quia nullum nomen numerum significans
comparationem potest habere, cum unusquisque numerus in se
constat nec augeri aut minui in sua qualitate potest excepto
prior quod de duobus ordinem significat. Cuius est generis hoc
nomen? Communis. Cur? Quia omnia in is desinentia si apud Graecos
uel communia sint uel mobilia, quae illi trigene uocant, apud
nos sine dubio communia sunt, ut πᾶς πᾶσα πᾶν hic et haec [p. 66
Passalacqua] omnis et hoc omne, χρήσιμος χρησίμη χρήσιμον hic et
haec utilis et hoc utile, ὁ δύσκολος ἡ δύσκολος τὸ δύσκολον hic
et haec difficilis et hoc difficile. Cuius est numeri? Pluralis.
Et sciendum quod hoc nomen, id est omnis, eandem uim habet
significationis, siue singulariter siue pluraliter proferatur
(omnis enim homo, si dicam, et omnes homines idem significo) et
omnia quae similem uim habent id est cunctus et cuncti et
uniuersus et uniuersi. Cuius est figurae? Simplicis. Fac ab eo
compositum. Omnipotens omnifariam omniparens omnigena. Vergilius
in octauo
‘omnigenumque deum monstra’.
Fac aduerbium simplex. Omnino. Cuius est casus? Nominatiui hic.
Idem tamen est etiam uocatiuus in omni plurali numero.
Accusatiuus uero [p. 473 vol. III Keil] huiuscemodi nominum, id
est quae nominatiuum et genetiuum singularem similem habent,
pluralis tam in es productam quam in is longam terminant.
Intenti quae pars orationis est? Participium. Quid est
participium? Pars orationis partem capiens nominis partem uerbi.
Quot accidunt participio? Sex. Quae? Genus casus tempus
significatio tempus numerus figura. Cuius est generis? Masculini.
Cuius numeri? Pluralis. Dic singulare. Intentus intenta
intentum. Et sciendum quod omnia participia praeteriti et futuri
temporis mobilia sunt et in masculino quidem et in neutro genere
secundum nomina secundae declinationis declinantur; in feminino
uero primam declinationem seruant. Praesentis autem temporis
participia communia sunt trium generum ut hic et haec et hoc
amans et tertiae declinationis. [p. 67 Passalacqua] Sciendum
tamen quod sunt quaedam uerba, quorum significatio ad solos mares
uel ad solas feminas pertinet; ad mares ut futuo, cuius
participium quoque ad mares solos pertinet, futuens; nemo enim
dicit haec futuens, nisi figurate in epicoenis nominibus
animalium ut haec aquila futuens quod. quamuis femininum
proferamus, tamen marem intellegimus. Sic etiam in feminino: nubo
uir non dicit nisi si abneget sexum et quasi femina loquatur.
Ergo nubens quoque proprie de femina dicitur; nisi quod possumus
figurate masculinis quoque generibus talia adiungere si dicam
‘magnus est ignis nubens mihi’ pro amata dicens. Cuius est casus
intenti? Nominatiui; idem tamen est et uocatiuus. Cuius est
significationis? Hoc primum debes scire, quod significatio
participiorum tam a generibus uerborum quam a formis sumitur;
ergo a quinque generibus, id est actiuis neutris passiuis
communibus deponentibus, totidem nascuntur species participiorum
et a formis quattuor, id est perfecta meditatiua inchoatiua
frequentatiua, totidem formae participiorum dicuntur. Cuius est
speciei? Passiuae. Nascitur enim ab intendor uerbo passiuo. Cuius
est formae? Eius cuius est uerbum ex quo nascitur, id est
perfectae. Potest aliam formam habere hoc uerbum? Frequentatiuam,
intentor intentaris, ex quo participium intentatus. Cuius est
temporis? Praeteriti. Cuius figurae? Compositae. Ex quibus? Ex
duobus integris et sciendum, quod simplex eius in usu tam per tus
quam per sus inuenitur, tentus et tensus. Lucanus in secundo
<‘tensisque rudentibus actae’;
idem in primo>
‘et uarias ignis tenso dedit aere formas’.
[p. 68 Passalacqua] Tentus tamen etiam a teneor fit. Potest tamen
etiam nomen esse intentus unde intentior intentissimus.
Tentorium quoque hinc deriuatur et tentigo et tenor.
[p. 474 vol. III Keil] Que quae pars orationis est? Coniunctio.
Qualis? Copulatiua. Cuius ordinis? Postpositiui.

Ora quae pars orationis est? Nomen appellatiuum, neutrum plurale,
simplex, casus in hoc loco accusatiui (idem tamen est semper in
neutris nominatiuus et accusatiuus et uocatiuus). Dic singulare.
Os oris. Nam si correpte os dicas aliud significat et ossis dicis
genetiuum. Fac diminutiuum. Oscillum osculum et ex hoc osculor
oscularis; ostium quoque inde deriuatur ex quo ostiarius et
ostiatim. deriuatur, ex quo ostiarius et ostiatim. Oro quoque
uerbum ab ore est et oraculum.

Tenebant quae pars orationis est? Verbum actiuum perfectum
indicatiuo modo dictum, temporis praeteriti imperfecti, numeri
pluralis, personae tertiae, coniugationis secundae. Declina.
Teneo tenebam et cetera. Quam aliam formam facit hoc uerbum?
Frequentatiuam tento tentas; composita attineo retineo contineo
sustineo pertineo continens continentia retinaculum; deriuatiua
tenax tenacitas.

‛Postquam res Asiae Priamique euertere gentem’

Scande uersum. Postquam res Asi aePria miquee uertere gentem.
Quas habet caesuras? Semiquinariam et semiseptenariam. [p. 69
Passalacqua] Quot figuras? Decem. Habet enim tres dactylos et
duos spondeos. Diuide singulos pedes. Postquam resAsi aePria
miquee uertere gentem. Quot partes orationis habet hic uersus?
Septem. Quot nomina? Quattuor. Quae? Res Asiae Priami gentem.
Quot uerba? Vnum, euertere. Quid aliud? Aduerbium postquam et
coniunctionem que.

Postquam quae pars orationis est? Aduerbium. Quid est aduerbium?
Pars orationis quae adiecta uerbo significationem eius explanat
atque implet. Quot accidunt aduerbio? Significatio et figura.
Comparatio enim non omnibus accidit aduerbiis; accidentia uero
debent generalia esse et communia omnibus speciebus eius
dictionis cui accidunt. Ergo melius est pro comparatione addere
accidentibus aduerbio speciem. quaedam enim aduerbiorum sunt
πρωτότυπα, id est primitiua uel primae positionis, [p. 475 vol.
III Keil] quaedam deriuatiua. Primitiua ut saepe satis,
deriuatiua ut saepius satius. Postquam igitur cuius est
significationis? Temporis. Cuius figurae? Compositae. Ex quibus?
Ex duobus integris post et quam. Quem habet accentum? Si per se
proferatur uel praepostere acutum, in uersu autem grauem. Dic
deriuatiuum a post. Posterus postera posterum posteritas, huius
comparatiuum posterior, superlatiuum postremus; et aliud posticus
postica posticum et postea et posthaec et postmodo. Postes
quoque inde uidentur dictae quod post fores stant, postumus etiam
ab hoc est compositum et postliminium et pomoerium quasi post
murum et posthabeo.

Res quae pars orationis est? Nomen. Quid est nomen? Pars
orationis et cetera. Quot accidunt nomini? Quinque. Quae? Species
[p. 70 Passalacqua] genus numerus figura casus. Cuius est
speciei? Appellatiuorum generalis; quamuis enim quidam grammatici
incorporalia soleant res dicere, tamen uera ratione omnia quae
sunt siue corporalia siue incorporalia res possunt nominari,
sicut hic ‘res Asiae’ dixit pro opes, et res publica et res
familiaris et res uxoria. Ergo, sicut supra diximus,
significationem habet generalem et est primitiuum. Fac igitur ab
eo deriuatiuum. Recula. Quidam et reum inde dictum putant quod
rei alicui obnoxius est. Cuius est generis? Feminini. Cur? Quia
omnia nomina quintae declinationis feminina sunt excepto dies,
quod in singulari numero tam masculinum quam femininum inuenitur,
in plurali uero masculini dumtaxat. Est etiam quod ab eo
componitur, hoc est meridies, masculinum. Cur autem quintae est
declinationis? In regulis quas de nomine scripsimus inuenies.
Cuius est numeri? Hic pluralis. Vnde hoc possumus scire? Quia
addit euertere; uerbum enim euerto accusatiuo singulari uel
plurali necesse est adiungi; singularis autem accusatiuus rem
est. Cuius est figurae? Simplicis. Fac compositum ex eo quod est
res. Respublica resuxoria. Cuius est casus? Accusatiui pluralis.
Omne autem nomen quintae declinationis nominatiuum singularem et
uocatiuum et nominatiuum pluralem et accusatiuum et uocatiuum
similem habet. Dic regulam in es productam terminatorum nominum
consonante antecedente. Omnia nomina in es productam terminantia
consonante antecedente tertiae sunt declinationis ut [p. 71
Passalacqua] Verres Verris Vlixes Vlixis Achilles Achillis; et
omnia pares habent syllabas in nominatiuo et genetiuo exceptis
locuples locupletis merces mercedis heres heredis Ceres Cereris
pes pedis et praeterea quintae declinationis res rei spes spei
fides fidei. Antiqui uero et plebes plebei dicebant quod nunc
plebs plebis dicimus et fames famei quod nunc famis.

[p. 476 vol. III Keil] Asiae quae pars orationis est? Nomen.
Quale? Proprium. Omnia enim nomina prouinciarum et urbium et
montium et fluuiorum et hominum et deorum uel aliarum rerum
indiuiduarum propria sunt. Cuius est speciei? Primitiuae. Fac ab
eo deriuatiuum. Asius Asia Asium, nec mirum; in multis enim
prouinciarum nominibus inuenis similia esse deriuatiua primitiuis
et appellatiua propriis, ut Italus proprium est et gentile.
Similiter Danaus Latinus Hispanus Siculus et Sicanus. Dic et
aliud deriuatiuum ab eo quod est Asia. Asianus et Asiaticus; et
inuicem supra dicta tria pro sese proferri possunt. Proprie autem
Asius et Asiaticus possessia sunt. Inueniuntur autem haec eadem
etiam propria ut Scipio Asiaticus, Asianus gentile, Asiaticus
uictoriae. Cuius declinationis est Asia? Primae. Quare? Quia
omnia in a desinentia masculina uel feminina uel communia primae
sunt declinationis. Cur, cum litterarum nulla mutatio facta sit,
accentus mutatur? Quia a finalis apud Graecos producitur, apud
nos correpta est. Accentus quoque apud nos mutatio facta est; hoc
tamen scire debemus, quod, siue temporis siue litterarum fiat in
nominatiuo commutatio, melius facimus si accentum ad [p. 72
Passalacqua] latinitatem proferimus. Patronymica per omnes casus
magis Graecorum sibi defendunt accentum quia seruant Graecum
nominatiuum, ut Priamides Priamidae. Licet tamen etiam in illis
accentum seruare Latinum quae, cum sint Graeca, non tamen aliena
uidentur formulis terminationum Latinarum ut Creusa Arethusa;
quae cum Latine proferuntur licet ea etiam in nominatiuo
circumflecti in paenultima syllaba. Non est tamen absurdum etsi
Graecum accentum seruabimus in nominatiuo dumtaxat.

Priami quae pars orationis est? Nomen. Quale? Proprium. Cuius est
speciei? Deriuatiuae ἀπὸ τοῦ πρίασθαι. Fac ab eo deriuatiuum
possessiuum. Priameius Priameia Priameium, patronymicum
Priamides, Priamis. Cuius est generis? Masculini, numeri
singularis, figurae simplicis, casus genetiui, declinationis
secundae. Quare? Quia omnia nomina cuiuscumque generis apud
Graecos in ος desinentia nominatiuo apud nos mutant ος in us et
secundae sunt declinationis, ut Πρίαμος Priamus Priami, Κῦρος
Cyrus Cyri, Κύπρος Cyprus Cypri, Πύλος Pylus Pyli, πέλαγος
pelagus pelagi; nam genus genero magis Latinum est quomodo munus
munero. Quibus enim huiuscemodi adiacent uerba sine dubio Latina
sunt.

Que quae pars orationis est? Coniunctio. Cuius potestatis est?
Copulatiuae, ordinis postpositiui, figurae simplicis. Fac ab eo
compositum. [p. 477 vol. III Keil] Atque neque itaque quoque.
Cuius est accentus? Encliticum est, id est suum accentum inclinat
in syllabam extremam antepositae dictionis; hoc autem et aliae
duae coniunctiones habent, ne et ue.

Euertere quae pars orationis est? Verbum. Cuius modi? Infiniti,
[p. 73 Passalacqua] formae perfectae, coniugationis tertiae
correptae. Quare? Quia e correptam habet paenultimam. Cuius
generis uel significationis? A ctiuae, figurae compositae. Ex
quibus? Ex duobus integris, e praepositione et uerto uerbo.
Temporis praesentis et praeteriti imperfecti: numeros enim et
personas infinita non habent unde et nomen acceperunt a
defectione numerorum et personarum. Declina. Euerto euertebam
euerti euerteram euertam; imperatiuo modo euerte euertito;
optatiuo utinam euerterem euertissem euertam; subiunctiuo modo
cum euertam euerterem euerterim euertissem euertero; infinitiuo
euertere euertisse euersum ire uel euersurum esse. Impersonalia
euertitur euertebatur euersum est uel euersum fuit, euersum erat
uel euersum fuerat, euertetur; imperatiuo euertatur euertitor;
optatiuo utinam euerteretur, euersum esset uel fuisset euertatur;
subiunctiuo cum euertatur euerteretur euersum sit uel fuerit
euersum esset uel euersum fuisset euersum erit uel fuerit;
infinitiuo euerti euersum esse uel fuisse euersum iri. Gerundia
uel participialia euertendi euertendo euertendum euersum euersu.
Participia actiua euertens euersurus passiua euersus euertendus.
Cur euerto euerti praeteritum facit? Quia hoc solum ante t r
habuit in hac coniugatione, id est tertia, et mutauit o in i et
fecit praeteritum. In participio tamen praeterito passiui pro t s
habuit, euersus. Etiam euerror uerbum euersus facit participium
eiusdem temporis. Fac ab eo frequentatiuum. Euerso euersas
euersat. Et sciendum quod plerumque solent frequentatiua a
participiis praeteriti temporis fieri, ut scribo scriptus et
scripto scriptas scriptat, domo domitus domito domitas domitat,
curro [p. 74 Passalacqua] cursus curso cursas cursat et cursito
cursitas cursitat; ergo uerto uersus uerso uersas uersat. Hinc
est et uersutus et Vertumnus et uertex et uertigo et uerticulum
et uersura.

Gentem quae pars orationis est? Nomen. Quale? Appellatiuum,
generis feminini, numeri singularis, figurae simplicis, casus
accusatiui. Dic nominatiuum. Gens gentis. Quare? Quia omnia in ns
et rs et ls desinentia interpositione ti faciunt genetiuum ut
mons montis Mars Martis puls pultis, exceptis differentiae causa
frons et lens, quae, cum faciunt per tis genetiuum, significat
Graece frontis τὸ μέτωπον et lentis τὴν φακἡν, cum [p. 478 vol.
III Keil] autem per dis faciunt genetiuum, significat frondis τὴν
φυλλάδα, lendis autem τὸ κονίδιον. Fac ab eo derivativum. Hic et
haec gentilis et hoc gentile. uidetur etiam genus a gente
deriuari, unde et genius et generalis et generosus et composita
indigena ingenuus degener.

‛At regina graui iam dudum saucia cura’

Scande uersum. Atre ginagra uiiam dudum saucia cura. Dic
caesuras. Semiquinaria at regina graui. Quot figurarum est?
Decem. Habet enim tres spondeos et duos dactylos. Tracta <pedes.
Atre ginagra uiiam dudum saucia cura>. Partes orationis quot
habet? Septem. Quot nomina? Quattuor, regina graui saucia cura.
[p. 75 Passalacqua] Et quid aliud? Vnam coniunctionem at et duo
aduerbia iam, dudum.

At quae pars orationis est? Coniunctio. Quid est coniunctio? Pars
orationis adnectens ordinansque sententiam. Quot accidunt
coniunctioni? Tria, potestas ordo figura. Cuius est potestatis?
Copulatiuae,; est tamen etiam et aduersatiuae quam Graeci
ἐναντιωματικόν uocant sicut etiam hic. Nam Aenea quiescente
regina turbatur quod est contrarium. Cuius est ordinis? Communis.
Licet enim etiam postponere eam quomodo et; sed metri causa quod
fere in omnibus potest inueniri praepositiuis coniunctionibus.
Cuius figurae est? Simplicis. Fac ab eo compositum. Atque. Quem
habet accentum? Grauem in uersu quomodo omnes praepositiuae
coniunctiones.

Regina quae pars orationis est? Nomen. Quid est nomen? Pars
orationis et reliqua. Quot accidunt nomini? Qualitas et reliqua.
Cuius est speciei? Deriuatiuae. Dic primitiuum. Rex. Hoc quoque
unde nascitur? A rego uerbo unde genetiuum in gis terminat.
Dicitur autem hoc nec in totum fixum nec in totum mobile; et
omnia quaecumque masculinum tertiae habent declinationis
femininum faciunt primae, ut rex regina, leo leaena et lea, draco
dracaena, hospes hospita, sospes sospita, leno lena, strabo
straba et siqua similia [p. 479 vol. III Keil] inueniuntur. Est
autem hoc nomen, id est rex et regina, uerbale, quia a uerbo
nascitur. Ex hoc tamen quoque fit uerbum denominatiuum, id est a
nomine deriuatum, regno regnas regnat. Quale est? Appellatiuum
generis feminini, numeri singularis, figurae simplicis, casus hic
nominatiui, declinationis primae. [p. 76 Passalacqua] Quae
nomina ex eo deriuantur? A rege regius et regalis. Et quid
interest inter regius et regalis? Regius possessiuum, regalis
uero ad claritudinem pertinet, id est dignus rege. Dic
diminutiuum eius. Regulus et regillus quae etiam propria
inueniuntur. Inde puto etiam regulam dici, qua mensura
exaequatur, quasi mensuram regens. Dic compositum ex eo.
interrex, regificus.

Graui quae pars orationis est? Nomen. Quale? Adiectiuum. cuius
speciei? Primitiuae, generis communis (omnia enim adiectiua in is
desinentia communia sunt et in e faciunt neutrum), numeri
singularis, figurae simplicis, casus ablatiui (omnia enim supra
dictae formae nomina in i terminant ablatiuum). Fac ab eo
deriuatiuum. Grauior grauissimus grauitas et grauida. Hinc et
grandis et grando et uerbum grauo.

Iam quae pars orationis? Aduerbium. Quid est aduerbium? Pars
orationis quae adiecta uerbo significationem eius explanat atque
implet. Quot accidunt aduerbio? Tria. Quae? Species significatio
figura. Cuius est speciei? Primitiuae, significationis
temporalis, figurae simplicis. Quem habet accentum? Grauem ut
omnia fere monosyllaba praepositiua nisi differentiae ratio
prohibeat; ut ne, quando μή significat, grauatur, quando uero τὸ
πάνυ circumflectitur; sic, quando similitudinis est,
circumflectitur, quando iurandi grauatur ut Virgilius in
bucolicis
‘sic tua Cyrneas fugiant examina taxos’ .
Dudum quae pars orationis? Adverbium est temporis. Et sciendum
quod utrumque, hoc est iam et dudum, non solum de praeterito
tempore dicitur sed etiam de futuro ut in secundo Aeneidos
[p. 77 Passalacqua] ‘iam dudum sumite poenas’,
quomodo etiam quando aliquando olim umquam. Haec enim omnia tam
praeteritum quam futurum possunt significare et putant quidam
dudum quasi tliu dum dici; haec enim syllaba. id est dum, solet
expletiua inueniri ut quidum agedum adesdum.
Saucia quid est? Nomen. Quale? Appellatiuum. Cuius speciei?
Deriuatiuae siue participialis. Nam a participio sauciatus
nascitur saucius quomodo a lassatus lassus et a laceratus lacerus
uel lacer; sic. enim Ouidius in sexto metamorphoseon
< ‘saepe sua lacerum repetisse libidine corpus’ >
Cura quid est? Nomen. Quale? Appellatiuum ipsius rei; potest [p.
480 vol. III Keil] tamen et dea aliqua intellegi. Scimus enim
quod Virgilius in sexto Aeneidos apud inferos inter monstra
habitantia in faucibus inferorum ponit etiam curas quasi deas
aliquas, dicens
‘luctus et ultrices posuere cubilia Curae’ .
Et quaeritur uerbum ex re an res ex uerbo nascitur; potius
antecedit uerbi actus sine quo res esse non potest; nec enim
cursus intellegi potest sine currente nec cogitatio sine
cogitante: sic ergo nec cura sine curante. Videtur ergo esse
deriuatiuum uerbale a uerbo curo curas curat. Dic nomina
deriuatiua ex eo. Curiosus curagulus curator curatio curatura
curia curialis; composita securus scurra obscurus triscurrium. Et
quidam putant ab eo curam dici, quod cor agitat.
[p. 78 Passalacqua] ‛Interea medium Aeneas iam classe tenebat’

Scande uersum. Intere amedi umaene asiam classete nebat. Quot
habet caesuras? Vnam semiseptenariam, interea medium Aeneas. Quot
figurarum est? Decem, habet enim tres dactylos et duos spondeus.
Tracta singulos pedes. Intere et cetera. Quot partes orationis
habet uersus iste? Sex. Quot nomina? Tria. Quae? Medium Aeneas
classe. Quot uerba? Vnum, tenebat. Quid aliud? Duo aduerbia,
interea et iam.

Interea quae pars orationis? Aduerbium. Quid est aduerbium? Pars
orationis et cetera. Quot accidunt aduerbio? Tria significatio
species figura; nam comparatio non est generale accidens omni
aduerbio, speciem autem omnia habent aduerbia. Sunt enim uel
primitiua uel deriuatiua. Cuius est significationis hoc
aduerbium? Temporis, potest tamen esse et loci. Cuius speciei?
Deriuatiuae, ab in enim deriuatur inter ex quo hoc aduerbium
componitur. Cuius est figurae? Compositae. Ex quibus? Ex integro
et corrupto, inter et ea. Ideo autem corruptum dicimus ea quia
cum sit neutrum plurale corripi debuit sed, quia factum est
adverbium, producit a. In omni enim aduerbio a finalis producitur
excepto ita; potest tamen et ablatiuus intellegi singularis qui
in compositione solet huiuscemodi inueniri ut quacirca
quapropter.

Medium quae pars orationis? Nomen. Quid est nomen? [p. 481 uol.
III Keil] [p. 79 Passalacqua] Secundum Donatum pars orationis eum
casu corpus aut rem proprie communiterue significans; secundum
Apollonium pars orationis quae singularum corporalium rerum uel
incorporalium sibi subiectarum qualitatem propriam uel communem
manifestat. Quot accidunt nomini? Sex, qualitas species genus
numerus figura casus; nam comparatio generale accidens non est.
Quale est hoc nomen? Appellatiuum. Cuius speciei? Adiectiuae; est
tamen et ad aliquid et mobile. Et uidetur etiam deriuatiuum esse
a modo, hoc est a mensura unde est et modius, et differentiae
causa medius mutauit o in e; uel a Graeco dictum est μέσος
medius. Sciendum tamen quod omnia adiectiua appellatiuorum in us
desinentia mobilia sunt excepto uetus ueteris quod antiquissimi
uetet dicebant. Cuius est generis? Neutri. Dic masculinum. Medius
ex quo fit media medium; omnia enim tam in us quam in er
desinentia adiectiua, si sint secundae declinationis, cum apud
Graecos uel communia inueniuntur uel mobilia sunt, ut ὁ εὐτυχὴς
καὶ ἡ εὐτυχὴς καὶ τὸ εὐτυχές hic fortunatus haec fortunata hoc
fortunatum, ὁ ἀγαθὸς ἡ ἀγαθὴ τὸ ἀγαθόν bonus bona bonum, ὁ
ὁπλοφόρος ἡ ὁπλοφόρος τὸ ὁπλοφόρον armiger armigera armigerum, ὁ
ἱερὸς ἡ ἱερὰ τὸ ἱερόν sacer sacra sacrum. Cuius est numeri?
Singularis, figurae simplicis, casus hic accusatiui; tenebat enim
uerbum accusatiuum exigit. Est tamen in onmibus neutris idem
casus nominatiuus et accusatiuus et uocatiuus. Cuius est
declinationis? Secundae; omnia enim in um desinentia sine dubio
secundae sunt. Fac ab eo deriuatiuum. Medietas mediocris
meditullium; mediastinus quoque inde uidetur componi quia medias
[p. 80 Passalacqua] partes balnei tenet, hoc est in medio
lauantium stat. Dic aliud compositum. Mediterraneus et mediana;
aduerbium medie. Verbum ab eo compositum dimidio dimidias
dimidiat unde et dimidiatus.

Aeneas quae pars orationis? Nomen. Quale? Proprium. Cuius est
speciei? Primitiuae, generis masculini, numeri singularis,
figurae simplicis, casus nominatiui. Quotae est declinationis?
Primae. Cur? Quia omnia Graeca in as desinentia, si apud illos
per ου diphthongon efferunt genetiuum, apud nos sine dubio primae
sunt declinationis Αἰνείας Αἰνείου Aeneas Aeneae. Antiqui tamen
huiuscemodi nomina absque s solebant proferre, quod Terentius
ubique facit, Sosia Byrria Chaerea Geta ponens, ut in Andria
‘aut tu aut hic Byrria’
et Iuuenalis
‘ceu Marsya uictus’ .
[p. 482 vol. III Keil] Fac deriuatiuum ab eo quod est Aeneas.
Possessiuum Aeneius Aeneia Aeneium et secundum Apuleium
Aeneanicus Aeneanica Aencanicum; sic enim ponit in epitomis
historiarum ‘Aeneanica gens’. Patronymicum Aeneades secundum
analogiam; nam in as uel in es desinentia si faciunt in ου
genetiuum Graecum in ades faciunt patronymica. Itaque hoc ubique
usus est poeta ut in octauo Aeneidos
‘Aeneadae in ferrum pro libertate ruebant’
et in primo
‘defessi Aeneadae’
[p. 81 Passalacqua] in uno tamen loco auctoritate poetica usus
Aenides dixit: in nono
‘sit satis Aenide telis inpune Numanum
oppetiisse tuis’,
quasi ab Aeneus nominatiuo, sicut a Peleus Pelides. Vnde etiam
poemati suo Aeneis inscripsit, quod est femininum Aeneidae, quod
per synaeresin Aeniden dixit, sicut pro Peleides Pelides. Ceterum
secundum analogiam ab Aeneade Aeneas debebat dici.
Iam quae pars orationis? Aduerbium. Cuius est significationis?
Temporalis. Cuius est speciei? Primitiuae, figurae simplicis.
Quem accentum recipit? Per se acuitur, in uersu autem grauatur
nisi encleticum ei adiungatur: tunc enim acuitur.

Classe quae pars orationis? Nomen. Quale? Appellatiuum. Cuius
speciei? Secundum quosdam deriuatiuae: quidam enim deriuatum esse
ἀπὸ τῶν κάλων putant; est autem ὁμώνυμον uel uniuocum. Nam plura
significat, id est et nauium multitudinem et hominum collegia,
quae Graeci σπείραςuocant, et equitum ordines. Fac deriuatiuum.
Classicus classica classicum; sonitus quoque tubarum classica
inde nominatur quia classes equitum ordines uocantur, ut dictum
est, qui maxime utuntur tubis.

Tenebat quae pars orationis? Verbum. Quid est uerbum? Secundum
Donatum pars orationis cum tempore et persona sine casu, secundum
alios pars orationis cum tempore et modis sine casu actum uel
passionem significans. Non enim omnia uerba personas [p. 82
Passalacqua] habent, ut infinita et impersonalia et gerundia;
oportet autem definitiones generales esse. Quot accidunt uerbo?
Qualitas coniugatio genus numerus figura tempus [p. 483 vol. III
Keil] persona. Qualitas uerborum in quo est? In modis et in
formis. Cuius est modi? Indicatiui, formae perfectae,
coniugationis secundae (teneo tenes), generis siue
significationis actiuae, numeri singularis, figurae simplicis,
temporis praeteriti imperfecti, personae tertiae. Declina.
Praesens teneo, praeteritum imperfectum tenebam, praeteritum
perfectum tenui, plusquamperfectum tenueram, futurum tenebo;
imperatiuo modo ad secundam et tertiam personam temporis
praesentis tene teneat tenete teneant, futuri teneto tu teneto
ille tenetote teneant uel tenento; optatiuo modo tempore
praesenti et praeterito imperfecto utinam tenerem praeterito
perfecto et plusquam perfecto tenuissem, futuro teneam;
subiunctiuo modo tempore praesenti eum teneam praeterito
imperfecto eum tenerem praeterito perlecto eum tenuerim
plusquamperfecto cum tenuissem futuro cum tenuero; infinitiuo
modo numeris et personis tempore praesenti tenere praeterito
tenuisse futuro tentum ire. Dicitur tamen et a tendo tendis
tentum ire sed in illo etiam tensum ire possumus dicere, in hoc
autem tentum ire dumtaxat. Et similiter in omnibus quae per
huiuscemodi uoces participiales proferuntur. Sunt autem supina
duo et infinitum futurum nec non etiam [p. 83 Passalacqua]
praeteritum in passiuis et infinita impersonalium quae similia
sunt passiuis tentum esse uel fuisse et tensum esse uel fuisse
tentum iri et tensum iri. Et quae differentia est inter infinita
passiui et impersonalis? Quia passiuum uerbo eget tantummodo ut
amari uolo: ostendo enim pati me uelle aliquid ab alio;
impersonalis uero infinitum non solum uerbo, utpote infinitum,
sed etiam certa aliqua persona siue per pronomen siue per nomen
eget utpote impersonale. Si enim dicam amari a me uolo pro amare
accipitur quod est actiuum: impersonale enim semper actiuam uim
habet. Gerundia tenendi tenendo tenendum tentum tentu; participia
ueniunt a uerbo actiuo duo praesentis temporis et futuri:
praesentis tenens futuri tenturus. Declina etiam passiuum.
Indicatiuo modo tempore praesenti teneor praeterito imperfecto
tenebar praeterito perfecto tenlus sum uel fui plusquamperfeeto
tentus eram uel fueram futuro tenebor; imperatiuo modo tempore
praesenti ad secundam et tertiam personam tenere teneatur
teneamur tenemini teneantur, futuri tenetor tu tenetor ille
teneminor teneantur uel teneutor; optatiuo modo tempore praesenti
et praeterito imperfecto utinam tenerer, praeterito perfecto et
plusquamperfceto tentus essem uel fuissem, futuro utinam tenear;
subiunctiuo modo tempore praesenti cum tenear praeterito
imperfecto cum tenerer, praeterito perfecto cum [p. 84
Passalacqua] tentus sim uel fuerim, praeterito [p. 484 vol. III
Keil] plusquamperfecto cum tentus essem uel fuissem finium cum
tentus ero uel fuero. Infinita teneri lentum esse uel fuisse
tentum iri; participia ueniunt a uerbo passiuo duo praeteriti
tentus futuri tenendus. Nomen uerbale tentor, femininum tentrix,
ipsa res tentio. Cur teneo tenui et teneor tentus sum facit
praeteritum? Quia omnia in neo desinentia sic faciunt praeteritum
ut moneo monui et moneor monitus sum, seneo senui, exceplis
maneo mansi ei maneor mansus sum et neo neui neor netus sum.

‛Sic fatur lacrimans classique immittit habenas’

Scande uersum. Sic fa turlacri mansclas siqueim mittitha benas.
Dic caesuras. Semiquinariam, <sic fatur lacrimans>, et
semiseptenariam sic fatur lacrimans classique. Quot figurarum est
iste uersus? Decem. Cur? Quia habet duos dactylos et tres
spondeos. Tracta singulos pedes. Sic fatur et cetera. Quot partes
orationis habet iste uersus? Septem. Quot nomina? Duo. Quae?
Classi habenas. Quot uerba? Duo fatur immittit. Quot participia?
Vnum, lacrimans. Quid aliud? Aduerbium sic et coniunctionem que.
Tracta singulas partes.

Sic quae pars orationis? Aduerbium. Quid est aduerbium? Pars
orationis quae adiecta uerbo significationem eius explanat atque
implet. Quot accidunt aduerbio? Tria significatio species figura.
Cuius est significationis? Similitudinis, speciei primitiuae,
figurae simplicis; et sciendum quod omnia in c desinentia
producuntur excepto donec (nam nec inter coniunctiones ponunt).
Quem [p. 85 Passalacqua] accentum habet sic? Circumflectitur,
nisi sit iurandi: tunc enim grauatur ut apud Vergilium in
bucolico
‘sic tua Cyrneas fugiant examina taxos’
et quando ut uel uti subiungitur ei ut sicut dixit sic uti
iussit.
Fatur quae pars orationis? Verbum. Quid est uerbum? Pars
orationis cum tempore et modis sine casu actum uel passionem
significans. Verbo quot accidunt? Septem. Qualitas coniugatio
genus numerus figura tempus persona. Qualitas uerborum in quo
est? In modis et in formis. Cuius est modi? Indicatiui, formae
perfectae, coniugationis primae. Cuius est generis uel
significationis? Deponentis numeri singularis figurae simplicis
temporis praesentis personae tertiae. Declina. For fabar fatus
sum uel fui fatus eram uel fueram fabor; imperatiuo modo [p. 485
vol. III Keil] tempore praesenti fare fetur femur famini fentur.
Nam in prima coniugatione imperatiuo modo secunda persona
paenultimam habet a, tertia uero e, quam seruant prima et tertia
pluralis persona; nam secunda indicatiuum sequitur suum in omni
coniugatione ut amare ametur amemur amamini arnentur. In secunda
uero coniugatione secunda quidem persona e productam habet
paenultimam, tertia autem a post e quam seruant prima et tertia
pluralis persona; ut docere doceatur doceamur docemini doceantur,
in tertia coniugatione e correptam habet paenultimam secunda
persona ut legere. tertia uero a quam seruant prima et secunda
pluralis ut legere legatur legamur legimini [p. 86 Passalacqua]
legantur; in quarta i productam habet paenultimam ut munire,
tertia uero persona a post i, quam seruant prima et tertia
pluralis ut munire muniatur muniamur munimini muniantur. Sed haec
in regulis uerbalibus latius tractata inuenies. Futuro fator tu
fator ille faminor femur uel fautor; optatiuo modo tempore
praesenti et praeterito imperfecto utinam farer, perfecto et
plusquamperfecto fatus essem uel fuissem, futuro fer; subiuctiuo
modo tempore praesenti cum fer, praeterito imperfecto farer
praeterito perfecto fatus sim uel fuerim plusquamperfecto fatus
essem uel fuissem futuro fatus ero uel fuero; infinitiuo modo
tempore praesenti fari praeterito fatum esse uel fuisse futuro
fatum iri; gerundia fandi fando fandum fatum fatu; participia
ueniunt a uerbo deponenti tria, praesens praeteritum et futurum:
praesens fans unde et infans qui loqui non potest, praeteritum
fatus fata fatum, futurum faturus fatura faturum. Et sciendum
quod in omni verbo quod habet participium praeteriti temporis, ex
hoc per interpositionem ru facimus futurum ut amatus amaturus
doctus docturus dictus dicturus; sic et fatus faturus. Exceptis
paucis, mortuus moriturus in quo secundum analogiam moritus
debuit esse praeteritum (nullum enim participium geminat u);
similiter orior ortus oriturus pro orturus, partus petriturus
erutus eruiturus cassus cariturus. Sed [p. 87 Passalacqua] sed
haec quoque in regulis uerborum latius tractauimus. Cur
impersonale non habet hoc uerbum? Quia nullum in r desinens
generat ex se impersonale, id est nec passiuum nec commune nec
deponens, excepto uno misereor quod miseret impersonale facit ex
contrario illorum quae ex actiuis uel neutris nascuntur. Nam
pleraque illorum uel magis omnia exceptis paucis passiuam habent
declinationem tertiarum [p. 486 vol. III Keil] personarum ut
statur sedetur amatur quiescitur itur. Excepta uero sunt contingo
contingit, placeo placet, euenio euenit et uaco uacat iuuo iuuat
in quibus tertiae similia sunt actiuae personae uel impersonalia
impersonalia; nm paenitet taedet piget pudet licet libet
positiua sunt quamuis liceo et libeo dicatur sed alterius sunt
significationis. Libeo enim τὸ πελιδνοῦμαι, liceo uel liceor
ὑπερθεματίζω significat. Antiquissimi tamen et paeniteo et pudeo
et pigeo et misereo dicebant. Nomen uerbale uel participiale
fandus fanda fandum; pleraque enim uerba etiam si participia
futura passiua non habent, nomina tamen formae huiuscemodi
pleraque habere inueniuntur. Praeteriti quoque pleraque
participia in tus desinunt et mutant us in or et faciunt nomen
uerbale: ut amatus amator doctus doctor lectus lector munitus
munitor; sic ergo fatus fator possumus dicere. Antiqui tamen
etiam passiue proferebant fatus pro dictus dicentes: unde fatum
dictum et iussum dei. Id enim dicit esse Plato fatum uoluntatem
et iussionem dei. Fac compositum ab eo quod est for. Adfor
adfaris adfatur ut apud Vergilium in secundo Aeneidos
‘adfaturque deos et sanctum sidus adorat’ .
[p. 88 Passalacqua] Et sciendum quod rarissime simplicis prima
persona inuenitur in usu, for quomodo et dor. Ipsa res fatus et
fatio et fatum. Inde putant quidam etiam fas et nefas dictum, id
est quod iustum est dici uel taceri, ex quo fasti et nefasti dies
et fasti τὰ ἡμερολόγια. Cur participium huius uerbi praeterito
tempore a habet ante tus? Quia omnia quae in aui faciunt
praeteritum in actiuis et omnia communia et deponentia primae
coniugationis in atus, a paenultima producta, praeteriti
participium faciunt ut amo amaui amatus osculor osculatus
criminor criminatus.

Lacrimans quae pars orationis? Participium. Quid est participium?
Pars orationis partem capiens nominis partemque uerbi. Quot
accidunt participio? Septem. Quae? Genus numerus figura casus
tempus significatio forma. Cuius est generis? Communis trium
generum. Omnia enim participia praesentia trium generum sunt et
in duas desinunt consonantes, n et s. Nam etsi naturaliter
quaedam uerba ad solos pertinent [p. 487 vol. III Keil] mares ut
fumo deuirgino, uel ad feminas ut futuor nubor deuirginor,
possumus tamen haec in alterum sexum transferre uel figurate uel
per irrisionem uel per epicoena, ut si dicam ‘bona anima est quae
istant uirginem deuirginauit’ uel ‘bonus animus est qui illi
marito nupsit’. Bene igitur dicitur quod omnia uerba et
participia apta sunt ut ad omne possint genus dici. Cuius est
casus? Hic nominatiui, potest autem esse et uocatiui; omnia enim
siue nomina siue participia nominatiuum et uocatiuum similem
habent, exceptis Graecis et in us desinentibus secundae
declinationis, cuius propria si ante us i habucrint, abiecta us
faciunt uocatiuum ut Vergilius Vergili Terentius Terenti. Alia
uero omnia us in e conuertentia faciunt uocatiuum ut Turnus Turne
[p. 89 Passalacqua]socius socie myrtus myrte. Virgilius in
bucolico ‘et uos, o lauri, carpam et te, proxima myrte’.
Est tamen etiam in huiuscemodi inuenire saepe uel euphoniae uel
metri causa nominatiuum pro uocatiuo positum, ut Lucanus in
secundo
‘degener o populus uix saecula longa decorum’
populus pro popule et Virgilius in octauo Aeneidos
‘corniger Hesperidum fluuius regnator aquarum’
fluuius pro fluuie. Cuius est temporis? Praesentis. Nulla enim
participia in duas consonantes desinentia temporis praeteriti uel
futuri inueniuntur. Sciendum autem quod, quomodo participia
praeteriti temporis coniuncta cum uerbis temporis praesentis
praeteritum tempus significant ut lectus sum es est, sic
participia praesentis si coniungantur cum uerbis praeteriti
temporis loco praeteriti temporis accipiuntur ut amans feci
studens legi. Cuius est significationis? Actiuae. Nascitur enim a
uerbo lacrimo lacrimas lacrimat cuius actiuum uim passiuam
passiuum uim actiuam uidetur habere. Nam patitur dolorem qui
lacrimat et facit qui lacrimatur. Multa tamen similia inueniuntur
ut lugeo et lugeor ploro et ploror. Cuius est formae? <...>
Formas suorum uerborum uel species habent participia, ut lecturio
lecturiens feruesco feruescens curso cursans cursito cursitans.
Cuius est numeri? Singularis. figurae simplicis. Cui casui
adiungitur? Accusatiuo, lacrimans illum. Necesse est enim omnia
participia his casibus adiungi quibus et uerba ex quibus
nascuntur ut lacrima illum lacrimans illum inuideo tibi inuidens
tibi misereor tui miserens tui. Nam si ad alium transeant,
perdunt uim participii et ad nomina transferuntur ut, si dicam
amans illum, participium est quia et amo illum [p. 488 vol. III
Keil] dicimus; sin autem amans illius, nomen est, quod significat
ὁ ἐραστἡς [p. 90 Passalacqua] ἐκείνου, unde et comparationem
accipit amantior amantissimus. Similiter timens illum et timens
illius, fugiens illum et fugiens illius, ut Terentius in
Phormione ‘fugiens litium’. Semper tamen ex participio praesentis
temporis et tria gerundia uel participialia solent nasci ablata
s et addita di do dum ut amans amandi amando amandum, lacrimans
lacrimandi lacrimando lacrimandum et participium futuri passiuum
lacrimandus. A lacrimor est tamen etiam nomen ὁ δακρυτέος. Quotae
est declinationis lacrimans? Tertiae; omnia enim participia
praesentis temporis tertiae sunt declinationis utpote in duas
desinentia consonantes. Praeteriti uero participia temporis et
futuri cum sint mobilia masculinum et neutrum secundae habent
declinationis femininum uero primae, ut hic et haec et hoc
lacrimans, lacrimatus lacrimata lacrimatum, [lacrimandus
lacrimanda lacrimandum] lacrimaturus lacrimatura lacrimaturum.
Classi: superius de hoc sufficienter tractauimus.

Que quae pars orationis? Coniunctio. Quid est coniunctio? Pars
orationis adnectens ordinansque sententiam. Quot accidunt
coniunctioni? Tria potestas ordo figura. Cuius est potestatis?
Copulatiuae, ordinis postpositiui; est autem enclitica et haec et
aliae duae coniunctiones ue et ne. Ne antem solet etiam abiecta
e encliticam uim possidere ut ‘Pyrrin’, ‘tanton’; quae enclitica,
que ue ne, praepositionibus ante se positis non erigunt extremae
syllabae fastigium ut propterque illum, intente homines
praeterne deos. [p. 91 Passalacqua] Cuius est figurae que?
Simplicis; composita que postponitur, ut atque quoque iamque.
Syllabice quoque additur in fine et uim coniunctionis amittit
encliticae, ut undique denique itaque, quando antepaenultimo
acuto profertur, id est quando coniunctio est rationalis. Vtraque
et pleraque quaerunt, cum sint una pars orationis nec que diuisa
uel pro coniunctione accipitur, cur non tertium ab ultima acutum
habuerunt. In quo possumus dicere quod accentus masculinorum et
neutrorum, quia paenultimus est acutus, acuit etiam feminina in
suam legem concidentia. Nec mirum euphoniae causa hoc in his
euenisse cum in aliis quoque quibusdam compositis hoc idem
inuenitur ut calefacis tepefacis suauerubens, quae omnia debent
secundum analogiam antepaenultimum habere acutum, paenultimum
tamen habuerunt.

Immittit quae pars orationis est? Verbum. Cuius modi? Indicatiui
formae perfectae coniugationis tertiae correptae generis actiui
numeri [p. 489 vol. III Keil] singularis figurae compositae. Ex
quibus? Ex corrupto et integro. Nam in praepositio mutauit n in m
quia sequens uerbum ab m incipit. Solet enim, p uel m uel b
sequente, n in m conuerti ut compono impono committo immitto
comburo imbuo. Cuius est temporis? Praesentis personae tertiae.
Declina. Indicatiuo modo tempore praesenti immitto, praeterito
imperfecto immittebam, praeterito perfecto immisi,
plusquamperfecto immiseram, futuro immittam; imperatiuo modo
tempore praesenti immitte immittat immittamus immittite
immittant, futuro immittito tu immittito ille immittote immittant
uel immittunto; optatiuo modo tempore praesenti et praeterito
imperfecto utinam immitterem, praeterito perfecto et
plusquamperfecto utinam immisissem, futuro utinam [p. 92
Passalacqua] immittam; subiunctiuo modo tempore praesenti cum
immittam, praeterito imperfecto cum immitterem, praeterito
perfecto cum immiserim, praeterito plusquamperfecto cum
immisissem, futuro cum immisero; infinita immittere immisisse
immissum ire. Impersonalia immittitur immittebatur immissum est
uel fuit immissum erat uel fuerat immittetur; imperatiuo
immittatur; optatiuo utinam immitteretur immissum esset uel
fuisset immittatur; subiunctiuo cum immittatur immitteretur
immissum sit uel fuerit immissum esset uel fuisset immissum erit
uel fuerit; infinita immitti immissum esse uel fuisse immissum
iri; gerundia immittendi immittendo immittendum immissum immissu;
participia actiua immittens immissurus. Passiuum immittor
immittebar immissus sum uel fui immissus eram uel fueram
immittar; imperatiuo immittere immittatur immittamur immittimini
immittuntur, immittitur tu immittitur ille immittiminor
immittuntur uel immittuntur; optatiuo utinam immitterer immissus
essem uel fuissem immittar; subiunctiuo cum immittat immitterer
immissus sim uel fuerim immissus essem uel fuissem immissus ero
uel fuere; infinitiuo immitti immissum esse uel fuisse immissum
iri; participia passiua immissus immittendus; nomen uerbale
immissor, ipsa res immissiu. Cur immitto immisi facit
praeteritum? In to desinentia uerba c quidem antecedente tria
sunt, quorum unum in xi facit praeteritum perfectum, flecto [p.
93 Passalacqua] flexi, duo autem in xui, necto nexui, pecto pexui
uel pectui (sic Asper de uerbo; Charisius uero pexi protulit). E
breui antecedente in eandem to syllabam terminantia duo
inueniuntur, quorum alterum in ui syllabam, alterum in ui [p. 490
vol. III Keil] disiunctas facit praeteritum perfectum, peto
petiui, meto messui: Marcus Cato in secundo originum ‘in campo
Tiburti ubi hordeum demessuit’ ; Cassius Hemina in tertio
annalium ‘ubi hordeum demessuerunt’. R antecedente duo uerto
uerti sterto stertui; t antecedente unum mitto misi; s unum sisto
steti, quod etiam a sto steti fit. Cum igitur in si faciunt
praeteritum perfectum, supina in sum uel su faciunt ut laesi lusi
risi arsi, laesum lusum risum arsum, laesu lusu risu arsu; unde
et laesus lusus risus arsus, laesurus lusurus risurus arsurus.
Fac alia a uerbo mitto composita. Amitto demitto summitto
committo admitto permitto promitto praemitto emitto omitto
remitto. Ab admitto admissarius ab emitto emissarius nascitur et
a simplici missus hic et haec missilis et hoc missile. Possumus
et hic et haec missibilis et hoc missibile dicere quomodo
penetralis et penetrabilis docilis docibilis.

Habenas quae pars orationis? Nomen. Quale? Appellatiuum. Cuius
speciei? Deriuatiuae. Vnde deriuatur? A uerbo habeo, unde etiam
aspirationem habet et per b mutam scribitur. Nam auena, quae τὸν
βρόμον significat, et sine aspiratione est et per u scribitur.
Est igitur habena cum aspiratione nomen uerbale. Cuius generis?
Feminini, numeri pluralis, figurae simplicis, casus accusatiui,
[p. 94 Passalacqua] declinationis primae. Omnia enim in a
desinentia declinationis primae sunt exceptis neutris quae Graeca
sunt et apud Graecos in τος faciunt genetiuum. Apud nos autem
τος in tis conuertentia tertiae sunt declinationis, ut τόρευμα
τορεύματος toreuma toreumatis, σχῆμα σχήματος schema schematis.
Litterarum uero nomina tam in a quam in quascumque alias litteras
desinentia et apud nos et apud Graecos indeclinabilia sunt, ut
ἄλφα βῆτα γάμμα. Non recte enim Donatus digammon posuit. Ab habeo
fit habito habitudo habitaculum habitalis; composita inhibeo
cohibeo perhibeo prohibeo exhibeo adhibeo.

‛Tu quoque litoribus nostris Aeneia nutrix’

Scande uersum. Tuquoque litori busnos trisae neia nutrix. Quot
caesurus habet? Duas, semiquinariam tu quoque litoribus [p. 491
vol. III Keil] et semiseptenariarn tu quoque litoribus nostris.
Quot figurarum est? Decem. Habet enim tres dactylus et duos
spondeos. Tracta singulos pedes. Tu quoque et cetera. Quot habet
partes orationis? Sex. Quot nomina? Tria. Quae? Litoribus Aeneia
nutrix. Quot pronomina? Duo, tu nostris. Quid aliud?
Coniunctionem quoque. Tracta singulas partes.

Tu quae pars orationis? Pronomen. Quid est pronomen? Pars
orationis quae pro nomine posita tantundem paene significat
personamque recipit. Ideo autem paene quia substantiam tantum [p.
95 Passalacqua] significat, non tamen etiam qualitatem quomodo
nomen. Bene igitur uidentur fecisse qui carentia personis finitis
separant a pronominibus; nam pronomen proprie est quod pro
nomine proprio ponitur. Itaque quia propria nomina plus aliis
onmibus nominibus finita sunt (certam enim aliquam rem
significant) pronomen quoque, quod loco proprii nominis
accipitur, debet finitas habere personas. Sunt igitur pronomina,
de quibus nulla dubitatio est, primitiua quidem primae personae
ego et obliqui casus eiusdem pronominis, secundae tu, tertiae
uero sex sui ille iste ipse hic is; deriuatiua primae personae
meus noster nostras, secundae tuus uester uestras, tertiae suus.
Haec tam apud nos quam apud Graecos pronomina ab omnibus
accipiuntur. Cetera uero quae sunt infinita uel interrogatiua uel
relatiua substantiae uel qualitatis uel quantitatis uel numeri -
substantiae infinitum uel interrogatiuum quis, relatiuum qui;
qualitatis interrogatiuum uel infinitum uel relatiuum qualis
(significat enim ποῖος paenultimo circumflexo et ποιός ultimo
acuto et ὁποῖος) redditiuum talis; quantitatis interrogatiuum uel
infinitum uel relatiuum quantus (significat enim πόσος
paenultimo acuto quod est interrogatiuum, et ποσός ultimo acuto
quod est infinitum, et ὁπόσος quod [p. 492 vol. III Keil] est
relatiuum) redditiuum tantus; numeri et interrogatiuum et
infinitum et relatiuum quot (significat enim πόσοι paenultimo
acuto <quod est interrogatiuum et ποσοί ultimo acuto > quod est
infinitum et ὁπόσοι, quod est relatiuum), redditiuum tot.
Deriuantur ab eo quod est quis cuius cuia cuium et cuias, et ab
eo quod est quot quotus et quotenus (quibusdam ab eo quod est tot
uidetur esse totus sed alia uidetur esse significatio) – haec
[p. 96 Passalacqua] tamen omnia praedicta plerique Latinae artis
scriptores pronomina esse infinita dixerunt. Nec mirum cum
Didymus quoque et multi alii uetustissimi Graecorum inter
articulos haec numerauerunt; Romani uero, cum articulos non
habent inter pronomina haec posuerunt. Tanta autem uidetur esse
cognatio articulorum et pronominum quod Stoici in una parte
orationis utrumque esse putant, articulos finitos dicentes
pronomina. Quae uero grammatici Graecorum articulos ponunt, illi
infinitos dicebant esse articulos nec non etiam supra dictas
dictiones quas Apollonius et Herodianus et Dionysius inter nomina
rationabiliter posuerunt. Haec autem latius in libro qui est de
pronomine tractauimus sed, ut breuiter dicam, loco propriorum
nominum non possunt accipi ea quae generalia sunt etiam
appellatiuorum. Nam dicentes quis interrogamus de omni
substantia, uel qualis de omni qualitate, uel quantus de omni
quantitate, uel quot de omni numero. Pronomen autem definitae
alicuius personae uult esse et rem certam significare. Quot
accidunt pronomini? Sex, species genus numerus figura persona
casus. Cuius est speciei? Primitiuae. Fac ex eo deriuatiuum. Tuus
tua tuum et aduerbium tuatim et per epectasin tute, te correpta,
ut
‘o Tite tute Tati tibi tanta tyranne tulisti’.
Cuius est generis? Communis trium generum; quomodo enim apud
Graecos ἐγώ σύ οὗ trium sunt communia generum, sic apud nos ego
tu mei tui sui: numeri singularis, figurae simplicis, personae
secundae, casus nominatiui et uocatiui. hic autem magis
nominatiuus est cum per apostrophen dicitur, quae exigit
nominatiuum et [p. 97 Passalacqua] cum quoque coniunctum quod ad
alios nominatiuos relatum est, id est ut Misenus et Palinurus tu
quoque.
Quoque quae pars orationis? Coniunctio. Accipitur enim pro et tu.
Est tamen etiam loco aduerbii inuenire lianc dictionem positam
ut in primo Aeneidos [p. 493 vol. III Keil]
‘multa quoque et bello passus dum conderet urbem’
Hic enim pro similiter necesse est id accipi cum sequitur et.
Quid est coniunctio? Pars orationis adnectens ordinansque
sententiam. Quot accidunt coniunctioni? Tria potestas ordo
figura. Cuius est potestatis quoque? Copulatiuae ordinis
postpositiui (uetustissimi tamen solebant etiam praeponere eam),
figurae compositae ex corrupto et integro: quo enim corripitur;
quod si produceretur esset integra pars. Quem accentum habet?
Paenultimum acutum: omnes enim fere coniunctiones postpositae
generalem seruant accentuum regulam.
Litoribus quae pars orationis? Nomen. Quale? Appellatiuum generis
neutri numeri pluralis figurae simplicis casus datiui
declinationis tertiae. Cur? Quia omnia in us desinentia neutra
tertiae sunt et in ris faciunt genetiuum; excipitur pus
indeclinabile et uirus quod Lucretius secundae posuit
declinationis
‘diri primordia uiri’ .
Pelagus uero Graecum est, hoc pelagus pelagi, et uulgus uulgi tam
masculinum quam neutrum. Quot differentias habet paenultima
syllaba genetiui in ris terminantium supra dictorum neutrorum? Si
uerbis adiaceant, quae e correptam paenultimam habuerint,
seruant e ante ris genetiui ut munem munus muneris uulnero uulnus
uulneris sidero sidus sideris (ex quo componitur considero et
[p. 98 Passalacqua] desidero) latero latus lateris opero opus
operis. Si uero monosyllaba sint et producuntur in nominatiuo et
seruant u ante ris genetiui quoque productam ut ius iuris tus
turis rus ruris plus pluris. Si uero sint comparatiua
masculinorum eorumdemque femininorum sequuntur genetiuum, id esto
paenultimam seruant ante ris, ut minus minoris maius maioris
quia minor minoris maior maioris. Alia uero omnia o correptam
habent ante ris, ut corpus corporis pectus pectoris litus litoris
pignus pignoris et pigneris fenus fenoris et feneris, quamuis
uerba eorum magis e habent paenultimam pignero et fenero. Fac ab
eo quod est litus deriuatiuum. Litoreus et litoralis. Quidam
autem litus ἀπὸ τῶν λιτῶν uolunt esse quia proficiscentes et
reuertentes solent ibi uota concipere.

Nostris quae pars orationis? Pronomen. Quale? Deriuatiuum
possessiuum. Ex quo casu solent deriuari? Ex genetiuo ut nos
uostrum uel nostri noster; idque sine dubio ex singulari numero
ostenditur, ego mei meus tu tui tuus sui suus; unde et
paenultimae corripiuntur. Cuius est generis? Hic neutri; sciendum
tamen quod omnis datiuus et ablatiuus pluralis tam in nominibus
mobilibus quam in pronominibus et participiis communis est trium
generum. Cuius est numeri? Pluralis figurae simplicis casus hic
datiui. Omnis autem datiuus et ablatiuus pluralis similes sunt,
ut [p. 494 vol. III Keil] dictum est. Et unde possumus scire
differentiam? A iunctura et ordinatione, id est ἀπὸ τῆς
συντάξεως, quae facile potest sciri ex singularium iunctura quae
non habent similes datiuum et ablatiuum ut in omnibus primae
declinationis nominibus et tertiae in e terminantibus ablatiuum
et quartae et quintae. In his enim manifeste ostendit casus
differentiam. Cum igitur uerbum dedisti datiuum exigit, [p. 99
Passalacqua] si quid supra dictarum declinationum nomen ordines,
necesse est datiuum adiungere, dedisti poetae uel homini uel
senatui uel rei. Et nota quod quattuor habent declinationum
differentias pronomina. Sunt enim quae tam genetiuum quam datiuum
in i terminant, quae sunt tria et communia trium generum ut ego
mei mihi tu tui tibi sui sibi. Sunt quae genetiuum in ius datiuum
uero in i proferunt qui casus communes sunt trium generum ut
ille illius illi ipse ipsius ipsi iste istius isti hic huius huic
is eius ei. Sunt alia quae sequuntur secundae declinationis
mobilium regulam qualia sunt possessiua haec meus tuus suus
noster uester. Sunt alia tertiae declinationis nominum
declinationem seruantia ut nosrras uestras nostratis uestratis.

Aeneia quae pars orationis? Nomen. Quale? Appellatiuum; quamuis
enim possessoris proprium nomen significet tamen omnis possessio
eius commune hoc nomen potest habere, ut Aeneia mater Aeneia
mensa Aeneia facies Aeneia manus Aeneia nutrix Aeneius ager
Aeneius filius Aeneius ensis Aeneium lumen Aeneium munus Aeneium
regnum. Generis feminini numeri singularis figurae simplicis
declinationis primae. Ex quo nomine deriuatur? Ab Aenea de quo in
superioribus latius tractauimus.

Nutrix quae pars orationis? Nomen. Quale? Appellatiuum uel
deriuatiuum. Cuius speciei deriuatiuorum? Verbalis. Ex quo uerbo
masculinum eius nascitur? A nutrio. Solent autem in tor uerbalia
in trix facere. feminina mutata or in rix, ut lector lectrix
amator amatrix accusator accusatrix. In supra dicto uero
euphoniae causa uel alternitatis, id est παραλληλότητος, tri
syllaba subtracta est [p. 100 Passalacqua] contra regulam. Cum
nutritor enim sit masculinum debuit femininum nutritrix esse sed
absurditas. soni minuit syllabam. A quo uerbo deriuatur? A nutrio
nutris nutrit. Declina uerbum. Nutrio uerbum actiuum indicatiuo
modo dictum temporis praesentis numeri singularis figurae
simplicis coniugationis quartae personae primae quod declinabitur
sic: nutrio nutris nutrit et pluraliter nutrimus nutritis
nutriunt. Eodem rnodo tempore praeterito imperfecto nutriebam
nutriebas nutriebat nutriebamus nutriebatis nutriebant, tempore
praeterito perfecto nutriui nutriuisti nutriuit nutriuimus
nutriuistis nutriuerunt uel nutriuere, praeterito
plusquamperfecto nutriueram nutriueras nutriuerat nutriueramus
nutriueratis [p. 495 uol. III Keil] nutriuerant, futuro nutriam
nutries nutriet nutriemus nutrietis nutrient; imperatiuo modo
tempore praesenti ad secundam et tertiam personam nutri nutriat,
nutriamus nutrite nutriant, tempore futuro nutrito tu nutrito
ille nutritote nutriant uel nutriunto; optatiuo modo tempore
praesenti et praeterito imperfecto utinam nutrirem nutrires
nutriret nutriremus nutriretis nutrirent, tempore praeterito
perfecto et t plusquamperfecto utinam nutriuissem nutriuisses
nutriuisset nutriuissemus nutriuissetis nutriuissent; tempore
futuro utinam nutriant nutrias nutriat nutriamus nutrialis
nutriant; subiunctiuo modo tempore praesenti cum nutriam nutrias
nutriat nutriamus nutriatis nutriant; eodem modo tempore
praeterito imperfecto cum nutrirem nutrircs nutriret nutriremus
nutriretis nutrirent; eodem modo tempore praeterito perfecto cum
nutriuerim nutriueris nutriuerit nutriuerimus nutriueritis [p.
101 Passalacqua] nutriuerint; eodem modo tempore praeterito
plusquamperfecto cum nutriuissem nutriuisses nutriuisset
nutriuissemus nutriuissetis nutriuissent; eodem modo tempore
futuro cum nutriuero nutriueris nutriuerit nutriuerimus
nutriueritis nutriuerint; infinitiuo modo numeris et personis
tempore praesenti nutrire, praeterito nutriuisse, futuro nutritum
ire. Impersonalia nutritur nutriebatur nutritum est uel fuit
nutritum erat uel fuerat nutrietur; imperatiuo nutriatur
nutritor; optatiuo utinam nutriretur nutritum esset uel fuisset
nutriatur; subiunctiuo cum nutriatur nutriretur nutritum sit uel
fuerit nutritum esset uel fuisset nutritum erit uel fuerit;
infinitiuo nutriri nutritum esse uel fuisse nutritum iri;
gerundia uel participialia nutriendi nutriendo nutriendum
nutritum nutritu. Participia ueniunt a uerbo actiuo duo praesens
nutriens futurum nutriturus nutritura nutriturum. Eius passiuum
indicatiuo modo nutrior nutriebar nutritus sum uel fui nutritus
eram uel fueram nutriat, imperatiuo modo nutrire nutriatur
nutriamur nutrimini nutriantur, futuro nutritor tu nutritor ille
nutriminor nutriantur uel nutriuntur, optatiuo modo utinam
nutrirer nutritus essem uel fuissem nutriar, subiunctiuo modo cum
nutriar nutrirer nutritus sim uel fuerim nutritus essem uel
fuissem nutritus ero uel fuero, infinitiuo modo nutriri nutritum
esse uel fuisse nutritum iri. Participia ueniunt a uerbo passiuo:
praeteritum nutritus nutrita nutritum futurum nutriendus
nutrienda nutriendum. Nomen uerbale nutritor nutrix, ipsa res
nutritio. Fac ab eo deriuatiuum. Nutricula quod est diminutiuum,
ut Iuuenalis
[p. 102 Passalacqua] ‘Gallia uel potius nutricula causidicorum’.
[p. 496 vol. III Keil] ‛Vt belli signum Laurenti Turnus ab arce’

Scande uersum. Vtbel lisi gnumLau renti Turnusab arce. Quot
caesuras habet? Semiquinariam. Quomodo? Vt belli signum. Quot
figurarum est? Quinque. Quare? Quia constat ex quattuor spondeis
et uno dactylo. Tracta singulos pedes. Vtbel spondeus ex duabus
longis et cetera. Quot partes orationis habet? Septem, ut belli
signum Laurenti Turnus ab arce. Quot nomina? Quinque, belli
signum Laurenti Turnus arce. Quid aliud? Aduerbium ut et
praepositionem ab.

Vt quae pars orationis? Hic aduerbium temporale, alias autem
similitudinis potest esse. Et adiecta tamen i eandem habet
significationem, uti; cui adicitur nam et fit aduerbium optandi
utinam; similiter cum uel compositum uelut et ueluti aduerbium
similitudinis est et quando ἵνα uel ὅτι Graecum significat pro
coniunctione causali accipitur. Est etiam quando optativum esr ut
Terentius in Phormione
‘ut illum di deaeque omnes perdant’ .
Belli quae pars orationis? Nomen. Quale? Appellatiuum. Cuius
speciei? Deriuatiuae. Vnde deriuatur? Ab ea quod est bonum bellum
diminutiuum est. Per antiphrasin igitur, hoc est per
contradictionem, pro malo bellum dicitur, id est quod malo
hominum est inuentum. A bono ergo masculinum bonus bellus,
femininum bona [p. 103 Passalacqua] bella, neutrum quod est bonum
bellum facit. Omnia enim in us desinentia masculina geminant l
in diminutiuis, ut geminus gemellus et gemina gemella et geminum
gemellum. Et sciendum quod inueniuntur etiam ipsorum
diminutiuorum comparatiua et superlatiua, quomodo comparatiuorum
diminutiua, quae apud Graecos non inuenis unde et Terentius in
Adelphis
‛atque unum quicquid, quod quidem erit bellissimum
carpam’.
[p. 497 uol. III Keil] Ex bello, quod bonum significat, bellaria
dicuntur τὰ τραγήματα. Dic ab eo quod est bellum, quod pugnam
significat, deriuatiuum aliud. Bellicus bellica bellicum et ex
hoc bellicosus bellicosa bellicosum. Bellienus quoque proprium a
bello est deriuatum; bello bellas uerbum ex quo bellax quod est
trium generum (bellator enim bellatrix facit). Ab eo est etiam
Bellona dea bellorum; duellum antiqui dicebant pro bellum ex quo
perduellio. A bello compositum bellipotens et belliger et
imbellis et rebellis et rebello uerbum; debello quoque compositum
uerbum: inde etiam debellatum est. Belli enim portae, quamuis
duae sint partes, pro uno tamen nominc proprio accipiuntur, quod
significat fores templi Iani.

Signum quae pars orationis? Nomen. Quale? Appellatiuum. Cuius
speciei? Primitiuae. Fac ab eo deriuatiuum. Diminutiuum sigillum,
uerbum signo signas et signio signis et ex eo compositum
insignia insignis unde insignitus. Praeterea significo significas
significat et signifer et antesignanus, hoc est propugnator
signorum, et designo unde designatus et resigno, ut Vergilius in
quarto
‘et lumina morte resignat’ .
Est autem uniuocum, id est ὁμώνυμον: significat enim τὴν [p. 104
Passalacqua] σφραγῖδα καὶ τὸ ἄγαλμα καὶ τὸ τῶν πολέμων σημῖεον τὸ
ἐν τῷ κοντῷ καὶ τὸ σύνθημα; ut in eodem libro
<‘Tellus et pronuba Iuno
dant signum’;
idem in septimo>
‘it bello tessera signum’
καὶ τὴν σάλπιγγα, ut Lucanus <... et Virgilius in decimo>
‘signa canunt’.
Laurenti quae pars orationis? Nomen. Quale? Appellatiuum. Cuius
speciei? Deriuatiuae. Cuius speciei deriuatiuorum? Possessiuum;
est tamen etiam patriae si est ablatiuus ab eo quod est hic et
haec et hoc Laurens huius Laurentis. Potest tamen et proprium
ipsius ciuitatis esse si genetiuus accipitur hoc Laurentum huius
Laurenti, ut sit ab arce Laurenti, hoc est ab arce urbis
Laurenti. Sed si est ab eo quod est hic et haec et hoc Laurens,
ab hoc [p. 498 vol. III Keil] et ab hac et ab hoc Laurenti pro
Laurentina posuit unde Lucanus
‘Laurentinosque penates’.
Laurentum nominatum est a lauro inventa in arce teste ipso poeta.
Compositum ab eo quod est laurus lauriger unde ‘laurigeros
currus’; a laurus etiam laureatus et laureata et laureatum:
Cicero ‘fasces laureatos’, hoc est uictoria laurum habentes. Ex
eo proprium Laurentius Laurentia comprehensiuum, quod Graeci
περιεκτικόν uocant, lauretum ueluti myrtetum rosetum. Dic
deriuatiuum. Laureus quomodo myrteus corneus. Dic aliud
deriuatiuum. Laurentius proprium et Laurentia. Laurus quotae est
declinationis? Inuenitur et secundae et quartae declinationis:
est enim exceptum. Omnia enim arborum nomina in us desinentia et
feminina sunt et secundae declinationis ut cupressus cupressi [p.
105 Passalacqua] myrtus myrti ulmus ulmi ornus orni pyrus pyri,
exceptis quinque quae tam secundae quam quartae inueniuntur
quercus laurus pinus cornus ficus. Laurea quoque pro lauro
accipitur.
Turnus quae pars orationis est? Nomen. Quale? Proprium. Cuius
speciei? Vniuocae; potest enim etiam appellatiuum intellegi
piscis nomen fluuialis. Fac ab eo possessiuum. Turnius Turnia
Turnium sicut a Saturno Saturnius Saturnia Saturnium.
Patronymicum potest secundum analogiam dici Turnides; sed raro in
Latinis nominibus solent eiusmodi formae patronymicae fieri,
quamuis poeta Scipiadas figurauerit a Scipione (sed et ipsum ἀπὸ
τοῦ Σκιπίωνος), quod Graecum esse uidetur.

Ab quae pars orationis? Praepositio. Cui casui seruit? Ablatiuo.
Quid interest inter ab et a et abs? Quod consonante sequente a
scribendum plerumque est, uocali uero omnimodo ab. Inuenitur ab
etiam consonantibus sequentibus sed quae non aspere post b
sonant. A uero uocali sequente, nisi loco sit consonantis, id est
i uel u, numquam inuenitur, ut a Ioue a Venere. Abs autetn q uel
t uel c sequentibus paucis anteponitur tam in appositione quam
in compositione, in appositione ut abs te pro a te et in
compositione abstuli absconde absque ullo malo pro sine ullo
malo.

Arce quae pars orationis? Nomen. Quale? Appellatiuum. Cuius
speciei? Deriuatiuae. Vnde deriuatur? Ab arceo uerbo arx, quae
arcet facile munimento suo hostes. Inde etiam summitates montium,
ex quibus facile possunt depelli hostes, arces dicuntur et arcus
quod longe arceat similiter hostes. Declina uerbum. Arceo arces
arcet. Cuius est [p. 499 vol. III Keil] significationis? Actiuae.
Quotae est coniugationis? Secundae. Arceo uerbum actiuum
indicatiuo modo [p. 106 Passalacqua] dictum tempore praesenti
arceo, praeterito imperfecto arcebam, praeterito perfecto arcui,
plusquamperlecto arcueram, futuro arcebo; imperatiuo modo tempore
praesenti arce arceat arceamus arcete arceant, futuro arceto tu
arceto ille arcetote arceant, optatiuo modo tempore praesenti et
praeterito imperfecto utinam arcerem, praeterito perfecto et
plusquamperfecto arcuissem, futuro arceam; subiunctiuo modo
tempore praesenti cum arceam imperfecto arcerem, perfecto
arcuerim, plusquamperfecto arcuissem, futuro arcuero. Infinitiuo
modo tempore praesenti arcere, praeterito arcuisse, futuro
arcitum ire uel arciturum esse; gerundia uel participialia
arcendi arcendo arcendum arcitum arcitu. Participia ueniunt a
uerbo actiuo duo, praesentis temporis et futuri, praesentis
arcens futuri arciturus. Declina passiuum. Arceor arceris uel
arcere arcetur arcebar arcitus sum uel fui secundum analogiam
quamuis in usu deficit (compositum tamen eius coerceor coercebar
coercitus sum in frequenti est usu); plusquamperfecto arcitus
eram uel fueram, futuro arcebor, imperatiuo modo tempore
praesenti arcere arceatur arceamur arcemini arceantur, futuro
arcetor tu arcetor ille arceminor arceantur uel arcentor;
optatiuo modo utinam arcerer, praeterito perfecto et
plusquamperfecto arcitus essem uel fuissem, futuro arcear;
subiunctiuo cum arcear, praeterito imperfecto arcerer, praeterito
perfecto arcitus sim uel fuerim, praeterito plusquamperfecto
arcitus essem uel fuissem, futuro arcitus ero [p. 107
Passalacqua] uel fuero; infinitiuo praesenti arceri, praeterito
arcitum esse uel fuisse, futuro arcitum iri; gerundia uel
participialia communia sunt autem tam in actiuo quam in passiuo:
arcendi arcendo arcendum arcitum arcitu. Participia ueniunt a
uerbo passiuo duo, praeteriti et futuri, praeteriti arcitus
futuri arcendus.

‛Atque ea diuersa penitus dum parte geruntur’

Scande uersum. Atqueea diuer sapeni tusdum partege runtur. Quot
caesuras habet iste uersus? Duas, semiquinariam atque ea diuersa,
et semiseptenariam atque ea diuersa penitus. Quot figurarum est
iste uersus? Decem. Quare? Quia constat ex tribus dactylis et
duobus [p. 500 vol. III Keil] spondeis. Tracta singulos pedes.
Atque ea dactylus ex una longa et duabus breuibus et cetera. Quot
partes orationis habet iste uersus? Septem, atque ea diuersa
penitus dum parte geruntur. Quot habet nomina? Duo. Quae? Diuersa
et parte. Quot uerba? Vnum, geruntur. Quot pronomina? Vnum, ea.
Quot aduerbia? Duo, penitus et dum. Quot coniunctiones? Vnam,
atque.

Atque quae pars orationis? Coniunctio. Cuius est potestatis?
Copulatiuae, ordinis communis tam praepositiui quam postpositiui
inuenitur. Sed raro postponitur quomodo etiam. Et quid interest
inter que et ac et atque? Quia que semper postpositiua est et
enclitica et significat non modo et sed etiam τεGraecam quando
repletiua est. Ac autem semper praepositiua est et accipitur
etiam pro aduerbio similitudinis quomodo atque, ut
[p. 108 Passalacqua] ‘haud secus ac iussi faciunt’.
Et autem tam praepositiua quam postpositiua copulationem solam
significat. Cuiuis est figurae atque? Compositae. Ex quibus? Ex
duobus integris at et que. Quem habet accentum? Praepositiua
omnis coniunctio et praepositio grauatur, postpositiua autem
generalem accentum seruat dictionum.
Ea quae pars orationis? Pronomen. Quale? Subiunctiuum uel
relatiuum. Primitiuum est an deriuatiuum? Primitiuum. Quot sunt
pronomina indubitabilia? Primitiua quidem octo, primae personae
ego, secundae tu, tertiae sex ille ipse iste hic is sui. Et quare
prima et secunda persona singulas habent uoces, tertia autem tot
etiam diuersas? Quia prima et secunda praesentes semper sunt et
iuxta se collocantur et demonstratiuae sunt; tertia autem modo
iuxta collocatur modo longe modo praesens modo absens modo
demonstratiua modo relatiua modo discretiua. Quid interest inter
hic et iste et is? Quia hie praepositium est et demonstratiuum et
in declinatione nominum a grammaticis pro articulo accipitur,
iste uero demonstratiuum est, is subiunctiuum uel relatiuum, ille
potest et in loco aliquo longe posito esse demonstratiuum et
relatiuum potest tamen idem esse et eum significantia aliqua
proferri, ut
‘sic Iuppiter ille monebat’.
Ipse autem et relatiuum et discretiuum est; relatiuum est ut
‘ipse modo Aeneas, nostri si tanta cupido est’ ;
discretiuum est ut ego ipse, tu ipse, ille ipse:
[p. 501 vol. III Keil] ‘quaeque ipse miserrima uidi’ .
Ideo autem discretiuum dicitur, quia discernit personam cui
coniungitur, ostendens per se facere et non per alium, ut
‘quaeque ipse miserrima uidi’, hoc est ipse per me, non per
alium. Dic [p. 109 Passalacqua] deriuatiua pronomina quot sunt.
deriuatiua pronomina quot sunt. Septem, meus tuus suus noster
uester nostras uestras. Quot sunt declinationes pronominum?
Quattuor, una illorum quae in i iaciunt genetiuum et datiuum, ut
mei mihi tui tibi sui sibi, altera eorum quae in ius habent
genitiuum, ut illius huius, tertia quae secundum mobilia
declinantur nomina meus tuus suus noster uester, quarta quae
tertiam nominum declinationem sequitur nostras uestras. Quae sunt
dubia? Quae Stoici quidem antiquissimi inter articulos [cum
praepositionibus] ponebant, Romani autem inter pronomina infinita
uel interrogatiua uel relatiua uel redditiua, Dyonisius uero et
Apollonius et Herodianus rationabiliter inter nomina. Sunt autem
substantiae uel qualitatis uel quantitatis uel numeri [infinita].
Substantiae ut quis, quod tam interrogatiuum est quam infinitum,
cuius relatiuum est qui, quod per se quidem acuitur, in lectione
uero grauatur. Inuenitur tamen etiam pro quis atque tum
circumfiectitur. Obliqui autem eorum casus, quando relationem
significant, grauantur. Qualitatis qualis, quod paenultimam
circumflectit quando interrogatiuum est; quando uero infinitum
est uel relatiuum, acuitur ultima quae tamen in lectione sopitur:
eius redditiuum talis. Dic quantitatis. Quantus quod similiter
tria significat, interrogationem quando paenultima acuitur,
quando uero ultima infinitum uel relatiuum est, quod similiter in
lectione sopitur; eius redditiuum tantus. Numeri quot, quod
similiter tria significat, interrogationem infinitionem
relationem, sed quando interrogatiuum est acuitur, quando autem
relatiuum uel infinitum in lectione grauatur; eius redditurum
tot. Dic deriuatiuum ab eo quod est quis. Cuius cuia cuium quae
sunt possessiua infinita quae Graeci non habent. Praeterea hic et
haec cuias et hoc cuiate huius cuiatis, quae sunt gentilia
infinita. Et sciendum quod haec declinationem pronominum habent
quis uel qui cuius, et eam tamen inaequalem cum accusatiuum quem
facit [p. 110 Passalacqua] et ablatiuum a quo uel a qui et
datiuum pluralem quibus uel quis. Quae sunt alia nomina quae
declinationem pronominum habent? In us quidem desinentia sex unus
ullus nullus solus totus alius, in er uero duo uter et alter et
ex his composita excepto neuter neutri. Dic nominatiuum ab eo
quod est ea. Masculinum eius is femininum ea neutrum id. Quid
habet notandum [p. 502 vol. III Keil] hoc pronomen? Quod
nominatiuum pluralem masculinum tam in ei facit quam in ii et
datiuum et ablatiuum tam in eis quam in iis et quamuis i
duplicetur pro una accipitur syllaba in metris quomodo di et dis
pro dei et deis. Fac ab eo quod est is compositum. Idem eiusdem.
Et quid interest inter neutrum et masculinum? Quod masculinum
producitur, neutrum uero corripitur.
Diuersa quae pars orationis? Nomen. Quale? Appellatiuum. Cuius
speciei? Deriuatiuae. Vnde deriuatur? A uertor uerbo uersus
participium, et a participio factum est nomen compositum diuersus
diuersa diuersum; generis hic feminini numeri singularis quando
femininum est, quando uero neutrum pluralis. Et notandum quod
omnia mobilia in a facientia femininum et nomina et pronomina et
participia similem habent femininum singulare et neutrum plurale
ut primus prima primum, pulcher pulchra pulchrum, armiger
armigera armigerum, satur satura saturum, illc illa illud, iste
ista istud, is ea id, hic haec hoc: haec et singulare est
femininum et plurale neutrum. Nec non etiam quis quae quod: quae
tam singulare est femininum quam plurale neutrum. Participia
quoque amaturus amatura amaturum amatus amata amatum. Cuius est
numeri? Singularis quia femininum est in hoc uersu, figurae
compositae. Ex quibus? Ex duobus integris, id est ex di
praepositione, quae separatim non inuenitur per se, et uersa.
Sunt autem inseparabiles praepositiones, id est quae per se
separatae numquam possunt inueniri, hae: di dis re se am con;
quas tamen praepositiones ideo dicimus quia interpraetatio quoque
earum apud Graecos [p. 111 Passalacqua]praepositiones eas
ostendit et praepositiuum locum sibi semper in compositione
defendunt. Diuersus tamen apud Latinos frequenter non solum pro
uarius sed etiam pro separatus accipitur et discretus ex quo
etiam deriuatur diuersitas.

Penitus quae pars orationis? Aduerbium. Cuius significationis
est? Hic localis, alias qualitatis; significat enim prorsus uel
intima parte ut
‘et causas penitus temptare latentis’.
Et hic tamen similem habet significationem penitus, id est in
penitissima parte, hoc est intima, Italiae. Antiqui enim et
penitior et penitissimus ab eo solebant dicere uelut ulterior
ultimus. Cuius est speciei? Primitiuae. Ex eo enim nomen penitior
et penitissimus nascitur et aduerbium comparatiuum penitius
superlatiuum penitissime. Cuius est figurae? Simplicis. [p. 503
vol. III Keil]
Dum quae pars orationis? Aduerbium temporale, quomodo hic. Est
autem etiam coniunctio causalis quando pro ἵνα Graeca
coniunctione accipitur ut
‘multa quoque et bello passus dum conderet urbem’
Et sciendum quod aduerbium indicatiuo coniungitur, coniunctio
uero subiunctiuo. Est tamen etiam pro coniunctione repletiua, ut
‘Sosia
adesdum paucis te uolo’
et
‘nedum illi corruptis moribus uictoriae temperarent’.
Ex eo deriuatur dudum. Post nec quoque uel post non uel post haud
posita aduerbium est temporale ut necdum nondum haud dum.
Parte quae pars orationis? Nomen. Quale? Appellatiuum. Cuius
speciei? Primitiuae, generis feminini, numeri singularis, figurae
simplicis, casus ablatiui. Cur pars partis facit? Quia omnia in
rs uel ls uel ns desinentia interposita ti faciunt genetiuum ut
pars partis puls pultis mons montis exceptis a corde compositis
quia d [p. 112 Passalacqua] habent pro t, ut uecors uecordis
concors concordis discors discordis. Seruant enim primitiui
consonantem genetiui: et differentiae causa frons frondis ἡ
φυλλάς et lens lendis τὸ κονίδιον; praeterea glans glandis
libripens libripendis quia a pendo uerbo componitur. Fac ab eo
quod est pars deriuatiuum. Diminutiuum particula, uerbum uero
partio et partior, quod in eadem inuenitur significatione, et ex
eo composita dispertio et dispertior et impertio et impertior.
Dic ab eo compositum. Participium et participo participas
participat. Similiter componuntur ab eo expers expertis particeps
participis et proportio et bipertitus et tripertitus et similia.

Geruntur quae pars orationis? Verbum. Quale? Perfectum. Quo modo
dictum? Indicatiuo. Cuius coniugationis? Tertiae, significationis
passiuae numeri pluralis figurae simplicis temporis praesentis
personae tertiae. Declina. Gero geris gerit et cetera. Quare
praeteritum gessi facit? Quia in ro desinentia tertiae
coniugationis in ui faciunt perfectum (quaero quaesiui tero
triui) exceptis uro ussi gero gessi curro cucurri, ex quo
composita licet ut uel duplicent in praeterito perfecto cu uel
non: decurro decucurri et decurri, percurro percucurri et
percurri. Quare gessi gestus facit participium? Quomodo et ussi
ustus. Quaesiui quoque quaestus ὁ πόρος differentiae causa facit;
nam quaesitus ὁ ζητηθείς. Fac frequentatiuum. Gesto gestas
gestat: a participiis enim praeteriti plerumque fiunt
frequentatiua; et a gesto gestio gestis, id est motu corporis
significo gaudium. Dic ab eo alia deriuatiua. Gerulus unde
componitur nugigerulus; inde est etiam gesticulor gesticularis
uel gesticulare et ipsa res gesticulatio. [p. 504 vol. III Keil]

[p.113 Passalacqua] ‛Panditur interea domus omnipotentis Olympi’.

Scande uersum. Panditur intere adomus omnipo tentisO lympi. Quot
caesuras habet hic uersus? Vnam. Quam? Semiquinariam. Quomodo?
Panditur interea. Quot figurarum est iste uersus? Vnius. Quare?
Quia quinque dactylos habet. Tracta singulos pedes. Panditur
dactylus ex una longa et duabus breuibus et cetera. Quot partes
orationis habet hic uersus? Quinque. Quot nomina? Tria, domus
omnipotentis Olympi. Quot uerba? Vnum, panditur. Quid aliud?
Aduerbium, interea.

Panditur quae pars orationis est? Verbum. Cuius est modi hoc
uerbum? Indicatiui. Cuius formae? Perfectae. Cuius coniugationis?
Tertiae. Cuius generis siue significationis? Passiuae. Cuius
numeri? Singularis. Cuius figurae? Simplicis. Cuius temporis?
Praesentis. Cuius personae? Tertiae. Dic actiuum eius. Pando
pandis pandit. Declina. Pando pandebam pandi panderam pandam. Cur
mutata do in di facit praeteritum perfectum? Quia omnia uerba
tertiae coniugationis quae ante do n habent mutata do in di
faciunt praeteritum, ut scando scandi incendo incendi offendo
offendi defendo defendi. Excipiuntur abicientia quidem n fundo
fudi scindo scidi findo fidi, duplicantia uero primam syllabam
pendo pependi tendo tetendi tundo tutudi. Declinat passiuum.
Pandor pandebar passus sum. Cur passus facit participium
praeteritum? Quia omnia passiua in dor desinentia tertiae
coniugationis uerba, nisi sint a dor uerbo composita participium
praeteritum in sus faciunt, ut ludor lusus caedor caesus defendor
defensus incendor incensus. Sed notandum est quod, cum alia
omnia quae n habent ante do etiam in participio ante sus seruant
n, ut offendo offensus defendo defensus incendo incensus tendo
tensus pendo pensus tundo tunsus, hoc differentiae [p. 114
Passalacqua] causa ne femininum eius simile inueniatur proprio
masculino, quod est hic Pansa, ideo passus passa passum facit,
quamuis a patior quoque passus facit et a pateo passus, ut
Vergilius in tertio
‘passis de litore palmis’
et in primo
‘crinibus Iliades passis’ .
Fundo etiam fudi fusus fecit nec duplicauit s, quia producta
uocalis non egebat tali geminatione. Fidi quoque et scidi, quia
corripiunt paenultimam, duplicauerunt in participio s, scissus et
fissus. Vergilius in nono Aeneidos [p. 505 vol. III Keil]
‘frangitur ac fisso transit praecordia ligno’.
imperativus et optativus et subiunctivus et infinitus supra dicti
verbi secundum analogiam declinantur. Dic supina. Pandendi
pandendo pandendum passum passu. Dic participia. Pandens
passurus. Dic passiva. Praeteriti passus, futuri pandendus, nomen
verbale passor. In sor autem desinentia vel in xor verbalia
feminina facere non possunt litterarum dissonantia prohibente. In
tor enim desinentia mutant or in rix, ut amator amatrix doctor
doctrix raptor raptrix fartor fartrix. Nomen verbale rei hic
passus huius passus, quod significat τὸ βῆμα, id est quod patet
in spatio distantiae pedum. Est tamen et aliud verbale pandus
panda pandum. Donatus ‘panda et contractior’ et Ovidius ‘panda
naris erat’. Nam passio magis a patior est.
Interea quae pars orationis? Aduerbium. Quid est aduerbium? Pars
orationis quae adiecta uerbo significationem eius explanat atque
implet. Quot accidunt aduerbio? Significatio species figura.
Cuius est speciei? Inter quidem ab in praepositione uidetur esse
[p. 115 Passalacqua] natum quomodo a sub subter et ab ex exter;
ea uero primitiuum est pronomen ablatiui casus singularis uel
accusatiui pluralis. Cuius est significationis hoc aduerbium?
Temporis; potest tamen esse et loci. Cuius est figurae?
Compositae. Ex quibus? Ex integro et corrupto si ea plurale
accipimus. Inter enim integrum est quod plerique Latinorum
praepositionem accipiunt, Graeci autem aduerbium; ea uero
corruptum quia accusatiuus pluralis a <corripit>; produxit tamen
propter generalem regulam aduerbiorum in a terminantium quae
omnia producuntur, ut interea propterea praeterea excepto ita.
Possumus tamen dicere quia in compositione non necesse est
separatorum constructionem seruare et licere etiam ablatiuum
singularem accipere in his aduerbiis compositum cum
praepositionibus, quomodo quacirca quapropter, sic interea
propterea. Frequenter enim etiam simplices ablatiui pro aduerbiis
accipiuntur, ut una qua qui dextra sinistra.

Domus quae pars orationis est? Nomen. quale? Appellatiuum. Cuius
speciei? A Graeco deriuatur. Graeci enim δωμᾶσθαι dicunt
aedificare: inde et ἐδωμήσατο et δόμος. Graece enim masculinum
est et Latine femininum haec domus, quomodo ὁ κρατήρ haec
cratera, ὁ δεκάπους haec decempeda, ὁ πανθήρ haec panthera, ὁ
χάρτης haec charta, ὁ γαυσάπης [p. 506 vol. III Keil] haec
gausape. Dic deriuatiua a domo. Domicilium domesticus dominus
domo domas domat hoc est sub domo et potestate mea facio: unde
‘maris domitor’ pro dominus et dominator [inde etiam dominus];
hinc Domitius et Domitianus. Dic aduerbia ex hoc. In loco domi ad
locum domum de loco domo quae Graeci dicunt οἴκοι οἴκαδε
οἰκόθεν. Dic deminutiuum. Domuncula.

Omnipotentis quae pars orationis? Nomen. Quale? Appellatiuum.
Cuius speciei? Adiectiuae, figurae compositae. Ex quibus? Ex
tribus corruptis, omnium et potis et ens, id est qui onmium potis
est. [p. 116 Passalacqua] Antiqui enim ens dicebant participium
ab eo quod est sum es est. Ideo ergo a possum uerbo patens
nascitur tam participium quam nomen sed quando participium est et
tempus significat et accusatiuo nominum uel infinito uerborum
coniungitur nec comparationem accipit ut potens pugnare uel
potens bella facere. Quanti autem nomen est caret tempore et
genetiuo coniungitur comparationemque habet ut porcus maris et
amans illius, potentior et amantior. Sic ergo omnia participia
similia possumus discernere tempore et coniugatione casuum et
comparatione. Si enim uerbi casum non sequantur, in uim nominum
transeunt; similiter si tempus amittant et si comparationem
assumant ut ‘fugitans litium’ doctus grammaticae, doctior
doctissimus. Cur in tis desinit genitiuus? Quia omnia nomina in
ns uel ls uel rs desinentia interposita ti faciunt genitiuum, ut
puls pultis mons montis ars artis, exceptis differentiae causa
frons frondis et lens lendis; praeterea glans glandis cuius
quidem etiam similem genetiuo quidam protulerunt nominatiuum.
Libripens quoque libripendis facit seruata consonante uerbi
pendo. Praeterea a corde composita seruanda d notanda sunt
concors concordis discors discordis uecors uecordis. Comparatiuum
quidem potens potentior potentissimus dicitur; omnipotens autem
ideo non potest habere comparatiuum quia <quod est> supra omnia
nemini potest comparari. Fac ab eo quod est potens ipsam rem.
Potentia et potestas. Quid interest inter potentiam et
potestatem? Potestas magis pro ui accipitur, potentia autem pro
dictione; quidam etiam potentatum dixerunt. Declina uerbum.
Possum potes potest. Eodem modo tempore praeterito [p. 117
Passalacqua] imperfecto poteram tempore perfecto potui,
plusquamperfecto potuerant, futuro potero; imperatiuo praesenti
potes possit [p. 507 vol. III Keil] possimus poteste possint,
futuro potesto tu potesto ille potestote possint uel possunto;
optatiuo modo tempore praesenti et praeterito imperfecto utinam
possim, praeterito plusquampcrfecro potuissem, futuro possim.
subiunctiuo praesenti cum possim, praeterito imperfecto cum
possem, praeterito perfecto potuerim, praeterito plusquamperfecto
potuissem, futuro potuero. Infinita posse, antiqui potesse
(Terentius in Eunucho
’sed nihil tamen’),
praeterito potuisse: in futuro deficit. Deriuatiua ex hoc
possibilis.
Olympi quae pars orationis est? Nomen. Quale? Proprium;
significat autem et montem et caelum Olympum dictum a Graeco
quasi ὁλολάμπον quod undique luceat. Cuius est speciei?
Deriuatiuae uel compositae a Graeco, id est τοῦ ὅλου καὶ λάμπειν.
Fac ab eo deriuatiuum. Olympicus Olympica Olympicum et proprium
Olympius Olympia Olympium certamen uel Olympia, quae in honorem
Iouis celebrabantur certamina Pisis. Dic composita. Olympiodorus
et Olympionices. Dic patronymicum. Olympias, cuius secundum
analogiam Olympiades debet esse masculinum.

‛Oceanum interea surgens Aurora reliquit’

Scande uersum. Ocea numintere asur gensAu rorare liquit. [p. 118
Passalacqua]Quot habet caesuras? Duas semiquinariam et
semiseptenariam: oceanum interea ecce semiquinaria. Oceanum
interea surgens ecce et semiseptenaria. Quot figurarum est?
Decem. Habet enim tres dactylos et duos spondeos. Tracta pedes.
Ocea dactylus et cetera. Quot partes orationis habet iste uersus?
Quinque, Oceanum interea surgens Aurora reliquit. Quot nomina?
Duo, Oceanum Aurora. Quot uerba? Vnum, reliquit. Quot participia?
Vnum, surgens. Quot aduerbia? Vnum, interea.

Oceanum quae pars orationis? Nomen. Quale? Proprium. Cuius
speciei? Deriuatiuae ἀπὸ τοῦ ὠκέος, hoc est a celeri motu, dictus
est Graece Oceanus. Fac ab eo deriuatiuum. Oceanites masculinum
et Oceanitis femininum unde Vergilius in quarto georgicon [p. 508
vol. III Keil]
‘Oceanitides ambae’.
Dic possessiuum. Oceanius Oceania Oceanium ut Saturnius Saturnia
Saturnium; patronymicum ὠκεανὸς ὠκεανοῦ Oceanides et femininum
Oceanis uelut Πρίαμος Πριάμου Priamides et Priamis. Et quamuis
sit proprium Oceanus etiam pro appellatiuo accipitur, quando
partes eius significat, ut si dicam Atlanticus oceanus et Boricus
et Erythraeus siue Aethiopicus, quomodo mare, cum totum
significat, proprium est, cum partem, appellatiuum.

Interea quae pars orationis est? Aduerbium. Cuius
significationis? Hic temporalis alias autem etiam localis est ut
in primo
‘interea ad templum non aequae Palladis ibant
crinibus Iliades passis peplumque ferebant’.
Cuius est figurae? Compositae ex duobus integris, hoc est ex
inter et ea, qui est ablatiuus perfectus. Solent autem componi
ablatiui cum praepositionibus quae etiam accusatiuo separatim
solent [p. 119 Passalacqua]coniungi, ut quapropter quacirca
praeterea propterea; sic etiam interea. Inter primitiuum est an
deriuatiuum? Ab in deriuatur inter quomodo ab ex exter et a sub
subter et a de antique deter unde et deterior et deterrimus, quae
tamen alii a detero uerbo facta esse putauerunt. Quomodo autem
ab exter extra et a super supra sic ab inter intra. Hinc intro et
intus; et intra quidem spatium temporis uel loci significat,
intro uero ad locum, intus in loco. Comparatiuus interior
superlatiuus intimus; uerbum intro intras.

Surgens quae pars orationis? Participium praesentis temporis et
in duas consonantes desinit, hoc est n et s et commune est trium
generum. Cuius est casus? Nominatiui, temporis praesentis,
significationis neutrae, formae perfectae, numeri singularis,
figurae compositae. Ex quibus? Ex duobus corruptis; tam sursum
enim quam rego corrupta sunt. Et notandum enim quod, cum in
praesenti ex duobus corruptis sit, in praeterito ex integro et
corrupto inuenitur surrexi. Et multa inueniuntur huiuscemodi non
solum uerba sed et nomina, ut alteruter alterutrius in nominatiuo
ex duobus integris et in genetiuo ex corrupto et integro, idem
eiusdem in nominatiuo ex duobus corruptis est et in genetiuo ex
integro et corrupto, cogo coegi in praesenti ex duobus corruptis
est, in praeterito perfecto ex corrupto et integro, pergo
perrexi, in praesenti ex integro est et corrupto, in praeterito
autem ex duobus integris. Declina uerbum eius. Indicatiuo surgo
surgebam surrexi surrexeram surgam, imperatiuo surge surgat
surgamus surgite [p. 509 vol. III Keil] surgant, futuro surgito
tu surgite ille surgitote surgant uel surgunto, optatiuo surgerem
surrexissem surgam, subiunctiuo eum surgam surgerem surrexerim
surrexissem surrexero, infinito surgere surrexisse surrectum ire
uel surrecturum esse. [p. 120 Passalacqua] Impersonalia
indicatiuo surgitur, tur surgebatur surrectum est uel fuit
surrectum erat uel fuerat surgetur, imperatiuo surgatur, optatiuo
utinam surgeretur surrectum esset uel fuisset surgatur,
subiunctiuo cum surgatur surgeretur surrectum sit uel fuerit
surrectum esset uel fuisset surrectum erit uel fuerit. Infinita
impersonalis surgi surrectum esse uel fuisse surrectum iri,
supina surgendi surgendo surgendum surrectum surrectu, participia
praesentis surgens futuri surrecturus. Etiam nomen est surrectus
quomodo rectus cum caret tempore. Sciendum tamen quod simplex
eius uerbi actiuum est: rego facit enim regor. Composita autem ab
eo quaedam in neutralium transeunt significationem, quaedam
permanent in simplicitate ut pergo surgo neutralia sunt; dirigo
autem et porrigo siue porgo et arrigo actiua sunt. Dic ab eo quod
est surgo nomen uerbale. Surrector et surrectrix, ipsa res
surrectio et surrectus. Cur rego rexi? In go desinentia r
antecedente si non sint a rego composita in si faciunt
praeteritum, ut mergo mersi tergo tersi spargo sparsi; alia omnia
in xi, ut ango anxi pingo pinxi tingo tinxi, exceptis lego legi
frango fregi impingo impegi tango tetigi pungo pupugi et punxi. A
lego composita mutantia primitiui significationem mutant et
praeteritum, diligo dilexi intellego intellexi neglego neglexi.

Aurora quae pars orationis? Nomen. Quale? Proprium. Potest tamen
quando pro die accipitur loco appellatiui accipi; quando enim
deam significat proprium est. Cuius est speciei? Deriuatiuae, ab
aura enim dicitur aurora. Proprie enim ipse ascensus solis, id
est prima pars diei, aurora dicitur, in qua solet pulsu solis aer
commotus auram facere; alii autem a splendore solis dictam
putant. Ponunt autem auram pro splendore teste poeta in sexto
‘per ramos aura refulsit’,
[p. 121 Passalacqua] id est splendor. Inde etiam aurum et
aurarii, qui fauoribus splendidos, hoc est claros, faciunt et
aurigae qui splendorem sibi agunt, qui fit auris populi, hoc esr
clamoribus. Cuius est generis? Feminini, numeri singularis,
figurae simplicis, casus nominatiui et uocatiui, hic autem
nominatiui (ablatiuus autem in a productam terminat)
declinationis primae.[p. 510 vol. III Keil] Quare? Quia omnia
masculina uel feminina uel communia tam Graeca quam Latina in a
desinentia primae sunt declinationis exceptis illis quae
nascuntur a masculinis in ius terminantibus genetiuum, quae sunt
haec, una ulla nulla sola tota alia utra altera et quae ex his
componuntur; similiter et qua composita siqua nequa aliqua. Ea
enim genetiuum et datiuum masculinorum seruant suorum unde quidam
non ad significationem sed ad declinationem adtendentes
pronomina ea esse putauerunt.
Reliquit quae pars orationis? Verbum. Quale, id est cuius modi?
Indicatiui. Cuius formae? Perfectae, coniugationis tertiae,
significationis actiuae, numeri singularis, figurae compositae.
Ex quibus? Ex duobus integris re et liquit. Separatim tamen re
dici non potest: quod tamen quidam uolunt a retro uel rursus
esse. Quod si sit ex corrupto et integro inuenitur ea pars;
liquit enim perfectum est. Cuius temporis? Praeteriti. Quare
linquo liqui facit praeteritum? Quia n habentia ante eo uel quo
abiecta n faciunt praeteritum: linquo liqui uinco uici; similiter
ab eis composita deuinco deuici conuinco conuici relinquo
reliqui delinquo deliqui derelinquo dereliqui et producunt i
paenultimam in praeterito naturaliter. Declina uerbum. Relinquo
relinquis relinquit et cetera. Declina etiam passiuum. Indicatiuo
relinquor relinquebat relictus [p. 122 Passalacqua] sum uel fui
relictus eram uel fueram relinquar; imperatiuo relinquere.
relinquatur relinquamur relinquimini relinquantur. Futuro
relinquitor tu relinquitor ille relinquiminor relinquantur uel
relinquuntor; optatiuo utinam relinquerer relictus essem uel
fuissem relinquar, subiunctiuo cum relinquar relinquerer relictus
sim uel fuerim relictus essem uel fuissem relictus ero uel
fuero; infinita relinqui relictum esse uel fuisse relictum iri,
gerundia uel supina relinquendi relinquendo relinquendum relictum
relictu, participia actiua praesentis temporis relinquens futuri
relicturus, passiua praeteriti relictus futuri relinquendus,
nomen uerbale relictor et relictrix ipsa res relictio. Potest
tamen et relictus dici sed quartae declinationis. Hinc deriuatur
et reliquus reliqua reliquum et reliquiae quod poetae interposita
l relliquiae metri causa proferunt. Etiam delinquo
praeterlinquo; a deiinquo delictum pro peccatum quod delinquit
officium suum qui peccat.[p. 511 vol. III Keil]

‛Turnus ut infractos aduerso Marte Latinos’

Scande uersum. Turnusut infrac tosad uerso MarteLa tinos. Quot
habet caesuras iste uersus? Vnam semiquinariam, Turnus ut
infractus. Quot figurarum est? Decem. Quare? Quia habet duos
dactylos et tres spondeos. Tracta singulos pedes. Tumusut
dactylus et cetera. Quot partes orationis habet iste uersus? Sex,
Turnus ut infractos aduerso Marte Latinos. Quot nomina?
Quattuor, Turnus aduerso Marte Latinos. Quid aliud habet? Vnum
participium [p. 123 Passalacqua] infractos et unum aduerbium ut.

Turnus quae pars orationis? Nomen. Quale? Proprium. Cuius est
speciei? Vniuocum est. Significat enim nomen proprium regis
Rutulorum et appellatiuum piscis palustris. Fac ab eo quod est
Turnus deriuatiuum. Quomodo Saturnus Saturnius sic debet etiam
Turnus Turnius, patronymicum Turnides quomodo Priamus Priamides.
Quare secundae est declinationis Turnus Turni? In us correptam
desinentia propria secundae sunt declinationis excepto Venus
Veneris: praeterea Ligus Liguris quod potest et proprium esse et
gentile; et, si sit proprium, masculinum est solum, hic Ligus
huius Liguris, si gentile est inuenitur commune, hic et haec
Ligus Liguris. Quare Turnus Turne facit uocatiuum? Quia omnia in
us desinentia secundae in e faciunt uocatiuum exceptis propriis
quae i habent ante us, quae per apocopam proferunt uocatiuum, ut
Vergilius o Vergili pro Vergilie et Mercurius o Mercuri pro
Mercurie (ideoque accentus manet paenultimus quamuis breuis sit
paenultima syllaba. Ex quibus enim aliqua subtrahitur syllaba, si
integra manet illa in qua est accentus, integrum seruat etiam
accentum, ut hic et haec Arpinatis perfectum circumflexum habuit
paenultima syllaba quae mansit in concisione: dicimus enim hic et
haec Arpinas. Similiter si dicamus munit pro muniuit
circumflectitur uit quia integra dictione supra se habuit
circumilexum; sic etiam tuguri pro tugurii acutum debet habere)
et Terenti pro Terentie et Sallusti pro Sallustie. Euphoniae
tamen causa uel metri est quando nominatiuis utuntur pro
uocatiuis ut deus pro deae et fluuius pro fluuie ut Vergilius
‘corniger Hesperidum fluuius regnator aquarum’
et populus pro popule ut Lucanus [p. 512 vol. III Keil]
‘degener o populus’.
Vnum autem inuenitur appellatiuum solum quod et in i et in e
uocatiuum profert ut filius o fili et filie.
Vt quae pars orationis est? Aduerbium. Quid est aduerbium? Pars
orationis quae adiecta uerbo significationem eius explanat atque
[p. 124 Passalacqua] implet. Aduerbio quot accidunt? Tria species
significatio figura. Cuius est significationis? Hic temporalis,
accipitur enim pro postquam. Quando autem significat ἵνα Graecam
coniunctionem loco coniunctionis accipitur causalis. Est tamen
etiam similitudinis aduerbium; solet autem ei adici etiam i tam
coniunctionem significanti quam aduerbium. Adicitur ei etiam nam
et inuenitur optandi aduerbium, utinam. Igitur ut et uti
significat aduerbium quidem quando tempus uel similitudinem uel
qualitatem siue interrogationem, id est quando quomodo,
significat; quando uero ἵναuel ὅτι Graecam coniunctionem
significat, coniunctionis loco accipitur. Compositum autem ab
uti, utinam, aduerbium est optandi ut diximus. Praeterea utique
pro uidelicet adfirmandi est aduerbium. Quem habet accentum? Vt
et uti et utinam praepositiua grauantur per omnes syllabas,
subiunctiua autem generalem accentum seruant. Sciendum tamen quod
ut quoque inuenitur pro optatiuo aduerbio ut Terentius in
Phormione
‘ut illum di deaeque omnes perdant’.
Cum uel quoque compositum tam ut quam uti similitudinis aduerbium
faciunt uelut et ueluti ut Virgilius
‘ac ueluti magno in populo’.
Infractos quae pars orationis? Participium. Quid est participium?
Pars orationis partem capiens nominis partem uerbi. Cuius est
generis? Masculini, casus accusatiui, temporis praeteriti
significationis passiuae. Cuius est formae? Perfectae numeri
pluralis figurae compositae ex duobus integris. Et nota quod
inueniuntur saepe participia ex uerbis quae non ex duobus
integris componuntur, integra in utraque parte inuenta; ut
infringor ex integro est et corrupto, tamen infractus ex duobus
integris fit. Ideoque [p. 125 Passalacqua] possumus non a uerbis
ea declinata accipere sed magis a sese composita. Similiter
impingo impactus contingo contactus. Similiter perficio perfeci
deficio defeci conficio confeci. Nec mirum in uerbis uel
participiis hoc inueniri cum etiam in nominibus possunt
huiuscemodi compositiones esse; ut idem tam masculinum quam
neutrum ex duobus corruptis, eiusdem uero ex integro et corrupto
et [p. 513 vol. III Keil] contrario alteruter ex duobus integris,
alterutrius ex corrupto et integro. Declina actiuum. Indicatiuo
infringo infringebam infregi infregeram infringam; imperatiuo
infringe infringat infringamus infringite infringant, futuro
infringito tu infringito ille infringitote infringant uel
infringunto, optatiuo utinam infringerem infregissem infringam,
subiunctiuo cum infringam infringerem infregerim infregissem
infregero, infinito infringere infregisse infractum ire uel
infracturum esse. Gerundia uel participialia infringendi
infringendo infringendum infractum infractu. Participia ueniunt
ab actiuo praesentis infringens futuri infracturus. Declina
passiuum. Infringor infringebar infractus sunt uel fui infractus
eram uel fueram infringar, imperatiuo praesenti infringere
infringatur infringamur infringimini infringantur, futuro
infringitor tu infringitor ille infringiminor infringantur,
optatiuo utinam infringerer infractus essem uel fuissem
infringar, subiunctiuo cum infringar infringerer infractus sim
uel fuerim infractus essem uel fuissem infractus ero uel fuero,
infinito infringi infractum esse uel fuisse infractum iri. Nomen
uerbale infractor femininum infractrix ipsa res infractio
infractus et infractura. Ostendimus etiam saepe quod participia
actiua futuri temporis feminina etiam pre ipsa re accipiuntur, ut
pictura usura natura iunctura: sic etiam fractura. Rarissime in
or rerum nomina inueniuntur ex quibus magis uerba nascuntur non
ex uerbis nomina ut a labor laboro color coloro amor amo honor
[p. 126 Passalacqua] honoro. Dic alia composita. Confringo
perfringo defringo suffringo effringo. Cur frange fregi facit? In
go desinentia r antecedente si sint simplicia praeteritum in si
faciunt, ut mergo mersi spargo sparsi, alia uero in xi, ut pingo
pinxi tingo tinxi rego rexi: unde ex eo composita pergo perrexi
surgo surrexi exceptis lego legi et ex eo compositis quando
eandem significationem seruant, ut relego relegi perlege perlegi;
mutata autem significatione in xi, ut diligo dilexi intellego
intellexi neglego neglexi. Excipitur similiter frango fregi pango
pegi uel pepigi ex quo impingo impegi; excipitur etiam tango
tetigi et pungo pupugi uel punxi et ago egi et ex eis compositis.
Cur infractus? Quia omnia in gi uel xi praeteritum perfectum
facientia per ctus faciunt participium: legi lectus dixi dictus
tetigi tactus sanxi sanctus. Exipiuntur flexi flexus fluxi
fluxus.

Aduerso quae pars orationis? Nomen hic quia caret tempore unde
licet etiam comparatiuum eius facere aduersior et superlatiuum
[p. 514 vol. III Keil] aduersissimus. Quale est hoc nomen?
Appellatiuum. Cuius speciei? Adiectiuae qualitatis est et mobile
et deriuatiuum a participio, id est participiale. Fac ab eo aliud
deriuatiuum. Aduersarius aduersaria aduersarium. Declina uerbum.
Aduerto aduertis aduertit et cetera. Dic eius frequentatiuum.
Aduersor aduersaris quod ab actiuo factum est deponens quamuis
aduerto et aduertor aliam significationem habeant. Scis autem
quod omnia frequentatiua primae sunt [p. 127 Passalacqua]
coniugationis et plerumque a participio praeteriti solent fieri,
uersus uerso aduersus aduersor aduersaris exceptis in go uel in
sco desinentibus. Illa enim a praesenti faciunt frequentatiua, ut
ago agito et lego legito et scisco sciscito et nosco noscito.
Video enim uisis et lacesso lacessis et arcesso arcessis non
primae sed tertiae coniugationis inueniuntur. Frequentatiua
primae sunt coniugationis et inchoatiua tertiae, meditatiua
quartae. Dic compositum aliud ab eo quod est uerto. Aduerto
conuerto euerto subuerto animaduerto praeuerto reuerto (paene cum
omnibus praepositionibus indubitabilibus inuenitur) circumuerto
anteuerto. Et notandum quod aduerbia quoque inueniuntur non solum
obliquis casibus nominum masculinorum uel femininorum sed etiam
ipsi nominatiuo similia ut aduersus, quod quidam, quia accusatiuo
coniungitur, magis praepositionem existimauerunt. Versus quoque
suppositum localibus nominibus aduerbium esse inuenitur, ut
Italiam uersus Galliam uersus Hispaniam uersus Siciliam uersus
Graeciam uersus. Sallustius tamen etiam praepositionem ei
anteposuit in Catilinario ‘in Galliam uersus’; exaduersum quoque
compositum ut Terentius in Phormione
‘exaduersum tonstrina erat quaedam’.
A deuerto fit deriuatiuum deuerticulum: Terentius
‘postquam ad ipsum ueni deuerticulum’.
Deversorium quoque dicitur locus in quo devertimus. Versus quoque
litterarum ordinatio inde dicitur vel quod vertimus stilum a
fine ad initium [vel ab initio ad finem] vel quod antiqui a
dextera parte in sinistram et a sinistra in dexteram scribebant.
Vertigo quoque et vertex a verto verbo fiunt et Vertumnus deus et
Verticordia [compositum] dea.
Marte quae pars orationis? Nomen. Quale? Proprium. Cuius speciei?
Primitiuae. Fac ab eo deriuatiuum. Martius Martia Martium; etiam
solemus et Martiaticus Martiatica Martiaticum dicere, unde
stipendia militum [p. 515 vol. III Keil] Martiatica dicuntur.
Inde deriuatur etiam Mauors ex quo Mauortius. Dicitur tamen
Maspiter quasi Martis [p. 128 Passalacqua]pater quomodo Diespiter
hoc est diei pater Iuppiter. Hic et haec Martialis et hoc
Martiale: potest tamen et proprium esse Martialis. Quid interest
inter proprium Martialis et appellatiuum? Quod, si proprium sit,
masculinum est et ablatiuum in e terminat, si autem appellatiuum
sit, commune est et ablatiuum in i terminat quomodo Iuuenalis
Felix. Cur Mars Martis? Quia in ls uel ns uel rs desinentia
interposita ti faciunt genetiuum, ut puls pultis ars artis mons
montis, exceptis differentiae causa frons, quando folium
significat, frondis (frons enim capitis frontis) et lens, quando
pullos pediculorum significat, lendis, quando autem significat
legumen lens lentis. Praeterea glans glandis cuius quidam
nominatiuum et genetiuum similem esse uoluerunt. Libripens
quoque, quia a pendo uerbo componitur, consonantem uerbi seruauit
libri pendis. Praeterea a corde composita d habent in genetiuo
secundum genetiuum simplicis, concors concordis discors discordis
uecors uecordis.

Latinos quae pars orationis? Nomen. Quale? Deriuatiuum generis
masculini numeri singularis figurae simplicis. Cuius speciei?
Deriuatiuae, potest tamen esse et proprium regis soceri Aeneae et
gentile a Latio Latinus et possessiuum Latinus ager. Latium
autem uel a latendo uel a latitudine est nominatum. A Latino
latinitas, a Latio deriuatur etiam Latius et Latiaris. Fac
compositum. Latinigena, quomodo Troiugena Graiugena, sed in eis
geminatio i mutauit sequentem i in u alternitatis causa pro
Troiigena et Graiigena Troiugena et Graiugena faciens. [p. 519
vol. III Keil]

