digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

Scholia in orationes Ciceronis Gronouiana codicis Voss. lat. Q
138



Correzione linguistica: Stefano Rozzi

Codifica XML: Nadia Rosso

2016 digilibLT, Vercelli

Fonte: Ciceronis Orationum Scholiastae. Asconius, Scholia
Bobiensia, Scholia Pseudasconii Sangallensia, Scholia
Cluniacensia et Recentiora Ambrosiana ac Vaticana, Scholia
Lugdunensia sive Gronoviana et Eorum Excerpta Lugdunensia,
recensuit Th. Stangl, Hildesheim 1964, pp. 281-351
(Reprografischer Nachdruck der Ausgabe Wien 1912).

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 < IN CATILINAM LIB. I.>  

9. {%Hic, hic sunt nostro in numero%}. Id est in curia.

<LIB. I FINIT.>

 <INCIPIT> II.  

2. {%Afflictus%} ponebatur aliquando pro "flatu fulminis tactus";
{%profligatus%} "subversus".

5. {%Decoctores%} sunt qui simulata paupertate partem debiti
solvunt et in totum acceptilatione per fraudem deliberantur et
infames efficiuntur; ideo decoctores, quod summam debiti
decoquunt; aurum enim cum coquitur, minuitur; ergo quasi
decoquitur debitum negatione debitoris.

7. {%Nepa%} dicitur scorpius qui facit filios ducentos: qui omnes
se consumunt, et unus remanet. Propterea qui res suas devorat
nepos dicitur.

11. Fugit ad translationem bonam.

{%Quae resecanda erunt non patiar ad perniciem civitatis
manere%}. Vulnus enim humore intra se collecto si non secatum
fuerit, asperius efficitur et semper manat sine curatione.

12. {%At etiam sunt qui dicant%}. Vides quia minatur populo et,
quasi de aliis dicens, populum accusat.

{%Si verbo assequi possem%}. Id est si uno verbo possem aliquem
ad exilium pellere.

{%Qui hesterno die%}. Vides quia contra invidiam descendit et
purgat se, ne videatur expulisse.

13. {%Quaesivi a Catilina%}. Quasi non imperio egerit.

{%An notturno conventu apud Marcum Laecam%}. ...

15. {%Est mihi tanti, Quirites%}. Proverbium translatum est ab
emptione. {%Est mihi tanti%}. Hoc proverbium: tanti pretii est.

{%Invidiae meae levandae causa%}. Quia contra invidiam loquitur,
ergo et hîc invidia est, si merebatur occidi.

16. {%Quamquam isti qui Catilinam Massiliam%}. Massilienses
decreverant ut, quicumque coniuratione damnatus esset,
expelleretur moenibus ipsorum, nullum susciperent ad exilium,
aut, si vellet ire, occideretur apud Massilienses. Ideo ergo
dixit: {%non tam hoc queruntur quam verentur%}. Alii simpliciter
exponunt: "timent" inquit "ne magis vadat ad exilium quam ad
castra neve gravatus a consule mutaverit propositum et ad exilium
vadat, non ad bellum".

17. {%Sed cur tam diu de uno hoste loquimur%}? Vsque ad istum
locum purgatio fuit invidiae. Modo vult suspectos facere eos qui
defendunt Catilinam, et vitia sociorum Catilinae per genera
enumerat, ut quicumque male locutus fuerit cognoscatur. Ac de
sociorum generibus Catilinae vult distribuere, ut illi qui
iniciunt invidiam cognoscantur ab omnibus. Etiam genera dicit
omnium <vitiorum>.

{%Si ullo modo fieri posset%}. Quasi: non potest fieri ut
corrigantur.

{%Vlcisci%}. Punire, persegui.

18. {%Vnum genus eorum est%}. Vide quomodo facit divisionem.
Dicit genera vitiorum et statim infert remedium, quomodo dixit:
{%quos quidem ego, si ullo modo fieri posset, non tam ulcisci
studeo quam sanare%}. Et iterum: {%deinde singulis medicinam
consilii atque orationis meae, si quam potero, adferam%}. Vides
ergo quia non omnia vitia capiunt remedia. Nam sex sunt genera
vitiorum: tria cum remedio, tria sine remedio. Vt dixi, in
suspicionem adducit eos qui dicebant expulsum esse Catilinam, et
dividit per genera vitiorum totum exercitum Catilinae, ut
quicumque locutus fuerit intellegatur vitio suo loqui.

His ergo pudorem inponit.

{%Quarum amore adducti%}. Vt puta, si quis dixerit: Ego vendo ...

21. {%Infitiatores lenti%} sunt qui non semel negant debitum, sed
paulatim differendo ad novissimum pernegant.

22. <Ante> {%lucana cena%} quae prope diem finitur.

23. . . . {%Volunt%}. Non iam ad pueros dicit, sed ad amatores
ipsorum.

{%Miseri%}. Amatores dixit, quia amator miserum se dicit, cum
potestatem non habeat.

24. {%Cohors praetoria%}. Praetoria cohors dicitur quae circa
praetorem facit. Dixit genera et ostendit unde vel ex quibus
constat exercitus Catilinae. Iam id laborat, ne timeat bellum
populus R., ut desperent aliquid a Catilina fieri posse; nam si
desperaverit, nemo se iungit.

{%Instruite%}. Ironia.

{%Respondebunt%}. Comparabuntur. Virgilius: {%respondet Cnosia
tellus%}. "Interficiam illum, et in locis silvestribus iacebit
quasi latro".

{%Omissis his rebus quibus nos suppeditamur%}. Confert causas et
ex his ipsis ostendit facile Catilinam perititi posse.

25. {%Ex hac enim parte pudor pugnat%}. Quomodo ergo fieri pótest
ut Catilina vincat?

{%Petulantia%}. {%Petulans%} est ex animo, ex moribus, inpudicus
ex corpore.

26. {%Quae cum ita sint, Quirites, vos quemadmodum%}. Dat illis
sine metu sollicitudinem, tantum ut diligentes illos faciat.

{%Mihi ut huic urbi%}. Orde iste est: mihi consultum atque
provisum est ut huic urbi satis esset praesidii.

{%Excursionibus%}. {%Excursio%} dicitur praedatio hostium, quando
equites invadunt possessiones et faciunt praedas et fugiunt.

{%Quam pars patriciorum%}. Odit ergo patricios et nobiles plebis,
ut placeat populo

27. {%Nunc illos qui in urbe remanserunt... si cui solutior visa
est%}. Vide: cum illis minatur, populo minatur.

{%Conivere%}. Concedere.

29. {%Quae quidem ego%}. Quasi non ipse praestiterit, sed dii
inmortales. Et tale facit beneficium suum quod soli potuerint dii
praestare.

LIB. II FINIT.

 INCIPIT III.  

 ARGUMENTUM.  

Deprehensi sunt coniurati ad pontem Mulvium, deducti ad senatum.
Vulturcius cum litteris et Galli sollicitati ad hoc bellum, qui
tunc forte legati venerant Romam, deprehensi sunt. Omnia
celebrata sunt in senatu, purgatus est ipse Cicero. Novimus enim
quia propter invidiam sedandam processit ad populum et allocutus
est: iam ergo purgatus est, iam non timet. Narrat modo populo
quid actum sit in senatu vel insultat. Tantum in hac [in hac]
oratione brachylogia hac arte utitur: quid actum sit in senatu
narrat.

1. Rem p., {%Quirites, vitamque omnium vestrum%}. Auget
beneficium ea arte qua exposui superius: quasi deorum tantum hoc
beneficium dicatur. Post deos se ipsum posuit.

{%Periculis meis%}. Non Antonii.

2. {%Et si non minus nobis iucundi%} ...

6. Septem sunt vigiliae noctis: crepusculum fax concubium
intempesta gallicinium conticinium aurora. Crepusculum circa
horam undecimam quando claudunt opera; fax quando accenduntur
lumina; concubium quando dormit<um it> ur; intempesta quando alta
nox est; gallicinium quando pulli cantant; <conticinium quando
omnes silent> ; aurora prope lucem.

14. ... {%Qui sibi procurationem incendendae urbis
depoposcerat%}. Damnavit tantos senatus: detrahet senatus
invidiam. Ne crudele senatus videatur, dicit:

{%Lenitate senatus%}. Fuisse clementem.

15. {%Atque etiam supplicatio diis inmortalibus%}. Antea
supplicatio dabatur bis qui in bello fortiter fecissent, ut quasi
rem p. vindicassent. Ciceroni decreta est supplicatio inde quod
quasi in coniuratorum arma sit versatus lege bellorum et decreta
est quod rem p. conservasset, cum aliis decerneretur quod rem p.
bene gesserint. {%Supplicatio%} inquit {%diis inmortalibus
decreta est pro singulari eorum merito meo nomine%}, id est in
senatu causa mei diis inmortalibus actae sunt gratiae.

{%Nam Publius Lentulus%}. Iam dixerat superius: {%cum se praetura
abdicasset, in custodiam traderetur%}. Timet invidiam Lentuli
praetoris, quia dicebatur Lentulus nobilis praetor.

{%Vt quae religio G. Mario%}. Novimus quia in primo dixit:
{%Servilium praetorem mors ac rei p. poena remorata est%}? Ipsum
dicit Gaium Servilium Glauciam: qui dictus est, quoniam a Mario
occisus est in praetura.

{%Vt quae religio%}. Id est ut, quomodo Marius non dubitavit
praetorem etiam sine decreto senatus occidere, sic nos praetura
deposita et facto decreto non dubitemus punire privatum.

{%Ea nos religione liberaremur%}. Id est ea nos dubitatione
liberaremur, ne diceremur praetorem et sine decreto punisse: quod
fecit Marius, nos non fecimus.

16. {%Somnum%}. Alii {%somnium%}, alii {%somnum%} habent.
Vtrumque exponitur. Si somnum, segnitiem, quia amabat dormire:
"praeter consuetudinem" inquit "proxima nocte vigilaverat". Si
{%somnium%}, vanam spem de fatis Sibullinis, quod dicebat se fore
dominum Romae.

{%Nec Lucii Cassi adipes%}. Quia crassus, inquit, erat.

{%Poterat [et] audebat: consilio neque lingua neque manus
deerat%}. Quae nunc illo absente gesta sunt; quia, si ille
praesens fuisset, non ita gererentur.

18. {%Quamquam haec omnia, Quirites%}. Illa arte qua solet dare
numinibus quod ipse praestitit. Vt deorum immortalium consilio
gesta esse videantur: prima coniectura quia tantas rea humanum
consilium non caperet; alia coniectura ex ostentis ipsis et ex
portentis.

{%Ab occidente faces%}. De parte Galliae, quia excitati erant
Allobroges.

19. {%Cotta et Torquato consulibus%}. Percussum fuerat crebris
fulminibus Capitolium. Illic Iovis statua sic turbine depulsa
est, ut caput perderet et mergeretur in medio Tiberi. Tunc
haruspex quidam, cum sacerdotes sequerentur vestigia fulminis et
caput deiectum quaererent nec invenirent, hasta pulsum locum
invenit et dixit "Ecce caput" et levavit de hasta. Capite Iovis
re vera periclitari caput imperii significabat; nam eodem
auspicio constitutum imperium fuerat. Tunc placuit, quia quos
aspicit felices facit (ut Virgilius {%Aspice nos, hoc tantum!%}),
contra orientem ponerent statuam et contra forum curiamque, ut
orientem aspiceret.

{%Legum aera liquefacta%}. Etiam leges liquefactae fuerant illis
fulminibus.

{%Statuae veterum hominum deiectae%}. Quod significabat
nobilitatis dedecus futurum propter Lentulum et Catilinam.

{%Suo numine prope fata ipsa flexissent%}. Tria sunt genera
fatorum: unum est inmobile, alterum quod potest differri, tertium
est quod flectitur. Inmobile genus fatorum: {%Stat sua cuique
dies: omniaque orta occidunt%}. Differuntur fata: {%atque
instantibus eripe fatis; decemque alios superesse annos%}.
Flectuntur autem fata quando grave aliquid est et leve fit;
quemadmodum inminebat Troianis ut satis {€dif€}fiderent fatis, et
tamen flexum est fatum.

20. {%Simulacrum maius et in excelso collocare%}. Quia quos
aspicit Iuppiter, beatos facit, {%ut Aspice nos, hoc tantum!%}

24. {%Superavit postea Cinna cum Mario%}. Sulpicius tulit legem
ut tolleretur Mithridatica provincia Sullae et daretur Mario.
Iratus Sulla adduxit exercitum, occidit Sulpicium. Marius latuit
in Minturnensibus paludibus. Inde reperta illi navis est, et
fugit ad Africam: illic latuit. Fecit Sulla duos consules Cinnam
et Octavium. Iure iurando astrinxit eos ut nullus contra acta
Sullana faceret, discessit. Coepit Cinna de libertinorum
suffragiis agere, Octavium cum senatu contra ipsum habuit: ortum
est bellum civile. Expulit Octavius Cinnam: expulsus corrupit
milites, pretio collegit exercitum. Misit ad Marium in Africa:
composuit legiones solutis ergastulis et venit. Tunc occisus est
Octavius et occisus Antonius orator Crassi Catuli, ipsa lumina
civitatis. Nuntiatum est Sullae: adduxit exercitum et iterum
ultus est mortem nobilium. Ille delevit partes Marianas. Tunc
Marius moritur sua sponte. Post Sullae autem interitum facti sunt
duo consules Catulus et Lepidus. Lepidus volebat infringere acta
Sullana, Catulus defendebat: orta sunt bella civilia. Primum
bellum ergo civile fuit inter Sullam et Sulpicium, secundum
bellum inter Octavium et Cinnam, tertium inter Cinnam et Marium,
quartum inter Sullam et Marianos, quintum bellum inter Lepidum et
Catulum. Vt ergo gravius hoc bellum ostendat civile, enumerat
omnes qui bella gesserunt civilia.

{%Octavius expulit%}. Cinnam collegam dicit.

{%Clarissimis viris%}. Ipso Octavio, Antonio et Crassis.

26. {%Nihil me mutum potest delectare%}. Id est statua vel imago.

{%Vnoque tempore%}. Quomodo se iungit cum Pompeio. Pompeium dicit
et praetulit se Pompeio, quia plus praestitit.

FINIT LIB. III

 INCIPIT IIII  

 <ARGUMENTUM.>  

Hoc libro de poena coniuratorum agitur. Et ausi sunt plerique
commentatores negotialem dicere. Vbi enim de qualitate poenarum
quaeritur, negotialis status est, sed accidens cum ... Melius est
ut dicas demonstrationem esse. Status enim negotialis est, ubi
intentio et depulsio est. Nihil est tale: quomodo potest esse
negotialis? Magis demonstrationis partem esse scilicet orationem
debemus dicere. Secunda denique Actio secundi diei Actio est. Nam
cum relatum esset ad senatum ante et more maiorum interrogati
essent sententias consules designati, prior interrogatus est
Silanus consul designatus: morte multavit coniuratos.
Interrogatus post eum Caesar dissuasit. Necdum Caesaris
sententiam solvit Cicero; nam postea Cato solvit sententiam
Caesaris. Sed Cicero ante rettulit, et sic auctoritas crevit
Catonis post Ciceronis relationem. Denique consul non debet
referre nisi quod "rei deprehensi sunt: poenam statuite. Duae
dictae sententiae sunt: poenam eligite".

Sed laborat orator occidendos esse quantum potest, et suadet
aliud agendo quantum potest. Laudando vituperat eius sententiam.
Sed quoniam illa sententia crudelior est, morte multari, laborat
estendere crudeliorem esse sententiam Caesaris quam Silani.
Deinde plerique timebant ad gratiam Ciceronis iudicare, ne ipsis
negotium fieret, quia contra leges occidebantur rei; lex enim
vetabat Sempronia. Timebat ergo ne ad gratiam suam non
damnarentur. Dicebant enim: "quam necessitatem habet Cicero? quid
est hoc? si non occiderit, periculosum est civitati: si
occiderit, contra leges facit". Ergo omnes sive partendo Ciceroni
parcebant coniuratis sive vituperando crudeliorem sententiam
parcebant coniuratis. Debet ergo orator ostendere se securum esse
adversus omne periculum: ne contra gratiam ipsius parcant et
illam lenem sententiam, quae morte multavit.

1. {%Video%}, P. C. Stabant omnes et adtendebant Ciceronem, quid
diceret.

{%Ora%}. Sed forte non intenti.

{%Atque oculos esse conversos%}. Quid ait Virgilius? {%Intentique
ora tenebant%}.

{%Verum, si id depulsum sit%}. Bene dubitabat, quia adhuc vivunt.

{%De meo periculo%}. Si quod mihi inminebit post eorum interitum.

2. {%Ego sum%}, P. C. Meriti sui gratiam quaerit: enumerat quos
in consulatu labores rei p. causa susceperit.

{%Ego sum, P. C., cui non forum%}. Quod dixit circumstari
tribunal praetoris urbani.

{%Non campus%}. Proximis comitiis.

{%Non curia%}. Quid est curia? {%Summum auxilium omnium
gentium%}.

{%[Hic, hic sunt nostro in numero. Id est in curia.]%}

{%Vacua mortis%}. Si ergo mortem meam petiverunt, debent mori.

{%Multa tacui%}. Ostendit quia plus merentur quam quod victi
sunt: quia et ipsi voluerunt occidere cives Romanos.

{%Ex caede miserrima%}. Propter virginem Vestalem quam corruperat
aliquando.

{%Inductus a vatibus%}. Noluit dicere "a libris Sibullinis", sed
vatum insaniam posuit.

3. {%Quare, P. C., consulite vobis%}...

{%Deinde, si quid obtigerit%}. Quomodo ostendit mortem non esse
poenam, non esse crudelem? Quemadmodum evicit unam esse crudelem
sententiam Caesaris.

{%Stat in conspectu%}. Stabant omnes ante oculos ipsius et
flebant:gener Piso, frater Quintus Cicero, Terentia uxor, filia
Tullia, filius Cicero.

4. {%Quare, P. C., incumbite%}. Translatio gubernatorum.

{%Non Tiberius Gracchus%}. Nomina illorum qui iure occisi sunt.

5. {%Vos iam multis iudiciis%}. Iam, ut ostendat non restare nisi
solam poenam.

6. {%Nunc quidquid est%}. Ostendit periculum: ergo cito occidendi
sunt. Vide ille quid dixerat? dividendos esse per municipia.
Vult latenter figuris ostendere quia ubique sunt coniurati, et
cum illis miscere et perdere illos. Ostendet crudeliorem
sententiam Caesaris: {%ceterorumque suppliciorum omnes
acerbitates amplectitur%}.

7. {%Alter eos%}. Iterum ad Silanum redit, quia dicebatur "Cives
Romani sunt; <iniussu> non licet occidi populi Romani,
quemadmodum suasit occidendos esse".

{%Alter intellegit mortem%}. Disputatum est "mortem ab dis non
esse". Vides ergo quia mors malum non est, nec crudelis sententia
est Silani. Adprobavit non esse crudelem.

{%Municipiis dispertiri iubet%}. Vt unus illic daretur, alter
illic. Et cupiditate suadendi raptus est orator et ait:

{%Habere videtur ista res iniquitatem%}. Sensit quia raptus est
et palam videtur de morte suadere: quod non debet facere, ne
propositum ipsius intellegatur, et ait:

{%Decernatur tamen, si placet%}. Quemadmodum occurrit ne
crudeliter agere videatur, ne intellegatur oratoria astutia?
Ostendet custodiam; et vide quot genera poenarum dat in una
sententia. Vt mitior videatur illa esse sententia, ostendet quia
mors beneficium est damnatis.

8. {%Multas uno dolore%}. Quemadmodum reprehendit eius
sententiam.

{%Itaque si esset etiam apud inferos aliqua formido%}. Ergo
formidinis causa compositum est hoc, ceterum fides nulla est. Si
hoc ergo est more, non est timenda. Ostendit quia non vera est,
dum ostendit populo se placuisse.

9. {%Quae inquit popularis habetur%}. Et ostendet quia ipsa
melior est sententia:

{%Fortasse minus erunt hoc auctore et cognitore huius sententiae
populares impetus pertimescendi%}. "Nam si non occidantur, non
sic timeam seditionem popularem. Si autem occidantur, male mihi
contrahitur."

{%Sed tamen%} inquit {%meorum periculorum rationes utilitas rei
p. vincat%}. Quemadmodum vituperat et ostendit magie sibi esse
pertimescendum si occidantur, tamen occidi debere? {%Nam utilitas
inquit rei p. ratione<s> m<eorum> periculorum vincat%}.

10. {%Lege Sempronia%} iniussu popoli non licebat quaeri de
capite civis Romani. Quintus Metellus, in quem postea dixit (et
est Metelliana oratio), superiore die, cum deprehensi essent
coniurati et adducti, omnia decrevit de coniuratis. Laudavit
Ciceronem, cetera perfecit, quae deberet facere summus orator.
Venit ut sententiam diceret de civibus Romanis, et noluit venire
ad senatum et coepit velle inimicis Ciceronis favere, quasi pro
civibus Romanis. Hunc infamat laudando Caesarem: "Eroe" inquit
"Caesar vere popularis, videlicet qui sic fecit pro populo, ut
consuleret saluti populi R." Quid est "popularis"? Saluti populi
R. consulentem accipimus. nec popularem seditiosum, sed popularem
populo consentientem.

{%Non neminem%}. Quintum Metellum dicit: obliquat illum.

{%Is et nudius tertius cives Romanos dedit%}. Ad invidiam
coniuratos "cives Romanos" modo dicit. Vult ostendere quia et G.
Caesar contra legem Semproniam facit. Quamquam enim non
occidebat, tamen sententiam dicit de capite civium Romanorum.
Vult ostendere et Silani sententiam et Caesaris capite punire;
sed Caesaris sententia iniussu populi condemnat cives Romanos.
Laudat ergo Caesarem et ostendit ipsum contra leges esse.

{%Illum latorem%}. Scilicet G. Gracchum. Vult ostendere more
maiorum licere occidi. Ecce ubi ostendit quia popularis fuerat
etiam Lentulus, non dicit eum "popularem", sed dicit "prodigum",
quasi corruptorem populi.

11. {%Dederitis mihi comitem populo carum%}. Quia putabatur
Silani sententia crudelis et ideo timebat senatus quod videretur
crudelis, promittit illis invidiam immanitate exuperari scelerum;
ponit quae poterant evenire:

{%Cerno animo sepulta in patria m%}. Quia dixit '{%sepulta%}:'
'{%insepultos acervos civium%}'.

12. {%Purpuratum%}. Purpurati dicuntur satellites maiores circa
tyrannum: qui sunt eodem loco quo tyranni, ad pellendum, forte si
quis voluisset occidere.

{%Purpuratum esse huic Gabinium%}. Id est satellitem.

{%Misera atque miseranda%}. Multa sunt misera, sed non sunt
miseranda. Vt si torqueatur homicida, miser est quidem, sed non
est miserandus; innocens si torqueatur, et miser est et
miserandus.

13. {%Nisi vero L. Caesar%}. Flaccus occisus est cum liberis;
huius nepos fuerat L. Caesar, [nepos Flacci] cuius soror nupta
fuerat Lentulo. L. Caesar iratus in senatu: "Ecce" dixit "qui
vivit et habet sororem meam in matrimonio! Avus meus iussu
consulis occisus est, et iste vivit?" Avus: Fulvius Flaccus.

{%Sororis suae%}. Vxoris Lentuli.

{%Avum suum%}. Flaccum.

{%Iussu consulis%}. Opimi.

{%Legatum missum%}. De Aventino in Capitolium.

{%Largitionis voluntas%}. Propter leges agrarias.

14. {%Vt habeam praesidii%}. Antiqua locutio; modo dicimus
{%timeo ne moriar%}; apud antiquos sic legebatur {%timeo ut
vivam%}, id est {%timeo ne non vivam, ne non habeam praesidium;
veremur ut habeat praesidium%}.

15. Scribae ad aerarium. Ipso die convenerunt ad aerarium
scribae, ut sortirentur officia: qui scriba esset consulis, qui
tribuni pl. Viderunt coniuratos adduci ad senatum; demiserunt
sortem et omnes promiserunt praesidium.

{%Ad aerarium%}. Quia in aerarium solebant sortiri.

17. {%Lenonem inquit Lentuli%}. "Lenonem" inquit "suum Lentulus
misit". Noluit dicere hominem: inposuit illi nomen turpe, lenonem
quendam, ut ostendat non posse a tali populum corrumpi.

{%Sellae atque operis%}. Bene locum paupertatis descripsit.

18. {%Quae cum ita sint, patres conscripti%}. Iam hic cohortatio
est paene ad occidendos.

{%Hodierno die%}. Vt ostendat non posse differri.

21. {%Superior Africanus%} bello Punico secundo revocavit
Hannibalem. Sequens Africanus Carthaginem Numantiamque delevit.
Paulus Macedoniam et regem Persam, Marius Teutonas et Cimbros,
Pompeius mundi fines virtute subegit: nunc Cicero praefert se
omnibus meliorem.

FINIT LIBER IIII.

 INCIPIT PRO LIGARIO.  

 <ARGUMENTUM.>  

Quintus Ligarius, legatus cum Considio fuisset profectus <ad>
Africam, ita administravit ut, cum Considius ad consulatus
petitionem vellet venire Romam, pro se Ligarium faceret. Coepit
Ligarius Africam tenere legati iure, discedente Considio. Interea
evenere bella civilia inter Pompeium et Caesarem. Fratres
Ligarii cum Caesare senserant. Senatus iussit in sortem mitti
nomina senatorum, ut imperatores novi mitterentur ad tenendas
provincias. Africa evenit Tuberoni. Rumor pervenit ad Africam iam
bella geri Pompeiana. Africa studio ferebatur in Pompeium,
quaerebat ducem. Quodam tempore Varus in Africam praetor fuerat.
Sic placuerat Afris ut, cum se optulisset, statim fieret
imperator in Africa contra Caesarem. Navigavit Tubero cum Pausa
patre. Cum venissent ad Africani, pro Pompeio mandavit illis
Varus: "Decedite; iam ego teneo Africani: Pompeianis commissa
est." Interea, sicut dixit Livius, oppressus est Tubero et Pansa;
fugerunt ad Pompeium, cum quererentur. Inter has mores
supervenit Curio ad Africam. Victus est a Iuba rege Curio.
Mandavit Varus ad Pompeium: "Scias Curionem ducem occisum esse in
Africani: tua est provincia." Gratulatus Pompeius vocavit
Tuberonem et Pansam: "Quid querimini?" inquit "et illi nostri
sunt: pro nobis dimicarunt, non possum vos vindicare." Occisus
postea Pompeius. Perseveravit in armis sola Africa. Ibi
periclitatus usque ad extremum Caesar. Vnde oderat eos vel maxime
qui in Africam fuerant, quia iam non pro Pompeio pugnabant, sed
pertinacia. Vnde inexorabilis vel maxime fuerat his qui in Africa
contra Caesarem <arma> susceperant. Victus est in Africa postea
Iuba rex, occisus est Petreius, occisus Cato, occisus Scipio.
Occisis partibus in Africa Ligarius latuit; semper quaerebat
illum ad interitum Caesar eo tempore quo dedit indulgentiam
Marcello vel maxime inimico. Spem coeperunt fratres Ligarii posse
habere collecta multitudine populi. Postquam ignovit Marcello in
senatu, coepit quasi populus R. pro Ligario petere. Stetit
Caesar dubius. Cum vellet paene ignoscere, surrexit Tubero, cui
iam indulgentiam dederat, et dixit: "in Africani fuit." Scit enim
quia eos maxime execrabatur qui in Africa fuerunt. Accusat modo
Tubero vel Pausa pater eius: accusant Ligarium, quod in Africa
fuit. Adest illi Cicero.

Status venialis per casum, per inprudentiam et per necessitatem:
omni igitur a parte consistit. Narrationem probamus. Genus causae
admirabile: quod iste odit reum, quod odiosa persona est
Caesari. In ista oratione per hironiam esse principia
intellegamus.

{%Novum crimen%}. Per irrisionem. Lapsa est admirabilitas:
"magnum crimen adfero: quia in Africa Ligarius fuit". Quia oderat
locum Caesar, ideo ergo ille odium obiecit Caesari Africae.

{%Propinquus meus%}. Dicebatur enim Tubero sororem Ciceronis
duxisse uxorem.

{%Idque Gaius Pansa%}. Irridet patrem etiam.

{%Ingenio praestanti fretus fortasse%}. Quia ipse Pansa voluerat
Africam tenere. G. Pansa non ausus esset hoc dicere nisi fretus
familiaritate. Nam si crimen esset tenere Africam, ipse crimen de
se intellegeret. Pansa enim ad Africani optinendam cum filio
venerat.

{%Quo me vertam%}? Totum irridet.

{%Cum meus necessarius%}. "Consilium habuimus negandi. Fecit
Tubero ut non habeamus integrum consilium; id quod cogitavimus
fecit ne iam sit integrum." Totum irridet.

{%Omissaque controversia%}. Esce venialis oratio.

{%Qua plurimi sunt conservati%}. Tangit ipsum Tuberonem et patrem
ipsius, lei. qui indulgentiam meruerunt.

2. {%Quintus enim Ligarius%}. Dixit principia. Narratio incipit
per inprudentiam; nam partibus inprudentiae utitur ad venialem.

{%Decedens Considius%}. Ad consulatus petitionem.

3. {%Bellum subito exarsit%}. Pompei et Caesaris. "Quare non hoc
facto statim venit et iunxit se fratribus?" {%Quod qui erant in
Africa antea audierunt geri quam parari%}. Ergo iam non poterant.

4. {%Non modo nullum ad bellum%}. Pacis enim tempore profectus
est.

Nam {%profectio voluntatem habuit%}. Venialis per casum et per
necessitatem.

5. {%An ille si potuisset%}? ...

6. {%Cuius ego causam animadverte qua fide%}. Omne leve peccatum
vel magnum paene innocentiae personam sumit comparatione peioris.
Puta, homicida est; compara illi parricidam, et innocens
invenitur. Voluntate ipse Cicero arma suscepit et voluntate
pugnavit; et defendendo Ligarium non voluntate pugnasse: cum
illum sic defendit, se prodidit. Damnat enim eos qui voluntate
sumpserunt. Ergo si hi qui voluntate sumpserunt arma absoluti
sunt, ille qui necessitate oppressus est damnari debet?

7. {%Suscepto bello%}. Ista confessio Ciceronis defensio est
Ligarii.

{%Qui cum hoc sciret%}. Quia voluntate ad arma venissem.

{%Vt essem idem qui fuissem%}. Iussit enim illum etiam
imperatorio iure tenere Italiam dictatorio iure.

{%Hunc nuntium%}. Inter {%nuntia%} et {%nuntium%} multum
interest: {%nuntius%} est qui nuntiat; {%nuntia%} sunt quae
nuntiantur, neutro genere. Sed hîc pro neutro masculinum posuit.
Nam si de re dicit quae nuntiata est, non de persona quae
nuntiavit, {%hunc nuntium%} inquit {%audivi%}; non {%hunc
nuntium%}, sed {%hoc nuntium%} dicere debuit, quia de re dicit.

8. {%De Ligario autem audeo%}. Quia non voluntate suscepit arma.

9. {%Quid enim, Tubero, tuus ille%}? Quemadmodum arguit pudorem
eius.

{%Commoveri videtur%}. Erubuit Tubero.

10. {%Atque in hac causa nonnihil equidem,Tubero%}. Quod non
intellexit non stare controversiam.

{%Nam si vidisset%}. Id est si intellexisset genus causae.

{%Arguis fatentem%}. Ecce monomeres.

{%Aut, ut tu vis, parem%}. Ecce "a pari".

11. {%Haec non modo mirabilia%}. Hoc incredibile est: contra
naturam quia sanguinem petit.

{%Externi isti mores sunt aut Graecorum aut barbarorum%} [aut].
Gallos quosdam et Graecos secum habebat, qui illum ad inimicitias
inpellebant: hos tangit.

12. {%Ne apud eum <quidem> dictatorem%}. "Apud Sullam" dicit.
Constat enim Caesarem contra Sullam fuisse, nam paene occisus
est. Denique {%aliquot annis%} post occasum Sullae multos
accusavit et damnavit Sullanos.

{%Quod [ne] nos domi petimus%}. Peius est, inquit: petis ne
ignoscat. Nam iam non unius, sed omnium excludis petitionem.

14. {%Et in tali miseria%}. Ecce quare dicit in publico.

15. {%Per te, inquam, optines%}. Quia tum dedit clementiam soli
ipsi: ne videatur suasione aliorum ignoscere.

16. {%Quodsi probare Caesari possemus%}. Si vellemus dicere quia
Ligarius in Africam non fuit. Nam semper honestum est pro salute
mendacium.

17. {%Ac primus aditus<et> postulatio%}. Sic coepit oratio
Tuberonis: "Volo de scelere Ligarii dicere." De hoc verbo modo
contendit: "Quare dixisti partem Pompeianam in qua etiam tu
fuisti? Caesar dicit errorem fuisse rei p., tu scelus."

{%Ac mihi quidem si proprium%}. Per necessitatem "venialem"
tangit.

18. {%Quando hoc ex te quisquam%}? Hîc "scelus" partem Pompei
fuisse contendit.

{%Contumeliam propulsare%}. Quia tibi negabatur triumphus.

19. {%Non par fortasse eorum%}. Quia senatus cum Pompeio fuit.

20. {%Sed ut omittam communem causam%}. Coepit de civili bello
tractare, et omisit causam. Modo redit ad negotium et causae
contentionem. Dicit enim quod facilius potuit Tubero non ire ad
Africani quam Ligarius reverteretur ex Africa. "Facilius erat ut
tu non ires, (nam liberum erat arbitrium) quam illum exire." Sed
obiecit Tubero dicens: "Senatus me misit, non potui nisi obsequi
senatui. "Sed et Cicero dicit: Ligarium senatus miserat, et
miserat in pace: tu in bello isti."

21. {%Post adfines%}. Quia sororem Ciceronis habuit.

{%Verborum pondus%}. Pondus verborum est, quia dicebatur illi:
"Solus tu pro Pompeio non sentis."

22. {%Amplissimi viri%}. Pompei.

{%Vna est profectus%}. Quia <ad> diversas provincias missi erant
optinendas. {%Vos Africam, arcem%}. Verba ipsius repetit. Tubero
enim hoc obiciebat Ligario: "Africam tenuit provinciam natam
semper contra imperium populi Romani." Vnde modo Cicero verbo
ipsius refert: nam si crimen est aliquem voluisse Africam tenere,
quod dico aliquem, non fuit is Ligarius, sed Varus.

23. {%Vide quid licentiae nobis%}. Hoc vult dicere: "si volebas
prodere Pompeium, merito pulsus es".

{%Non enim si tibi ea res grata fuisset%}. "Prodidisti amicum
tuum, inimicum meum mihi; quamquam res est grata, tamen tibi non
probata.

24. {%Vnam ex omnibus%}. Iterum verbis illius repetit quemadmodum
obiecit Ligario.

{%Rex potentissimus%}. Iuba, rex Maurorum.

{%Cum videam quid feceritis%}. Quia ad Pompeium profecti sunt
expulsi e provincia quam dederat senatus.

FINIT PRO LIGARIO.

 INCIPIT PRO M. MARCELLO.  

{%Diuturni silentii%}, P. C. Bellis civilibus Cicero tacuit, nec
enim locus esse poterat inter bella Ciceroni. Data est
indulgentia Ciceroni, reversus est orator Marcellus de quo
Lucanus ait: {%Marcellusque loquax%}. Hic maxime suasaret bella
civilia contra Caesarem, unde acerrimus in eum adversarius Caesar
fuit. Victis partibus, conscius suasionis suae, quia ipse bella
suaserat, Athenas discesserat. Illic fuit multans temeritatem
suam exilio voluntario. Reversus est Caesar. Ingressus est frater
Marcelli, Gaius Marcellus, tenuit genua Caesaris: "Miserere"
inquit "da indulgentiam fratri". Secutae sunt lacrimae totius
ordinis. Duabus in rebus inpellimur ad expugnandos inimicos: aut
ex superiore iniuria aut futuro metu. Caesar utrumque ante oculos
posuit et fecit quasi sistentem Marcellum: "Marcelle, hoc contra
me fecisti. De superiore iniuria illud fecisti. Deinde audio
mihi parari insidias ab his quos servavi. Tamen, quoniam hoc
amplissimus ordo postulat, ignosco" — ideo dixit Cicero: {%tuis
vel doloribus vel suspicionibus anteferre%}—; "tamen, quia
senatus hoc vult, ignosco." Hac gratulatione Cicero surrexit et
gratias agit.

Plerique statum dederunt in hac oratione venialem, cum in ista
oratione nullus status sit: gratiarum actio est. Si necdum
dedisset indulgentiam, videretur status venialis. In gratulatione
tantum Marcelli qui putant surrexisse Tullium errant. Vidit
Caesarem ignoscere: multis enim petenda venia fuerat. Provocat
illum ad <ipsum> genus laudis. In extrema parte orationis utitur
quasi statu coniecturae, quia dicebat: "Insidias mihi faciunt, ut
me occidant;” sive ut purget ceteros, ne poeniteat ignoscere
Caesarem, sive ut Caesarem cautum faceret. Bellis ergo civilibus
oratione non fuerat usus, et post bella tamen tacuerat. Haec
prima vox fuerat "diuturni silentii."

Plerique putant figuratam esse istam orationem et sic exponunt,
quasi plus vituperationibus habeat quam laudis. Hoc nec
temporibus convenit nec Caesari. Nam et tempus tale est, ut vera
laude Caesar inducatur ad clementiam, et Caesar orator est qui
non possit falli.

1. {%Diuturni silentii%}. Volunt exponere {%his temporibus%} quia
accusavit tempora: non intellegunt. Sensit orator et, ne figura
sit:

{%Non timore aliquo%} modo occurrit, ne vel in suspicionem
caderet accusare tempora.

{%Partim dolore%}. Quia desiderabam Marcellum.

{%Partim verecundia%}. Quia non audebam apud te loqui, contra
quem arma sumpseram. [Ecce iam piena libertas].

{%Quae vellem quaeque sentirem%}. Ecce iam piena libertas.

{%Tantum in summa potestate%}. Cui <non> licet peccare,
innocentiae non est laus. Numquid laudo te, quia homicidium non
facis? Si enim feceris, damnaris. Ergo non peccas, si vel
innocentia vel timore. At imperator laudandus est, cui licet et
non facit; si et copia sit et tamen modus sit.

{%Ac paene divinam%}. Non hoc sine causa dicit. Nam constat
Caesarem se iactare divina origine a Venere esse natum. Vnde et
"deus" postea appellatus est. Nam et alio loco ait: {%Semper%}
<immortalitatis amore flagravit> ...

2. Dolor premens {%angor%} dicitur.

20. ... {%Noli igitur in conservando%}. Vides quo tendit, qui non
tantum agit gratias propter Marcellum quam propter ceteros
conservatos.

{%Sed opinione%}. Quia putabant se debere segui amicum suum.

{%Non enim tua culpa%}. Vult dicere: si timuimus te, ideo
peccavimus.

21. {%Nunc venio ad gravissimam querelam%}. Coniecturalem partem
tractat. Vult dicere: nemo tibi insidias facit. Sed ne videatur
propterea dicere ut incautiorem reddat: cautiorem faciendo
securum tamen praestat.

{%Vt, si in alterutro peccandum sit%}. Forte dico tibi "cave":
falsum est, et dicor timidus. Forte tibi dico "noli timere", et
verum est, et dicor inprovidus. Ideo dixit: {%quodsi in alterutro
peccandum sit%}.

24. {%Multaque uterque dux%}. Dicebat Caesar: "Videant qui mihi
insidias faciunt; mea nihil interest."

25. {%Tuam praecl%}. Primum concedet: ne videatur contra eius
sententiam venire.

{%Satis diu vixi vel naturae vel gloriae%}. Quasi verba sunt
sapientis philosophi contemnentis vitam. Itaque inquit naturae.

{%Doctorum%}. Philosophorum.

{%Sed tum id audirem, si tibi soli viveres%} ...

{%Tantum abes a perfectione%}. Quasi fabricae facit
translationem.

{%Quid, si istud ne gloriae quidem satis est%}? Redit ad
sententiam iterum rei p.: {%patriae certe parum%}.

26. Inter {%admirabilitatem%} et {%laudem%} multum interest.
Miramur etiam mala: miraculum est magnitudo facti. Laudamus
beneficium.

27. {%Quid est enim hoc ipsum diu%}? Contra illam sententiam qua
dixit: <Satis> {%vel naturae vixi%}: modo ostendit nec naturae
satis vixisse.

28. {%Quae laudet expectat%}. Et quae est laus? "{%Obstupescent
posteri certe imperia tua%}."

29. {%Sed nisi haec urbs stabilita tuis consiliis%}. ...

{%Requirent alii fortasse%}. "Alii" inquit "te habent laudare,
alii reprehendere": quia dixit "dissensio".

{%Belli civilis incendium restinxeris%}. ...

{%Vt illud%}. Civile.

{%Hoc consilii%}. Salue rei p.

{%An incorruptius%}. Quasi: et nos incorrupte iudicemus. Ne
videatur blandiri.

30. Epicurei dicunt post mortem nihil pertinere. Sed fac quia
verum dicunt, interim, dum vivo, <volo> laudabilem factorum de me
esse famam.

{%Diversae voluntates civium%}. Ad finem posuit causam erroris,
ut venialis locus sit contra eos qui sumpserant arma.

{%Multi quid [se] deceret%}. Ostendet necessitatem.

{%Nonnulli quid etiam liceret%}...

31. {%Arma ab aliis posita%}. Sponte posita.

{%Erepta%}. A victis.

Inter {%constantiam%} et {%pertinaciam%}. Perseverare cum Pompeio
constantia est; post Pompei mortem adhuc tenere animumarmatum
iam non est constantiae, sed pertinaciae.

32. {%Vt omnes unum velint%}. Quia dicebat timendas esse
insidias, purgavit coniecturalem partem; redit ad gratias, unde
coepit oratio: {%Maximas omnes tibi gratias agimus%}.

33. Quare plurimum "{%a me dici volunt%}"? Quia amicus Marcello
sum. Quare me diligunt? Quia nulli cedo in amore Marcelli nisi
fratri.

34. {%Cum id sollicitudine%}. Quasi: sollicitus de illo fui.

{%Non conservato solum%}. Quia salutem accepit.

{%Sed etiam ornato%}. Quia dictator Cicero factus est Italiae.

FINIT PRO M. MARCELLO.

 INCIPIT PRO DEIOTARO.  

 <ARGUMENTUM.>  

Deiotarus tetrarches fuit. Postea providentia, quam habuit circa
populum R., regium nomen accepit ipse et filius. Is in matrimonio
dederat filiam. Ex ea susceperat nepotem Castorem. Post cum
genero litem habuit. Hic contra avum pro patre bello Pompeiano
cum Pompeio fuit. Victor Caesar Pharsalico proelio contra
Aegyptum coepit pugnare, contra Alexandriam. Statim Deiotarus se
tradidit: meruit veniam et tamen regni parte multatus est.
Reversus Caesar contra Pharnacem regem Ponti: suscepit illum
hospitio Deiotarus, in acie etiam stetit pro Caesare. Reversus
est Caesar Romam. Ambiebat Deiotarus quomodo perveniret ad partem
regni. Hoc audito gener misit qui accusarent Deiotarum, quod
insidias fecisset Caesari eo tempore quo illum invitavit
hospitio. Audito hoc Deiotarus misit legatos qui se defenderent.
Inter quos legatos misit Phidippum medicum, quem iste dicit
servum, ne illi credatur in caput domini; nam tanta auctoritate
fuit iste medicus, ut inter legatos mitteretur ad defensionem
Deiotari. Iste corruptus a nepote Castore transiit et coepit
accusare Deiotarum. Accusat ergo utrumque: indignitas et
impietas, servus et nepos.

Status coniecturae. Genus causae admirabile: nam offensus est
animus Caesaris, sed non satis, quia indulgentiam dederat. Haec
causa dicitur in domo Caesaris, non in foro. Adest Cicero.

1. {%Cum in omnibus causis%}. Quasi in reliquis securus sit,
tantum in principio commovetur.

{%Commoveri%}. Timor virilis commotio.

{%Tum in hac causa ita me <m.> perturbant%}. Amamus
periclitantibus subvenire. Hac arte dixit quemadmodum in
Cornelianis et in Cluentiana. Et dedit exemplum Virgilius. Sinon
<nisi> miserabilem personam sumpsisset: et non haberet,
quemadmodum Troianis extorqueret misericordiam, quippe hostis. Vt
eius fallax audiretur oratio, finxit turbari: {%turbatus%}
inquit {%inermis constitit%}. Sic et modo Cicero, quia apud
Caesarem de hoste Caesaris loquitur, finxit se moveri, ut eius
audiatur oratio.

{%Primum dico pro capite%}. Magnitudo negotii: attentum facit.
"Ergo tu accusas <regem apud> Caesarem, sub quo rege sum!

2. {%Quem ornare pro perpetuis eius meritis%}. Commendat
personam.

{%Alterius crudelitate%}. Nepotis crudelitate, Castoris.

{%Indignitate%}. Servi Phidippi.

{%Crudelem%}. Tantum ne possit dicere "sceleratum et impium".

{%Commendationemque ineuntis aetatis%}. Quia ante adulescentes ex
accusatione commendabantur ad famam.

{%A legatorum pedibus%}. Quasi ad obsequium legatorum missus
fuisset. Quia servus, ideo "pedibus".

3. {%Nam cum more maiorum%}. Ecce quare dicit, servo ne credatur.

4. {%Perturbat me etiam illud%}. Ars dicendi: apud Caesarem
loquitur de periculo Caesaris. Cui habet favere Caesar nisi ei
qui videtur eum defendere?Arguitur Deiotarus, quod voluit
Caesarem occidere; apud Caesarem ipsum causa dicitur. Favet certe
huic qui videtur pro se facere. Hoc ergo vult dicere: "Iniquum
est apud te de tuis periculis causam dicere." Sed si hoc dixerit,
facit iniuriam Caesari; et temperat, quasi nihil sit.

5. {%Ad te unum omnis spectat oratio%}. Ergo displicet tibi
index.

6. {%Caelum denique testarer%}. Quare caelum? {%sic cum et deorum
inmortalium%}. Quare forum? {%et populi Romani%}. Curiam?<et>
{%senatus beneficia in regem Deiotarum recordarer%}.

7. {%Qui pro multis saepe dixisti%}. Quia et ipse orator fuit.

8. {%Iratum te regi Deiotaro%}. Quia multaverat illum regno.

{%Adflictum illum quibusdam incommodis%}. Non dixit partem regni,
ne videatur iratus voluisse occidere. Nam si dixisset partem
regni, ergo ideo iratus hoc fecit.

{%Quamobrem hoc nos metu, Caesar%}. Venialis pare: "ergo rogo te
ne adhuc irascaris."

{%Tu vetus hospitium renovare voluisti%}. Quasi non iste
invitarit. Ne videatur ad insidias invitasse: "tu sponte egisti."

9. {%Quamquam, cui sunt inauditae cum Deiotaro querelae%}? Eo
tempore quo Deiotarus in partem transierat Pompei, dedit ad eum
litteras Caesar: "Turpe est. Et ego amicus tuus fui. Quae causa
est ut ad Pompeium transires? Sed ignosco tibi, si secutus es
nomen senatus. Mitte exercitum Pompeio, mitte filium. Tu tantum
excusatione utere, quia senex es." Sic ergo eum accusaverat non
quasi hostem, sed quasi perfidum amicum.

10. {%Neque enim ille odio tui%}. Adhuc …

31. . .

32. . . . <Domi>tio tribuno plebis. Interea Domitius, subito
nuntiatum est ei: "Servus Scauri, rei tui, venit": "Ad me" inquit
"quid venit?" "Vult se admitti." Ingressus servus: "Ecce" inquit
"domine, chartas attuli quibus possis damnare dominum." Tunc
Domitius "Vinciatur" inquit. Chartas illi ad collum suspendit et
transmisit ad dominum servum et dixit: "Corrige servum tuum."

33. {%Blesamius%}. Romae fuit. De urbe Roma solebat scribere ad
Deiotarum: "Securus esto, Caesar in invidia est: nam posuit sibi
statuam inter reges. Nemo so illi plaudet."

{%Male dicebat tibi%}. Non potest dici quemadmodum vertit crimen.
Qui obicit quod non est obiectum, ipse sibi facit iniuriam.
Puta, ego dico: dicebat de te quia latro es. Cum iste se
purgaverit, ego tibi feci iniuriam utique.

34. Is {%Blesamio%}....

{%Nam si locus affert invidiam, nullus est ad statuam%}. Id est
si invidiosum locum quaeris, in foro multas habes; nam regum
statuae in abstruso sunt loco collocatae.

36. {%Tauro tenus%}. Vsque ad Taurum montem qui dividit Asiam et
Suriam.

{%Omnia tu Deiotaro tribuisti%}. Vide quemadmodum laborat ne
ostendat irate parte multatum regni.

37. Et {%peperisse%} inquit {%ante factis et habere in animo%}.
Dixit {%ante factis%}: secunda pars.

{%Senatus vero iudicia de illo tam multa%}. Iam ostendit quare
debeat illi ignosci: quia senatum secutus est.

{%Quid de virtute eius dicam%}? Ad animum, peripatetice.

39. {%Laboro equidem regis Deiotari causa%}. Epilogos; quia sic
debet orator labi ad epilogum, ne sentiatur.

41. {%Corpora sua pro favore regum legati hi tradunt%}. Legatos
iam producit, qui offerebant se tormentis, scilicet Hierax. Hic
enim dixerat: "Ego tibi occurri venienti ad tetrarchen Deiotarum;
si quid cogitatum est contra te, me torque. Ego sum conscius
illorum cupiditati propter Castorem nepotem, servum Phidippum.”

FINIT PRO DEIOTARUM.

 ARGUMENTUM ROSCIANAE ORATIONIS.  

Sex. Roscius Amerinus locuples fuit. Is cum haberet Rosecum
filium rigidioris naturae in paterni praediis commorantem et
haberet duos inimicos municipes suos, Roscium Magnum et
Capitonem, hic Sulla dominante et iam proscriptione finita ad
balneas Pallacine rediens a cena occisus est. De morte eius
primus nuntiavit Ameriam Glaucia quidam Rosciorum cliens. Delatum
est ad Sullam nomen, occisi bona venierunt: empta a Chrysogono
Sullae liberto in societate cum Rosciis possideri coepta sunt,
filio expulso. Amerini legatos ad Sullam miserunt qui dicerent se
bona Rosci non debuisse veniri, obreptumque ipsi esse, cum esset
Roscius iniuriam passus. Inducti a Chrysogono sunt, promittente
emptionem remissurum. Interim Sextus Roscius adulescens
parricidii accusatus est ab Erucio quodam ex novis accusatoribus
et absolutus.

Duplicis coniecturae causam dispositione naturali prosequitur.
Nam cum defendit filium, regerit crimen in Roscios, comparando
personas causas ceteraque quae aut oriuntur ex illis aut <ad>
illa referuntur. Et tuetur reum, (ut intellegi facile sit)
accusatore supposito periclitantem. Multum itaque circa Erucium
terrorem calumniae movens urbanissimis salibus, insignis actio
libertate patroni: quam evitari non potuisse publicis temporibus
apparet, Sulla dominante. Placet igitur Ciceroni excursus ille
iuvenilis de suppliciis parricidarum, ad annos suos. Ad
existimationem tam floridae partis inter "medias" haec oratio
ponitur.

Status: coniectura; transfusio per ἀντικατηεγορίαν "Non ego feci
parricidium, sed vos." Genus causae admirabile. Nata primo
admirabilitas ex adverso tempore, ex potentia Sullana, ex
magnitudine parricidii.

1. {%Credo ego%}. Pleonasmos est in elocutione; nam cum dixisset
credo, adiecit ego.

{%Mirari%}. Modo eadem partem recurat: quod nullus oratorum
ceterorum ad defensionem accessit, potissimum ipse surrexit. Sed
dum vult eos timoris excusare, quod sciat eos timuisse: se
damnavit audacia..

{%Ego potissimum surrexerim%}. Duo sunt quae quaeruntur in
oratore, auctoritas et eloquium. Auctoritas ex nobilitate,
eloquium ex dottrina. Vt ait Virgilius: ex auctoritate {%tunc
pietate gravem ac meritis%}; ex eloquio {%ille regit dictis
animos%}.

{%Omnes hi quos videtis%}. Debet conciliare orator causam, quasi
non solus defendat.

2. {%Quid, ego audacissimus%}? Antiptosis.

{%An tanto officiosior%}? Officiosiores proprie dicuntur, qui
volunt ad suum officium pertinere ut rapiant causas defendendas.

3. {%Ignosci adulescentiae%}. Inter {%ignoscere%} et
{%cognoscere%} hoc interest: {%Ignoscere%} est: "erravi, da
veniam." {%Cognoscere%} est: "non erravi, audi me." Modo vero in
hac civitate non modo ignoscendi ratio sublata est, sed etiam
cognoscendi.

4. {%Accedit illa causa%}. Anadiplosis.

{%Quod a ceteris forsitan%}. Si quis amicus petat a me
defensionis officium: si praestitero, habeo gratiam salvo
officio; si noluero, habeo officium salvum sine gratia; ergo
utrum velino in potestate mea est. Si quis vero frater petierit:
quia propter potentiam sui Sulla satis timebatur, tamen omnimodo
frater est, cui praestandum est. Possumus hîc dicere: "in
potestate habemus utrum velimus an nolimus?" Omnimodo necesse est
velle. A ceterie ergo sic petitum est, ut in potestate habeant
utrum velint, a me autem hi petiverunt.

5. {%Maximo ingenio%}. Messalam maxime significat, cuius [maxime]
extant orationes.

{%Forsitan quaeratis%}. Particularis narratio loco principiorum
cecidit. Narranda causa fuerat: admirabilitas summa fuerat, quia
nullus alter erat defensor, quare nullus accessit; et quia
praeparandus est iudex in principio benignitate et benivolentia.
Causae vero redditio particularis narratio est.

{%Quae tot%}. Ex numero.

{%Ac tales viros%}. Ex persona.

6. {%Quae res ea est%}? Hîc non narratio incipit, sed est quaedam
excursatio.

{%Lucio Sulla%}. Debet servare dignitatem; est enim magna
persona.

{%Potentissimus%}. Ideo hîc effert ut eludat; ideo adiecit postea
{%Cornelius%}.

Hoc dixit irrisione, quia libertinum hominem interposita ferme
patronorum nomina gloriantur.

{%In alienam pecuniam%}. Id est in alienum patrimonium: pecuniam
dicit universitatem rei familiaris.

{%Suspicionem omnem%}. Vide quemadmodum ad invidiam et odium
ducit verba ipsius et postulationem nequissimam.

{%Damnato et eiecto%}. Modo movetur quaestio: Si parricida in
culleum suitur, quare dixit {%eiecto%}? Quia oratoria est minus
dicere poenam rei, ut dicat "exilium".

7. {%Ego contra brevem postulationem affero%}. Illius postulatio
quia indignanter posita fuerat, invidiose locutus est.

{%Primum a Chrysogono%}. Ostendit potentiam Chrysogoni et in
magnam invidiam adducit adversarium supplicando ipsi.

8. {%Quodsi aut causa criminis%}. Iudicium bonae caueae esse
voluit, quod sponsionem quandam apud iudices facere ausus est, ut
vel tenui argumento convictus damnationem criminis non recuset.
Item tria considerantur in coniectura: causa persona factum.

{%In deferendo%}. In accusando, quoniam nomen ad praetorem
detulit.

{%Qui ex civitate%}. Laudes iudicum, ut benivolentiam capiat.
Novimus quia a Sulla senatus electus fuerat ut iudex esset. De
civitate ergo fit senatus, de senatu iudices.

9. {%Nam commoditati%}. Prosapodosis: tribus enim superioribus
totidem infra rettulit. {%Commode%} autem dicere mine hoc
significat: pertinenter, utiliter, ornate.

{%Summus timor%}. Ostendit quantum sit timor. {%Pudor%} morum.

{%Venia%}. Prompta benignitate, auxilio, ut Virgilius: {%orantes
veniam%}.

10. {%Hoc onus%}. Permansit in translatione propter Sullanum
tempus et quod subaudimus {%perferam%}.

<O.> {%me onere malo%}. Melius est ut opprimat me invidia Sullani
temporis quam taceam.

11. {%Te quoque maximo opere, Fanni%}. Fannius praefuit aliquando
huic quaestioni de sicariis. Excitat etiam in hac quaestione ad
antiquum severius exemplum.

{%Quanta multitudo%}. Et hoc in Rhetoricis praeceptum: et hoc ad
virtutem principii pertinet quod appellatur.

{%Longo [item] intervallo%}. Quoniam pos tempora belli civilis
restitutis iudiciis haec prima causa acta est.

{%Cum interea caedes indignissimae%}. Ergo inulta fuerunt
peccata.

{%Omnes hanc quaestionem%}. Hoc vult dicere: sicarii isti homines
occidebant multos; ut vitarent invidiam, hôc sibi suaserunt
continuare scelera.

† {%Dimisso%}. Id est prae contempto, relicto habitorum.

12. {%Marce Fanni, ante pedes vestros%}. Anticategoria. Hîc
illuminat genus causae, quod et defensionem habeat pro reo et
accusationem in adversarios.

17. {%Erant ei veteres%}. Vsque ad istam narrationis partem fuit
narratio pertinens ad bona: quia non debuit proscribi; modo ad
caedem.

{%Alterum%}. Magnum dicit.

{%Homines eiusmodi%}. Novimus quia gladiatores ex factis nomen
accipiunt. Si facili ictu caput percusserit, Capito dicitur; si
multos vicerit, {%Magnus%}.

{%Ad eum lanistam%}. Describit, quia gladiatorum nomina dixit.

{%Ante hanc pugnam%}. Sive ante caedem Sexti Roscii sive ante
bellum civile.

18. {%Nam cum hic Sextus Roscius%}. Praeparatio a loco vel
argumentum ex facultate: non potuisse.

{%Cum hic%}. Dixit “ante rem": causa inimicitiarum naturae
conveniens. Ergo quia accusatio illorum ad defensionem istius
pertinebat, per comparationem facit caput.

{%Rei familiaris%}. Hoc ideo, quia dicebant illi abiectum hunc
fuisse a patre, idcirco illum interfecisse, dicit: "voluntas
patri aequalis circa filium fuit."

19. {%Primus Ameriam%}. Ipsum vult videri inmissum qui occideret
Roscium.

{%Quidam%}. Duplex causa necessitatis : nam "tenuis" corrompi
potuit, libertinus" quin etiam metuebat offendere.

{%Cliens%}. Hoc mire, ut ab inimicis ad caedem subornatus sit,
quibus sine dubio debebat obsequium.

{%Cissis%}. Genus vehiculi Galliei.

20. {%Voloterrana%}. Voloterrana civitas dicitur quae praecisis
undique lateribus ad omnes motus alto se monte suspendit. Haec
civitas cum Mario senserat. Victis etiam Marianis partibus in
eadem constantia perseveravit. Ad ipsam oppugnandam ...

21. {%Mancipes%} appellantur secundum quosdam qui aliquod
vectigal redimebant, {%veteratores%} dicti sunt servi astuti.

34. ... patitur a servo ex eo qui facit, id est Chrysogonus. Ergo
modo nata est indignitas non ex eo qui patitur, quia Roscii
persona est vilis, sed ex eo qui facit, id est Chrysogonus.

35. {%Tres sunt%}. Partitio causae. In tres partes dividitur:
prima est defensio Roscii, secunda accusatio Rosciorum, tertia ad
invidiam Chrysogoni pertinet quae ex potentia nascitur.

37. {%Occidisse patrem%}. Extollit magnitudinem criminis ut
<fides> derogetur: quanto enim quaeque magna sunt, tanto in
credendo difficilia. Hoc in defensionibus recte facimus ante
probationem, in accusationibus autem probato crimine debemus
augere. Item dixit principia, dixit narrationem, excessus, nunc
summam dicit: summa autem dieitur criminis collectio.

38. {%Nonne et audaciam%}? Argumentatur a persona, sitne idonea
ad parricidium.

39. {%Patrem occidit%}. Congessit schemata oratoria: nam per
quaesitum argumentatur, responsionem facit. Quotienscumque
coniectura est, summa ponitur, incipiens a genere criminationis,
naturae conveniens: "causâ lucri, causâ inimicitiarum patrem
occidit" naturae conveniens. Erucius volens aptam sceleri
designare personam, descripsit feram quandam fuisse naturam
Roscii, dicens: "miramini si <indomita cupiditate fuit> iste
homo, qui in agro et solitudinibus cum nullo vixerit?" Cicero
arripuit luxuriae partes, expugnavit obiectionem Eruci: "si enim
solus in silvia fuit, luxuriosus esse non potuit."

40. {%Quae res igitur tantum <i.f.>%}? Auget rem, ut incredibile
videatur crimen. Non dixit scelus, sed furorem, et bene dixit
furorem: declaravit nisi perdita mentis sanitate non posse de
parricidio cogitari.

{%Necesse est enim%}. Quae causa est quare occidit patrem?" "Quia
non placebat patri." Incipit alia causa.

41. {%In unico filio%}. Eliganter hoc intulit, quod naturale sit
ut unitis liberis quamvis impotentibus promptius indulgeamus.

{%Omnium constantissimus%}. Manifeste namque quid esset
constantia hîc ostendit, cum contrariam posuit amentiam.

{%Neque odii causam%}. Dicendo neque odii causam patri neque
sceleris <filio> fuisse, expedita facilitate conclusit et
principalem et incidentem quaestionem.

43. {%Quid ais, Eruci%}? Qualitatem praediorum eam fuisse
declarat, quae non magis poenae quam voluptati esset, quia
dicebat "pro poena" Erucius.

{%Tot%} a numero, {%tam pulchra%} a qualitate, {%fructuosa%} ab
utilitate.

{%Illius ordinis%}. Illius fortunae.

44. {%Quodsi constat%}. Nam praefuit, ut dominum et ut patrem
familias decet, non tamen relegatus a patre suo.

45-47. {%Etenim si tibi natura concessit%}. Constabat hunc
Erucium incerto patre natum: hic autem dicebat propter odium
Roscium ruri relegatum. Modo Cicero adludit. Nam dicebat ille:
"Vis nosse quia hunc odio pater habuit? Cum duos haberet filios:
quem amabat secum habebat; quem oderat ruri dederat." Dicit
Cicero: "Agnosce, Eruci, quid dicturus sum. Si tu de incerto
patre natus es, nescis quid sit amor in filios parentum; tamen
vel litteris scire potuisti, a quibus alienus non es, quemadmodum
diligunt patres." Et dat exemplum: "Apud Caecilium
comoediografum inducitur pater quidam qui habebat duos filios, et
illum quem odio habebat secum habebat, quem amabat ruri dedit.
Ergo vides quia amavit Roscium pater, siquidem hunc agris
dederat."

47. "{%Quid ad istas nugas abis%}?" inquit. Coepit dicere
adversarius: "Quamdiu me" inquit "ad fabulas vocas?" Dicit
Tullius: "Ego quidem habeo multorum exempla quae proferam, vel
amicorum, sed forsitan isti se nominari nolunt. Quamquam quos
magis debemus ad exempla proferre quam comicos? qui ideo a poëtis
inducuntur, ut illorum actibus vitae nostrae videamus imaginem."

{%Vel tribules%}. Qui de una tribu sunt, tribules dicuntur.

48. {%Age nunc refer animum ad%} <v.>. Adhuc in quaestione illa
versatur quia dicebat adversarius: ideo occisum a filio patrem
fuisse, quod ruri semper dedisset operam. Hic dicit omnibus
placere vitam rusticam.

{%Inopia criminum%}. Id est cura non habet quod obiciat Erucius
Roscio, id obicit quod ad laudem Roscii proficit.

{%Sed permultos ego novi%}. Sensus huius capitis talis est: Non
modo parentes filios suos volunt studio agendi detineri: in
tantum putant vitam rusticam optimam, ut et ipsi studio agendi
operam dent.

49. {%Tu callidior quam hic%}. Diversa quidem artificia sunt, sed
quotiens ad finem veniunt, similia sunt: antiquarius et
advocatus. Ars quidem dissimilis est, sed tamen ars est. In sua
quisque arte melior illo qui imperitus in meliore parte est
positus. Erucius accusator obiciebat rusticam vitam Roscio. Dicit
Tullius in hoc meliorem esse Roscium Erucio, quod melior sit
ille agricola quam ille accusator, illa scilicet condicione qua
superius diximus.

{%Et artificium obliviscatur%}. Sensus talis est: Quoniam
Chrysogonus vituperavit vitam rusticam, desinat ipse exequi curam
colendorum agrorum quos Roscio tulit. Nam licet doleat Roscius
quod amisit agros, tamen contentus est si vel vitam habeat. Vt
ostendat crudelem esse Chrysogonum, qui ne inopia quidem aliena
contentus est.

{%Hoc vero est quod ferri nullo modo potest%}. Sensus huius
capitis talis est: Causa, inquit, totius periculi agrorum
possessio est: argumentum falsi criminis cultura. Nam ideo
accusatur Roscius, quia dives fuit. Id est inventum argumentum
criminis, quoniam agros coluit; idcirco dicitur occidisse patrem,
quia in agro fuit.

Sed tamen, inquit, liberatus est omni suspicione; nam ipsos agros
aliis coluit, scilicet Chrysogono.

50. {%Ne tu, Eruci, accusator esses%}. Circa [Chrysogonum.] Apud
antiquos ante dabant ruri aliquos <annos>, sic militiae. Dat
autem exemplum unde vulneret Erucium: C. Atilius Serranus semper
ruri dabat operam; hic dum terrae semina mandaret, missi sunt ad
eum legati. Factus est consul, aratorium pulverem palma
abstersit. Ergo hoc dicit Tullius: "Tu, Eruci, qui vituperas
vitam rusticanam, valde stultus esses illo tempore quo Serranus
consul factus; siquidem tanta innocentia agrorum est, ut civitati
leges referant."

{%Cupide adpetebant%}. Hîc Sullam tangit, sub quo multi agros
suos perdiderunt.

51. {%Neque haec profero, quo conferenda sint%}. Quasi hoc
causator obiciat: "Ergo tu confers Roscium et illo Serrano et
ceteris nobilissimis viris": dicit Cicero: "Non ego confero eum
his Roscium, sed volo ostendere tantum posse agros, ut maiores
nostri, cum semper rei p. darent operam, tamen semper agros
coluerint."

52. {%Patiebatur%}. Bene dicit {%patiebatur%}, quasi magis
volenti optemperaverit pater, cum ipse eum noluerit <ruri> esse.

{%Quisquam vocaret%}. Id est ad cenam. Severitatem iudicis risu
relaxavit. Quoniam ille obiecerat: "Cum nullo convivium iniit"
dicit Cicero: "Quis eum pasceret qui et in agro esset semper et
numquam invitantem invítaturus esset?"

55. {%Nemini vestrum est, Eruci%}. Apud antiquos eloquentia nullo
praemio laudabilior fuit, siquidem omnis ars ex pretio vilior
efficitur. Ergo nec accusator nec defensor accipiebat pecuniam.
Modo vult ostendere orator quia accepit pecuniam Erucius, ut
accusaret Roscium. Nam ostendit cum eo inimicitias <nullas>
fuisse Erucio. Ergo restat ut hoc quadruplatione fecerit; nam si
accusasset aliquis reum et vicisset, quartam partem bonorum eius
accipiebat.

{%Legem Remmiam%}. Qua qui calumniabatur damnabatur, si crimen
adprobare non poterat.

{%Accusatores <m.> esse%}. Semper vitia vicino timore vilescunt.
Ergo in his capitibus hoc dicit Cicero; in civitate semper debent
plures accusatores esse, ut timeant inprobi vel innocentes. Nam
et [in] nocentes damnari non possunt nisi accusati fuerint, et si
qua erit suspicio <in> innocentibus, dum accusantur purgari
possunt. Ergo non sunt reprehendendi accusatores.

56. {%[Si] anseribus cibaria%}. In Capitolio canes et anseres
cibaria solebant accipere, proptereaquod anseres nuntii sunt
hostium, canes ultores; quod enim illi clamoribus nuntiant, illi
morsibus vindicant.

57. {%Litteram illam%}. Quotiescumque aliquem damnabant iudices,
K litteram faciebant, A absolvebant. Hoc ergo dicit Cicero: "Si
aliquem sine suspicione accusaveritis, vobis crura frangantur.
Litteram K sic odistis, ut etiam per ipsam fugiatis Kalendas":
proptereaquod Kalendae per K scribuntur.

59. {%Publicam%}. Bene dixit {%publicam%}. Ceterum privatas
dixerat, ut Quintianam et ceteras.

{%Vt vestro consessu pro summa%}. Hoc vel ad notionem iudicum
dixit, quos dicit ita contemptui ductos haberi Erucio, ut etiam
hoc potuerit cogitare, vel certe ad inrisionem dixit.

60. {%Simulatque attigi%}. Bene dixit attigi potentem et qui se
nollet nominari.

61. {%Quae quoniam%}. Erucium irridet.

{%De parricidio causa dicitur%}. Cecidit locus communis de
parricidio, quemadmodum superius: non potuisse fieri parricidium
sine causa.

64. {%Non ita multis annis%}. Caelius quidam Terracinensis fuit;
hic habuit adulescentes filios. Cum in uno conclavi essent, mane
pater occisus est. Cum ageretur causa, argumentabantur
accusatores filiorum quod ipsi fecissent parricidium.

"Poterat" inquit "aliquis alius occidere, cum ibidem essent duo
filii adulescentes qui possent defendere?" Cum paene vincerentur
filii, interrogarunt iudices quomodo eos invenissent iuvenes.
Dixerunt: "dormientes." Tunc pronuntiaverunt iudices innocentes
iuvenes; numquam enim tale facinus habere quietem. Ostendit autem
tantum valere parricidium, ut statim prodatur conscientia.

66. {%Videtisne eos%}? Orestes et Alcmeon bonum in parricidio
piae mentis exemplum. Isti, si credendum est, matres suas bona
mente percusserunt.

69. {%Quantum prudentia praestiterint his%}. Athenienses dicit,
unde leges latae sunt.

{%Solonem dicunt%}. Solon quidam Atheniensis fuit: hic legum
inventor.

70. {%Insui in culleum vivos%}. Hic locus a criticis reprehensus
est: hunc autem locum alibi laudat Cicero. Sciendum tamen est
quia in hoc capite genus dicendi altum est, tractat enim de
supplicio parricidanun.

71. {%Ex quibus omnia nata esse dicuntur%}. Qui parentem
persequitur, naturae iura persolvit. Constat nos a parentibus
nutriri. Si qui autem parentes necant, parentibus debent carere.
Ex quattuor elementis constare omnia notum est: aëre igni aqua
terra; his etiam nutrimur. Ergo ideo <parricidas> voluere maiores
insui culleis, ut carerent aëre terra igni aqua, quae nutrirent
hominem quemadmodum parentes. Nam qui parentes necat, debet
privari parentibus, id est elementis quae nos nutriunt.

{%Expiari putantur%}. Sic hoc dixit, quasi omnia scelera mari
expientur.

75. {%Frugem neque arborem%}. Quia de rusticitate loquitur,
exempla ponit arborum.

77. {%Te nunc, Scipio, Metelle%}. Scipio urgebat ut servi Roscii
torquerentur et ex his quaereretur a quo pater esset occisus.

78. {%Veniam neque ita<m.> post ad hunc locum%}. Hunc locum
Cicero differt: ut contra Roscios respondeat. Nam modo se dicit
impediri persona Erucii: "modo" inquit "respondeam Erucio, post
ad Roscios veniam". Vult autem quaerere quomodo factum sit
parricidium.

80. {%Quid ais, Eruci? Vulgo occidebantur%}. Dum quaereret Cicero
per quos Roscius patrem suum occidere potuisset, dicebat
adversarius <"vulgo occidebantur">.

{%Sectores%} dicuntur quia bona proscriptorum emunt. Hîc, ut
adversarios tangeret, hoc dixit: "Nescis, Eruci, hoc tempore esse
sectores collorum et bonorum?” Nam adversarii occiderunt Roscium
et bona eius emerant tamquam proscripti.

83. {%Desinamus aliquando ea scrutari%}. Modo translationem facit
a furtiva re. Proposuerat Cicero ut de Chrysogoni potentia
diceret; sed quia vidit superfluum, hôc dixit: desinamus ea
quaerere quae sunt inania; ad crimen veniamus quod inveniri
potest, id est qui potuerit occidere Roscium.

84. {%Alias quoque suas, palmas%}. Translationem fecit pugnae
gladiatoriae; nam et superius hoc dixit. Palmas enim dicimus
victorias gladiatorum. Sensus autem talis est: Capito si voluerit
contra nos testimonium dicere, demonstrem flagitia ipsius, quae
me scire non putat.

86. {%Quid ergo horum negati [non] potest%}? Modo probat omnia
quae dixit.

88. {%Restat, iudices, ut hoc dubitemus%}. Ibi accusava, modo
comparat et dicit quia magis Roscius Capito potuerit occidere
quam filius.

89. {%Pugna Cannensis accusatorum%}. Non intellegebant iudices
quid esset "pugna Cannensis", sed emendavit et praesens exemplum
protulit. "Multos" inquit "caesos vidimus accusatores, non <apud
Trasumennum, sed> apud Servilium lacum".

{%Caesos%}. Quia dixerat "pugna Cannensis", dicit "caesos", quod
est pugnae.

{%Trasumenum%}. Fluvium dicit ubi Hannibal Romanum peremit
exercitum.

{%Servilium vidimus%}. Vbi Sulla inimicos suos occidit.

90. {%Ferro Frugio%}. In Ennio haec fabula inducitur, Achilles
quo tempore propter Briseidam cum Graecis pugnare noluit; quo
etiam tempore Hector classem eorum incendit. In hac pugna Vlixes
vulneratus inducitur et fugiens <ad> Achillen venit. Cum
interrogaretur ab Aiace cur fugisset, ille, ut celaret dedecus
inultum: {%Quis enim vulneratus ferro Frugio%}? Et quo tendit
haec fabula? Scimus Sullam in pueritia turpissimum fuisse, unde
Sallustius dixit: {%mox tanta flagitia in tali viro pudet
dicere%}. "Fruges" autem dicuntur infames.

{%Curtios, Marios%}. Isti omnes accusatores.

91. {%Suis vulneribus mederentur%}. Qui debebant tempore pecunias
et in ipso tumultu occidebant creditores suos.

93. {%Aut eorum qui in bonis%}. Id est qui volebant alienas res
sibi vindicare.

94. {%Fateor me sectorem%}. Modo quasi obiectio inimici est et
responsio Ciceronis, ut: ille negat se potuisse occidere, hic
confirmat.

95. {%Oris tui%}. Inpudentiae.

{%Huius maleficio fieri videretur%}. Multi, inquit, sicarii
conscii scelerum de medio fugerunt, ut, cum in iudicium adductus
esset Roscius, dum hic causam dicit, illorum scelera celarentur.
Sed tamen nemo eorum Roscium accusat; tu, cum ex ipsorum numero
sis, Roscium, ut videaris innocens, solus accusas.

98. {%Automedon%} Achillis auriga fuit. Posteaquam Achilles
Hectorem vicit, posuit aurigam suum in curru, ut iret et
nuntiaret occisum Hectorem. Modo adludit Cicero: Roscium Achillem
dicit, Glauciam Automedontem: "posteaquam" inquit "occisus est
Roscius ..."

101. {%Suum volumen%}. Quia testimonium contra Roscium se
dicturum pollicebatur.

102. {%Alter ex ipsa caede%}. Roscium Magnum dicit.

{%Alter, si dis inmortalibus%}. Capitonem dicit.

{%Ita more maiorum comparatum est%}. Nemo in sua re testimonium
dicit.

Ergo hoc dicit: si Africanus, potentissimus vir, aliquid ageret
in iudicio, non diceret.

105. {%Chrysosogono nuntiasset%}. Roscium vult significare
nuntiasse, qui etiam nuntium misit Ameriam.

108. {%Si nihil in ista pugna Roscii%}. Recurat: ex magnitudine
praemii ostendit istos caedis auctores; non enim pro solo nuntio
tantum praemium accepissent.

{%Manubias Rosciis%}. Manubias dixit, quasi de vivo hoste spolia,
id est Roscio.

109. {%Venit <in> decem primis%}. Modo iterum ad Capitonem redit
et omnia repetit quae in Argumento diximus: quomodo ad
Chrysogonum venit, quomodo legatos induxit, quomodo non permisit
adire Sullam.

110. {%Chrysosgono nuntiat%}. Idem Capito.

{%Illum pecuniam grandem%}. Illum: Chrysogonum.

111. {%In privatis rebus%}. Mandati iudicium infamem facit. Vt
pota: Dedi alicui centum libras argenti, ut emeret mihi
possessionem; ille emit sexaginta et dixit se emisse centum et
rapuit <XL>. Hoc cum cognitum fuerit, infamis fit. Simile crimen
est "pro socio". Vt puta, duo socii: si quis alteri fraudem
fecerit, condemnatus erit infamis.

{%Alius in alia re%}. Modo voluntatem tractat girare nostra
amicis mandemus negotia: vel quia quod nos agere non possumus
alii possunt, vel quia sic amicitiae comparantur, dum nostras res
amici quasi suas agant.

114. {%Damnatus per arbitrium%}. Id est iudicio omnium.

115. {%Tantidem%}. Id est nullam.

117. {%In eiusmodi vita%} <t.> , iudices. Ostendit vitam
turpissimam Capitonis modo, quia, et apud quem praemium invenitur
et apud quem perfidia et cetera maleficia, ipsum potuisse
occidere Roscium.

118. {%Lanista omnino%}. Capitonem dicit.

{%Aut hic discipulus%}. Magnum dicit.

120. {%Cum Chrysogono sunt%}. Ironia. Rusticos enim vult
significare, ut ostendat Roscium semper ruri deditum, et
Chrysogonum hos servos non tam eligantiâ eorum apud se habere
quam propter facti conscientiam.

123. {%Ego sic existimo, qui quaeri vellet%}. Sensus talis est:
Qui vult verum quaeri, necesse est ut illos servos ad quaestionem
postulet qui dicuntur adfuisse, cum caedes facta sit. Qui autem
non vult ex his quaeri, necesse est ut ipse hoc sciat.

124. {%Venio nunc ad illud nomen aureum%}. Modo, dicturus de
potentia Chrysogoni, adludit Cicero de nomine ipsius. Solemus
enim nomina ad voluntatem servi inponere, ut Smaragdum,
Chrysogonum. Sic et modo Cicero, ut ostendat eum servum fuisse.

125. {%Proscriptione Valeria%}. Valerius Flaccus praetor Sullanis
temporibus fuit. Hic tulit legem: quicquid Sulla dixisset, lex
esset. Si quid ergo ad populum tulisset Sulla, valebat lege
Cornelia; si quid voluisset facere et non tulisset ad populum,
hoc valebat lege Valeria.

128. {%Intellego, iudices, me ante tempus%}. Dicebatur Ciceroni:
"De capite omne certamen est et tu de bonis Roscii dicis!"
Intellexit hoc Cicero, recurat: "Scio" inquit "iudices, ut, cum
pro capite mihi Roscii dicendum sit, reduviam curem." Stultitia
autem medici est ut pro capite panaricium curet. Notandum autem
est quia bona defendenda sibi dat, capitis periculum Roscio. Sed
dicit haec bona non concupiscere Roscium, sed tantum ut fama
parricidii careat.

{%Reduviam curem%}. Reduvia est vulnus ex ungue, quod Graece
panaricium dicitur.

130. {%Cur tantulo venierint%}. Hic ostenditur furtum: tanta res
parum pretium habuit !

131. {%Quid miramur, iudices%}? Venit ad Sullam et tacuit: noluit
servare comparationem, quia scit figurata esse.

[...] {%In vico Pallacine%}. Locus ubi cenaverat Roscius.

{%Maxime metuit%}. Sullam scilicet.

{%Derivat tamen et ait se%}. Id est suspicionem suam in alium
deducit. Hoc enim dicebat Chrysogonus: "Non <quia> timui ne mihi
tollerentur bona Roscii, ideo eius praedia dissipavi; sed quia
aedificabam in Veientanam, ideo de his transtuli."

{%Manu praedia praediis%}. Praediis: occasione; quemadmodum
dicimus: fac ad manum illum codicem.

{%Hîc ego audire istos cupio%}. In hoc capite de potentia
Chrysogoni invidiam facit, ut enumeret singula deliciarun genera,
quod habeat plures possessiones, mancipia: quae omnia dicit de
rapinis ipsum habere.

133. {%Authepsa illa, quam tanto pretio%}. Authepsa vas aquarium
quod interiecta lammina fabricatis arte fornacibus compendium
portat, portati simul ignis, contrarii elementi, defensa
vicinitas.

134. {%Lecticarios%}. {%Lecticarii%} dicuntur qui maiores nobiles
portant, ut in Verrinis legimus.

{%Animi et aurium%}. Animi est, ut pantomimum spectemus; aurium,
citharoedum.

135. {%A causa existimet%}. Id est a parte Sullana.

136. {%Me pro illa tenui infirmaque%}. Pro Mariana, pro equitibus
R.

{%Cum maxime voluerim%}. Id est bella civilia.

137. {%Animadversum est in eos%}. Id est in Marianos.

n est hoc bello data libertas.

138. {%Verum longe aliter%}. Non, inquit, quisquis vituperat
Chrysogonum, iam Sullam vel nobilitatem vituperat, sed malum
<libertum> ; nam qui vult vituperare partem Sullanam, dicit quia
Chrysogonus multum potest; qui laudare, dicit quia tantum possa
non debet.

152. {%An vero, iudices%}? Dicit id <agi> hoc iudicio, ut omnium
proscriptorum interimantur filii. Deinde dicit, hoc tantum agere
Roscios qui accusant innocentem, cum ipsi criminosi sunt.

154. Homines sapientes. Sapientis viri est ei rei quae laborat
adferre remedium.

Verum etiam h. Semper vicinitas ex aliena rubigine livorem
trahit. Monet autem iudices Cicero ne crudeles sint et incassum
interficiant. Quamvis, inquit, aliquis mansuetus sit, tamen visa
crudelitate fit crudelior: et praesens crudelitas omittenda est
et superior delenda.

FINIT ROSCIANA.

 INCIPIT POMPEIANA.  

3. ... Lucullus. Et dum persequitur, adiit multas civitates et
<rediit> praeda plenus. Ab hoc ergo Tigranes inimicus factus
populo R.

4. {%Relictus%}. Quod eum voluntate reliquerit, eum possit
occidere.

{%Aguntur%}. Periclitantur.

{%Exercendis%}. Contra exigendis.

{%Occupatae%}. Fatigatae.

5. {%Bithyniae quae%}. Bithynia antea a Nicomede rege tenebatur.
Iste mortuus est intestatus: pervenit ergo eius regnum ad populum
R. Misit ergo populus R. ad regnum illud tenendum Ariobarzanen.

{%Quod finitimum est%} <ve.>. Quod [ne] inter Armeniam et Asiam
iacet.

{%Lucullum magnis rebus%}. Lucullus missus est bellaturus contra
Mithridatem: victoriam perdidit.

{%Huic qui successit%}. Glabrionem dicit, quod satis debilis
fuerit.

{%Vnum ab omnibus%}. Pompeium dicit. Virgilius: {%Et petiere sibi
et voluere adiungere gentes%}.

6. {%Primum mihi videtur%}. Divisio. Partitio finit narrationem;
ab hoc capite incipiunt argomenta.

{%Agitur%}. Fatigatur.

{%Aguntur%}. Pereunt.

{%Pacis ornamenta%}. Magistratus dicit.

{%Subsidia belli%}. Dixit stipendia quae mittunt imperatoribus
civitates amicae.

7. {%Mithridatico bello%}. Mithridates cum pacem fecisset cum
Sulla et dedisset Asiam, Sulla iratus in civitatibus illis
Romanum exerccitum servande fidei indigenarum gratia posuit. Cum
igitur Sulla recessisset, Mithridates illas civitates corrupit et
fecit milites Romanos ab oppidanis occidi.

{%Sed emergere%}. Translatio a sole.

{%Asiae lucem%}. Servavit metaforan, quia eum "emergere" dixit
quasi solem.

9. {%Ad eos duces quibus%}<cum> {%tum bellum gerebamus%}.
Sertorius civis quidem fuerat Romanus, sed proscriptus a Sulla
fugit in Hispaniam et ibi coepit civile bellum perficere. Multo
tempore pugnavit et multos interemit Romanos iste eo tempore quo
Mithridates misit ad Sertorium, dicens "Tu adgredere parte ex
ista Romanos, et ego ex ista, ut sint undique circumvallati."

{%Vt cum duobus in locis%}. Ex Hispania et Ponto, id est a
Mithridate et Sertorio; nam Mithridates in Ponto regnabat,
Sertorius partes Hispania optinebat.

10. {%In altera parte%}. Hîc minuendo, id est contra Mithridatem.

{%Eius, sed virtuti%}. Vbi vicit, vicit ut forti: ubi perdidit,
perdidit ut infelix.

11. {%Maiores nostri%}. Exemplum a minore ad maius.

Naviculariis. Navicularii dicuntur qui transferunt frumenta in
urbem aut ubicumque est imperator: propter quos bellum fecere
Romani.

{%Legati quod errant%}. Populus R. Graecis subactis permisit uti
suis legibus. Mos fuerat apud omnes Graeciae civitates Corinthi
habere conventum. Populus R. veritus ne communi consilio
novitatis consilium caperetur, misit legatos imperane ut singulae
civitates apud se contionandi haberent consuetudinem nec liceat
coadunari in unum totius Graeciae multitudinem. Exarsit iracundia
turba Graecorum adeo ut legati de contione lapidibus pulsi apud
hospites laterent et nocte fugerent Romam: iratus populus R.
Corinthum delevit.

{%Qui legatum populi Romani%}. Mithridates legatum invenit
quendam M. Aquilium et eum inclusa in cavea: dedit illi
domicilium ferae et cotidie efferebat et verberibus fatigabat.

{%Illi libertatem%}. Scilicet naviculariorum.

12. {%Atque amicus%}. Esset Ariobarzanes, si vester socius non
fuisset.

13. {%Omnia et eum%}. Omnes iste virtutes possidet solus.

{%Ad maritimum bellum%}. hoc est contra piratas pugnaturus.

{%Ab hostili expugnatione differant%}. Sunt imperatores et
saepius mittuntur contra hostes † notalium civitatem defendant,
et hostem quidem prohibent a rapina, ipsi tamen civitati hostes
existunt.

14. {%Philippo%}. Rege Macedoniae.

15. {%Nam in ceteris rebus%}. Vt puta: in naufragio nulla sine
immersione calamitas; <in> incendio cum flamma coeperit, aerumna
sentitur; belli tempore bellum damna praecedunt.

{%Scriptura%}. Pecorum vectigali.

19. {%Fidem concidisse%}. Mithridates Asiam cepit, publicanos
oppressit et omnium bona rapuit. Nemo ergo iam ad Romam credebat
propter priora exempla. Necessarium ergo Pompeius eligendus est,
qui semper rei p. necessitatibus militabat.

20. {%Structas fuisse%}. Bene suspendit: "non etiam vicisset".

{%Corenorum%}. Romana civitas erat: istam Cotta tenebat, missus
ipsam servare de servitio Mithridatis. Deinde Lucullus missus est
ut Mithridatem persequeretur. Vt venit, invenit obsessam
civitatem a Mithridaticis ferre frumentum; sed milites
Mithridatis ex fame paulatim morte consumebantur. Ergo mortuorum
corpora milites comedebant, deinde confecti versi sunt ad fugam.

21. {%Quae ducibus Sertorianis%}. Marium dicit et Lucullum.

<Patefactum>. Pontus eo tempore potuit aperiri Romanis — nam
Mithridates tenebat — quo tempore Lucullus cum Mithridate
pugnavit et eum vicit. Accessit alia provincia populo R.,
superante Lucullo.

{%Sinopem atque Amisum%}. Sinope et Amisus opimae sunt civitates
Ponti: istas civitates expugnavit Lucullus et cepit, et, quamvis
tales erant istae civitates, tamen deletae sunt a Lucullo.

{%Spoliatum%}. Non victum, sed spoliatum: quasi hoc tantum
Lucullus fecerit.

{%A nullo istorum%}. Multi dicebant malevoli quod Cicero
subtrahit laudes Luculli, ut erigeret Pompei famam.

22. {%Primum ex suo regno%}. Incongruum videtur exemplum, quod
imperatori feminam comparavit, sed ex omni parte quadrare
monstratur: primum ex loco, quod Mithridates Ponticus fuit, quae
patria Medeae est; ex facto, quod, ut illa parricidium fecit, sic
et iste auctore Sallustio et fratrem et sororem occidit; ad
postremum comparans exitum.

{%Medea illa%}. Iason missus est aureum vellus adferre: hunc
Medea adamavit et eum adiuvit, deinde redeuntem ad patriam secuta
est. Aeetes pater eius, ubi cognovit suae filiae fugam et illius
rapinam, persecutus est. Illa fugiens suum fratrem occidit et
membra eius per iter dispersit. Cum igitur Aeetes illos
persequeretur, vidit suum filium sparsum in via et coepit eum
colligere; et cum colligit ita per funus moras, fugam lucrata
fuit Medea.

{%Sic Mithridates%}. Bene Mithridatem Medeae comparavit, nam et
ipse parricida est: fertur enim fratrem suum occidisse et matrem
bello superiore contra Sullam

23. {%Hunc in illo timore%}. Mithridates postquam multo tempore a
Lucullo fatigatus est, exul ab illo susceptus est. Ille accepit
timidum et fecit confidentem et mutavit hospitio fortunam.

{%Tametsi urbem ex Tigranis%}. Miles Romanus licet prospera pugna
fuerat usus et magnam civitatem tulerat Tigrani, tamen, quia
multum fecerat tempus neque suos viderant, et fortitudinem
cupiditas pia frangebat.

24. {%Iam hoc fere sic fieri%}. Regalis fortuna quamdiu floret
imperio, laborat invidia, defecta miserationem meretur.

25. {%Impetum fecit%}. {%Sinite hoc loco%}. Mithridates postquam
fugit et a Tigrane fuit receptus, iussit milites sedere in loco
obscuro, ut, quando veniat legatus Luculli ad oppida illa
vastanda, contra ipsum impetus fiat. Illi sederunt: venit legatus
ad rapinam faciendam. Fit contra eum impetus: ita omnes deleti,
ut nec nuntius possit existere; ita omnes extincti sunt.

{%Vt poëtae solent%}. Omnes qui historias scribere solent, ubi ad
calamitatem veniunt populi R., praetereunt neque illam dicunt,
ne videantur in calamitate exultare.

26. {%Dimisit%}. Quasi inbellem.

{%Multa praetereo%}. Ostendit se parcere Lucullo et non tantum
dicere quantum meretur audire.

{%Novus imperator%}. Glabrio.

27. {%Antiquitatis memoriam%}. Apud antiquos "magni" erant viri
fortes.

28. {%Ego enim sic existimo%}. Prima divisio fuit: primum
dicendum est de genere belli, tunc de magnitudine, de imperatore.
Nunc divisionem fecit: quid debet habere imperator? Omnes
imperatores quattuor debent ornari virtutibus. Primum debet esse
in bellis peritus, ut scientia omnia pericula venientia superet;
deinde debet esse fortis: nihil enim valet peritia, nisi accessit
virtus; deinde strenuus in bello debet esse; deinde
felicissimus. Cicero ultimum posuit quod est necessarium.
Lucullus in istis omnibus fuit peritissimus, fuit fortis, <fuit
strenuus>, sed infelix.

{%Patris exercitum%}. Socii aliquando civitatem petiere Romanam.
Hos adversum senatus: irati arma sumpsere missis principibus.
Contra hos pater Pompei missus est. Patri filius legatus fuit,
puer in studiis, ad bellum maturus.

{%Extrema pueritia%}. Veniente Sulla contra partes Marianas
Pompeius ex militibus patris magnum comparavit exercitum; Sullae,
cum tyrannidis rumoribus notaretur, tradidit se Pompeius.

{%Maximi exercitus%}. Contra Clupeanos fugitivos.

{%Quam quisquam cum inimico%}. Nunquam fuit tanta contentio
verborum inter inimicos, quantas contentiones telis confecit.

{%Quam ceteri legerunt%}. Constat Lucullum usque ad tempora
consulatus expertem fuisse bellorum, post in consulatu historiis
studuisse, ut bella † destituta cognosceret. Hoc in illo dialogo,
qui scribitur Lucullus, Cicero docet, unde et in se Hortensio
Lucullus historiam laudavit. {%Bene ergo plura bella gessit, et
attendit Lucullum, quam[quam] ceteri legerunt%}.

{%Cupierunt%}. Vt dicit Sallustius, Lucullus pecuniam Quintio
dedit, ne illi succederetur.

{%Non alienis%}. Semper unusquisque qui militiam ingreditur legit
aliena facta et ita formatur praeceptis. Praetor Lucullus secum
habebat monitores.

{%Suis imperiis%}. Ergo Pompeius non legendo, sed videndo factus
miles.

{%Offensi%}. Propter Lucullum, qui in Ponto perdidit militem.

{%Civile%} Sullanum. {%Africanum%} contra Domitium et Clupeanos.
{%Transalpinum%} Gallicanum. {%Hispaniense%} contra Sertorium.
{%Servile%} contra reliquias Spartaci.

30. {%Testis Italia%}. Namque Sulla contra Mithridatem dimicante
Mariani occupaverunt rem p., ita ut omnis fugata nobilitas ad
Asiam perveniret. Pompeius inter haec militem collegit
voluntarium eumque tradidit Sullae, unde Sulla dicebat Pompei
virtutibus liberatam Italiam.

{%Testis Sicilia%}. Quia fugientem praeoccupavit Carbonem.

{%Gallia%}. Praetor Hispanos inrupit, Gallos occidit.

32. {%Vectigal[ibus] vobis%}. Piratae cum multas civitates
ceperunt, etiam vectigalia annua prohibebant.

{%Cum legati populi Romani%}. Legatum quendam oppressum a piratis
pretio uxor liberavit.

{%Duodecim secures%}. Bilienus consul captus cum legatis suis et
cum insignibus imperii venundatus est.

33. {%Portus%}. Asiae portus cepere piratae.

{%Spectante populo Romano%}? Videbat populus Romanus, cum
raperetur vectigal.

37. {%Quem enim imperatorem%}? Aut Glabrionem, qui Ciliciae
praeerat, aut Marium dicit.

{%Centuriatus%}. Ordo est militaris dignitatis.

{%Qui pecuniam%}. Quando ibat Lucullus ad bellum, petierat
pecuniam infinitam, ut suis militibus bello daret: iste accepit
et partem pecuniae dedit multis magistratibus, ut eorum auxilio
non succederetur.

{%Vestra murmuratio%}. Multi dicebant scientes talia fecisse
Lucullum. Dicebant latenter quod de Lucullo dicit, propter
divisam pecuniam magistratibus.

38. {%Nostri imperatores%}. † Procaelius quidam Romanus imperator
iter faciens ingressus in provinciam postulabat pecuniam. Si non
illi dedisset, provinciam illam expugnabat.

39. {%Sed ne vestigium quidem%}. Semper qui rapit manus suae
vestigia relinquit....

47. † metro farrem Marcello Mario exercit<us d>atos, id est bella
commissa.

50. {%Ipsis locis assit%}. Glabrio erat in Asia, hoc est in
Mithridatico bello, et Pompeius in maritumo. Hoc ergo dicit quod,
si data fuerit Pompeio potestas, iuxta est ut citius possit
accipere a Glabrione exercitus.

55. {%Exercitatus%} dicitur qui in bonis actibus summam peritiam
habet, {%exercit[at]us%} autem qui malorum peritiam habet.

{%Exuviis navium%}. Primum populus R. contra Antiates bellum
gessit et duodecim captivis navium rostris forum ornavit, non, ut
imperiti dicunt, Carthaginiensium navibus.

58. {%An Falcidius, Metellus%}? Ciceronis familiares erant: ut,
quando probatione deficitur, utatur exemplis.

{%Cuiusquam initia edictum%}. ... Proposuerat ut nemo referat de
Pompeio, ut ipse hoc bellum experiatur.

{%Intercessio%}. Intercessio dicitur † aeatio dictionis tribuni
pl.

60. {%Cimbris%}. Gallis.

{%Lucius Philippus dixisse dicitur%}. Consulibus Sertorianum
bellum detrectantibus Pompeius electus est. Cum interrogarentur
patres quali debeat cum potestate mitti, Philippus, consulum
ridens ignaviam, "pro consulibus" dixit. Cicero hoc rapuit, quasi
hoc dixerit laude Pompei, non consulum vituperatione.

65. {%Quod enim fanum putatis%}? Omnia in Lucullum figurate
dicuntur.

68. {%Publius Servilius%}. Iste florebat, in senatu princeps
erat, amabatur a populo.

69. {%Manili%}. Gaius Manilius tribunus pl.

70. {%Vt hominem praestare%}. Sed temeritatis est sibi
repulsionis pericula polliceri. Praestare aliquando ponitur pro
promittere.

71. {%Obscuras partem%}. Luculli et Hortensi.

FINIT POMPEIANA.

 INCIPIT MILONIANA.  

 <ARGUMENTUM.>  

Quodam tempore Clodius de uxore Caesaris incestas amoris traxerat
flammas. In templo Bonae Deae habitu muliebri cum uxore Caesaris
inventus est, conscientia sceleris fugit Interamnam. Cicero eum
vidit fugientem et contra eum, dum accusaretur Clodius,
testimonium dixit. Hinc primo inimicitiae ortae sunt inter
Ciceronem et Clodium. Dehinc post, dum liberaret Cicero rem p. a
conspiratione civium, dum aliquos occidisset, invidiam passus a
Clodio tribuno pl. qui de patricia familia in plebeiam
transierat: Ciceronem in exilium misit. Postea Milo amicus
Ciceronis tribunus pl, de exilio Ciceronem revocavit.

Quodam tempore petebant consulatum Hypsaeus, Scipio et Milo.
Clodius contra Milonem fuit et obstitit ne peteret consulatum.
Interea Milo factus est dictator Lanuvi, ut sacrificium faceret
Iunoni Sospitae et flamines p. R. crearet. Clodius dum hoc
audisset, Lanuvium proditurum Milonem, processit ante fundum
suum, ut insidias in Albano collocaret. Milo autem profectus
fuerat cum uxore et ancillis. Occurrit ei Clodius in via: coepit
uxorem eius iniuriis provocare. Pugna inter eos commissa occisus
est Clodius. Postea corpus ipsius Cloelius et Plancus ad urbem
adduxerunt: triduo ad invidiam Milonis cadaver iacuit. Deinde
lata fuerat lex ut servi Milonis in caput domini torquerentur.
Hoc Milo videns, ne servi eius crimen confiterentur ab ipso
Clodium occisum, eos manumisit, ut iam liberi torqueri non
possint. Deinde Pompeius iusserat ut de morte Clodii extra
ordinem quaereretur, hoc est eo tempore quo iudicia silebant.
Deinde quoniam viderat et reum et amicum Caesaris, armatis cinxit
ipsum iudicium, ne allo modo evadere possit.

Status in hac oratione est relativus, hoc est {%feci, sed meruit,
hoc est insidiantem occidi%}. Genus causae admirabile ex eo quod
armatis circumdatis Milo obsidebatur.

1. {%Etsi vereor%}. Armatis cinctum iudicium, Pompeius inminet:
timet ne iudices ad huius arbitrium timore commoti iudicent;
idcirco laborat principio ut adimat iudici timorem. Sed non
potest aliter demere nisi suam miscuerit personam: ut, cum sibi
solacium dederit et dixerit se non timere, recreet animum
iudicum. Deinde persona Milonis fortis est, quae subplicare non
novit.

{%Viro dicere%}. Dicebat Cicero insidias Miloni a Clodio factas.
Ergo quoniam obiciebatur ei: Quare vicit, si huic sunt ...?

15. {%Statutum%} est quod necesse est fieri, {%indictum%} quod ad
tempus definitur.

60. Quod invenitur {%in arcas coiciuntur%}: loca sunt in foro ubi
torquendi servi collocabantur, ne quis cum his loqui possit.

65. {%Popa%} quidam proprium nomen volunt, quidam coponem.

67. {%Conquisitores%} dicuntur militum scriptores.

<FINIT MILONIANA>.

 <INCIPIT CAELIANA.>  

17. {%Versura%} omne debitum potest dici, sed proprie dicitur
versura cum abaltero sumam pecuniam et altero solvo, quasi versum
debitum.

26 (16?). {%Sodalitas%} est ambitus coniuratus, {%sodalicium
crimen%} quando in utriusque commodum comitia corrumpuntur.

<FINIT CAELIANA>.

 INCIPIVNT VERRINAE.  

 ARGVMENTVM DIVINATIONIS.  

3. ... {%N(unc) ad(foret) H(ector)%}. Ergo hominum auxilium
defecit, sed deorum restat: {%Haec ara tuebitur Omnis%}. Voluit
igitur ostendere Siculos etiam novissimum perdidisse perfugium.

{%Ex delubris%}. Delubra dicuntur tempia, nihilominus tamen et
simulacra {%ab eo quod dolantur%}: hic vero templa significat.
Alii dicunt loca illa interna templorum esse delubra, ubi aqua
hominum {%deluuntur%} peccata; aut illa quae ante templa sunt
sine tecto et quae pluvia {%deluuntur%}; aut ubi aqua posita est,
ut ingredientes in tempia spargendo se {%deluant%}, purgationis
causa hoc scilicet facientes.

{%Quas res luxuries in flagitiis%}. Propria singulis reddidit.

{%Per triennium pertulisse%}. Triennio enim Verres egit praeturam
in Sicilia: unum annum suum, alterum propter Arri mortem qui
successurus Verri iter faciens in Siciliam in via decessit,
tertium propter fugitivos. Alii autem aiunt: secundum propter
fugitivos et tertium propter Arrium.

{%Rogare et orare%}. {%Rogamus%} homines, {%oramus%} deos. Est et
alia differentia: {%rogamus%} verbis, {%oramus%} vultu lacrimis
gesto. {%Rogare et interrogare%} significat, {%orare%} et causas
dicere, ut Virgilius: {%orabunt causas melius%}.

4. {%Tuli graviter et acerbe%}, iud. Dicendo {%graviter%} pondus
doloris ostendit, {%acerbe%} quod diutius doluisset.

{%Adduci%}. Dolor et acerbitas.

{%Aut ego, qui me ad defendendos%}. Vult ostendere necessitate,
non voluntate suscepisse hanc accusationem. Primum itaque
necessitatem ostendit, quae veniam meretur; deinde dixit quod,
etsi voluntatis esset, honesta esse poterat voluntas.

{%Ab ineunte adulescentia%}. Αὔξησιν facit per partes.

{%Tempore atque officio coactus%}. Aut quoniam illi videbantur
esse vexati aut quia feci ex summa necessitate; {%officio%}, quod
orator sum: oratoris est autem accusare et defendere.

5. {%Adductus sum, iud%}. Conclusio primi prohoemii. Et docet
quomodo ad accusationem deductus est.

{%Officio%} fi. mi. Quod orator sum; quod promiseram; quod
graviter fuerant vexati; quod orator sum aut patronus.

{%Veteri cons%}. Quod multi saepe oratores nobilissimi in
amicorum negotiis accusationem suscipere non abnuerant.

{%Consuetudine more institutoque mai%}. Non novum exemplum
posuit, ne contemneretur quod ex antiqua auctoritate servatur.

<O.> {%offici%}. Accusationem.

{%Non ex meo, sed ex meorum%}. Quia tempus accusationis
excesserat: adulescentes enim accusabant.

{%Quo in negotio%}. Secundum prohoemium. Violenta definitio.

{%Quo in negotio%}. In suscipienda accusatione.

6. {%Quodsi hanc causam%}. Id est si non ex necessitate luna
accusationem suscepissem.

{%Tam idoneam%}. Quia rogatus.

{%Tam illustrem%}. <Quia> ab omnibus.15

{%Tam gravem%}. Quia vexati sunt.

{%Tantae necessitudinis%}. Quia me patronum vocavere.

{%Rei%} p. c. f. p. Id est ut voluntate me dicerem suscepisse
accusationem.

{%Furta atque flagitia%}. Flagitium est turpe commissum.

{%In Achaia Asia Cicilia%}. Nam cum legatus esset Dolobellae pro
consule Ciliciae, iter faciens per Achaiam atque Asiam plurima
diripuit.

{%Romae denique%}. In praetura urbana.

{%Qui meum factum aut cons%}. p. r. Ergo etsi non necessitate,
sed voluntate suscepissem accusationem, nemo me poterat levitatis
arguere tam honestam secutum voluntatem.

7. {%Quid est pro deum homin%}. q. f.? Haec exclamatio ad
probationem commoditatis pertinet, quam adfert Cicero ex
causatione.

{%Plus hoc temp%}. p. p. In quo laborant iudicia veluti
corruptissima.

{%Populatae, vexatae%}. Secundum superiorem sententiam
"{%populatae, vexatae%}" αὔξησιν fecit: "<f. e.> {%provinciae%}."

{%Socii%}. {%Socii%}: amici qui ante bellum societatem petunt aut
qui dant et accipiunt.

{%Stipendiarii%}. Quibus victis vectigal inponitur.

{%Exitii solacium%} q. Quia penitus perierunt.

8. {%Qui iud%}. m. a. o. s. Id est senatores: significat autem
Staienum.

{%Queruntur accusatores%}. Victor Sulla multa commoda a populo ad
senatorium ordinem transtulerat, in his etiam iudicandi
potestatem. Non enim equites, sicut consuetudo erat, sed
senatores iudicare praecepit.

{%Qui accusare possint%}. Aiunt enim accusatorum neglegentia, non
iudicum gratia reos absolvi.

{%Iudicum%}. Id est antiquorum.

{%Populus R. interea%}. Dum adhuc tempora Sullana sunt.

{%Tametsi multis incommodis%}. Quae inrogata sunt a Lucio Sulla.

{%Nihil aeq%}. Id est <nihil> similiter, nihil ita.

{%Gravitatem req. iud%}. Id est ut equites iudicandi potestatem
recipiant.

{%Tribunicia%} p. ef. Scilicet ut per tribunos pl. iudicia
equitibus redderentur.

{%Iudiciorum levitate%}. Ad corruptionem.

{%Ordo quoque%} <a.> Id est tertius: qui est tribunorum
aerariorum. Nam ex duobus alterum dicimus, ex tribus aut amplio
alium.

{%Iud. culpa atque dedecore%}. Culpam enim dedecus sequitur.

{%Censorium nomen%}. Decem tribuni eligebantur antea, qui quasi
tuerentur populi R. maiestatem, et censores, qui mores senatorum
censebant et quosdam a senatu propter morum vitia pellebant non
in perpetuum, sed ad certum tempus. Hos omnes pro nobilitate
faciens sustulit Sulla: qui hodie a populo propter infamiam
iudicum qui sunt de ordine senatorio requiruntur. Fiebant autem
et plebis censo ...

11. {%Spectatus%} probatus.

{%Cognitor%} in lite tantum datur, procurator in omnibus rebus.

12. {%Praeiudicium%} est ante iudicium incurrens opinio.

24. {%Quadruplatores%} dicebantur accusatores aut quia in
quadruplum faciebant convictos condemnari aut quia ipsi quartam
partem accipiebant damnationis.

26. {%Recipimus%} rogati, {%suscipimus%} sponte, aut recipimus
divites, suscipimus autem aequales vel minores.

28. {%Deportamus%} proprie cum oportet portare, {%asportamus%}
cum non oportet.

33. {%Mancipes%} secundum quorundam opinionem dicebantur qui a
praetore ad suscipiendum frumentum a sociis et Romani
transferendum mittebantur.

44-45. {%Versatur quod non satis est leve, iactatur%} quod
levissimum est.

47. {%Pugna in causa, certamen%} in gloria est.

48. {%Subsellia%} ubi arbitri sedebant et minores causae
dicebantur.

{%Lenocinari%} est cum turpitudine servire.

49. {%Moratores%} dicuntur advocati.

52. {%Monitor%} dicitur qui vel propria dicenti suggerit vel
aliena.

55-58. {%Subnarratio%} non legitimae causae narratio.

55. {%Religio%} est timor cum veneratione.

56. {%Parere%} est constare. {%Recuperatores%} dicuntur iudices
qui ad unam causam dantur, iudices qui ad iudicium utriusque
causae.

57. {%E vestigio%} ex eo loco ubi stat, antequam vestigium movit;
quidam subito, alii statim, nonnulli e vestigio totum dicunt.

58. {%Laeditur%} qui contra voluntatem suam patitur aliquid,
etiamsi iuste patiatur damnum.

71. ... {%<In discrimen existimationis>%}. Existimationis in
periculum. Discrimen autem est proprie quod separat aliquas res
asse in medio posita.

{%Expectatio futura sit%}. Hominum expectatio quomodo accusaturus
sit.

<N. n.> {%hanc rem severe%}. Non severe, quia multa crimina
praetermissurus est.

{%Non nimis accurate%} [dil.] Ad eloquentiam pertinet: id est non
potest uti optima oratione.

{%Non%} n. d. † Qui auditorum nihil habet, minus accusat.

72. {%Ac recuperare%} p. Bene, quia {%obsides, recuperare%}
dixit.

{%Erit dimicandum%}. Pugnandum pro ipsis scilicet.

{%Honorem%}. Aedilitatem.

{%Coniecta ut sint in%} a. a. Quae ne omnia uno tempore
amittamus, maxime erit providendum.

73. {%Fide%}. Vt non corrumpatur.

{%Diligentia%}. Ne quid de necessariis in accusatione
praetermittat.

{%Consilio%}. Dispositione.

{%Auctoritate%}. Ad probandum; nam auctoritatem magnam habere
debet orator, ut possit persuasio ipsius valere.

{%Tum non arbitrabor vos ne%} p. r. Tangit ipsos, ut incorrupte
iudicent.

P. R. {%honestam severam diligentem%}. Inminere iudicio ait
populum R. expectantem quomodo iudicetur; unde edicit, iudices ut
provideant.

{%Neque vobis placuisse neque%} o. <v. pl.> Distinctio temporum
notanda in verbis Tulii: quare de iudicibus praeterito tempore
usus est dicendo placuisse, de senatu praesenti, id est placere?
Quia iudices temporales sunt, senatus vero perpetuus.

EXPLICIT DIVINATIO.

 INCIPIT ACTIO PRIMA.  

1. {%Quod erat optandum maxime, iudices%}. Attentum facit
auditorem Et benivolum, dicendo oblatam esse rem quae possit
invidiam ordinis purgare. Augusto enim mense coepta est causa.
Condemnat Verrem ante accusationem, dicendo hoc solum {%ad
infamiam iudiciorum pertinere sedandam%}, si Verres esset
damnatus. Actionem quidam ideo dictam hanc orationem arbitrantur,
quia haec tantummodo dicta est in iudicio, ceterae vero
orationes postea scriptae sunt. <Ad> ordinem senatorium maxime
pertinebat ut, idoneis hominibus accusantibus nocentes, rei
convicti damnarentur.

{%Divinitus da[mna]tum%}. Sive quod gratum sit quod numina
concesserunt, sive quia tam grande est, ut tantum a numinibus
possit concedi. {%Datur%} quod petitur; offertur quod ultro
praestatur.

{%Summo rei p. tempore. Summo nunc periculoso, ut%}

{%Venit summa dies et ineluttabile tempus%}.

Periculosum autem ideo, quia Aurelius Cotta legem tulerat ut
equites cum senatoribus iudicarent, assentiente Quintio tribuno
pl., vel Palicano.

{%Nobisq. periculosa%}. Senatoribus, si iudicia transferantur.
Nam dum contenditur de transferendis iudiciis, seditio fit, orta
vero seditione res p. dispendiis periculisque plurimis afficiatur
necesse est.

{%Percrebruit his iud%}. p. h. Ostendit ipsum ante iudicium
pollicitum se posse absolvi.

2. {%Cum sint parati qui contionib%}. et leg. Palicanus enim tres
ordines iudicare dicebat: senatores, equites R. et tribunos
aerarios. [Qui contionibus]. Alii Quintium tribunum pl.
significari dicunt, qui Oppianicum defenderat reum veneficii
Cluentio accusante et damnato Oppianico. Rumor enim factus est
quod corruptis iudicibus damnatus esset Oppianicus: quam
damnationem Quintius apud populum frequenter nominare solebat.

{%Vita atque factis%}. Moribus domesticis.

{%Omnium iam op%}. d. "Ante gesta"quomodo obiciuntur? Interdum
enim anteacta vita praesens crimen defendit.

{%Sua spe et praed%}. Bene addidit sua spe, quia iniuriam
iudicibus faciebat, si nocentissimum hominem in pecunia spem
habere dixisset. Praedicatione: commemoratione vel rumore
amicorum suorum.

{%Augerem invidiam ordinis%}. Dicendo quod senatoria iudicia
corrumpuntur.

{%Adduxi enim hominem%}. Benivolos facit iudices. Et haec cum
superioribus iunguntur, ubi dixit: {%inveteravit enim iam
opinio%}.

{%Reconciliare%}. Reducere ad amicitiam pristinam.

{%Depeculatore aerarii%}. Publicae pecuniae quam furatus est, cum
quaestor esset Carbonis G. Verres, qui Marianus fuit. Dum erat
consul in Hispania, quaestor fuit et sublata pecunia publica suum
consulem deseruit, et ad Sullanas transtulit partes. Victoria
Sulla potitus pecuniam subreptam non requisivit. Vide autem
quemadmodum per ordinem anteactae vitae crimine describit. In hoc
autem loco omnem Verrinarum faait partitionem.

{%Vexatorem Asiae%}. Post quaesturam enim legatus est factus
Dolobellae et hanc multis adfecit incommodis.

{%Praedonem iuris urbani%}. In praetura urbana, in qua ius
vendidit, sarta tecta exegit.

{%Perniciem p. S. Provinciae%}, non unius civitatis. Et vide
quemadmodum in quattuor partes totam accusationem divisit.

3. {%De quo si [se] vere ac religiose%}. [se] Vere hîc ad
vindictam pertinet. Sed quid, si innocens est reus? Ideo
religionem addidit. "Verum" est enim omne quod est religioni
permixtum. Religiose nimium vere: "ne crimine, digna supplicio,
leviora iudicetis, sed cum timore religionis": quoniam iurati
iudicabant.

{%Iudiciorum religionem%}. Non dixit {%iudicum%}, sed
{%iudiciorum%}, ut et admoneret simul et offensionem vitare
videretur.

{%Veritatemque perfregerint%}. Bene, magnitudo enim solet
frangere id quod obstat. Quia ergo ingentes divitias dixit,
intulit {%perfregerint%}.

{%Aut accusator reo defuisse%} v. Vult ostendere Verrem
corruptionem iudicum cogitantem.

{%Cum multae%} m. a G. <V.> i. Eunti in Siciliam propter crimina
requirenda vel redeundi.

{%Tantum periculum%} m. a. vis. s. Ne corrupto iudicio ego
invidiam subeam.

4. {%Glabrioni%} p r. Praetori qui praeerat iudicio aliquando,
quaesitori.

{%Sociis%}. Id est Siculis.

{%Se tantum eripuisse%}. {%Subripit%} qui clam aliquid tollit;
{%eripit%} qui palam et per vim. In aliis ergo {%subripuisse%}
dixit, de Verre {%eripuisse%}.

{%Nihil esse tam sanctum%}. Ad iudices rettulit, quoniam iurati
iudicabant sanctum; munitum ad leges, quae poenam habent pro
commisso. Virgilius:

{%Quid non mortalia%} p. c.!

5. {%Quodsi quam audax est%}. Hoc dixit, ne obiceretur illi:
"unde scis hoc Verrem cogitare?"

{%Audax%}. Promptus.

{%Ad conandum%}. Ad faciendum.

{%In agendo%}. In cogitando de corruptione iudicum.

{%Fortasse aliquando fefellisset%}. Dicendo "fortasse" laudat
latenter diligentiam suam: quasi sapiens obscure egit.

{%<Per>commode cadit%}. Optime cadit.

{%Audacia singularis stultitia coniuncta est%}. Ostendit ipsum
nihil posse latenter agere quasi sapientem, sed omnia audacia,
quod proprium est stulti.

{%Nam ut apertus in corripiendis%}. Quo enim modo aperte rapuit
pecunias, simili modo et corruptionem iudicum, quam sperabat
efficere, palam omnibus fecit stultitia sua.

{%Sua consilia conatusq%}. Quibus vult corrumpere iudices.

{%Semel ait in vita se pertimuisse%}. Omnis enim novitas habet
timorem.

{%Cum primum reus a me%} f. Quando venit de provincia.

{%E provincia recessisset%}. Solet enim odium minuere absentia.
Sed hic similiter odio laborabat etiam post absentiam: ideo
fortiter timebat.

{%Diuturna flagraret%}. Dicebat enim semper se flagrare invidia
pristina.

{%Ad iudicium corrump%}. Quia iudices eo tempore de Iuniano
consilio damnati fuerant: quod exemplum dicens valde iudices
perterrebat.

{%Tempus alienum of%}. Quia non poterat corrumpere propter
angustias temporis.

6. {%Itaque cum ego diem requirendi%}. Bene tempus dicitur dies,
quia secundum philosophos dies non finitur, sed reversione nobis
non vídetur, sed apud antipodas lucet.

{%Breviorem diem%} p. Suppositus accusator.

{%Etenim ille Achaicus%}. Quidam † Dasianum, alii Pisonem dicunt.

{%Diebus quinquaginta obii%}. Ne propter festinationem
neglegenter egisse videretur, hoc ideo addit. Praetor "Achaicus"
Oppius dictus est.

{%Privatorumque%} l. In quibus crimina Verris fuere conscripta.

{%Tempus obsideret%}. Aucuparet vel observaret.

7. {%Quibus ipse insignis%} i. f. {%Insignis%} medium est:
perfectam enim vel malam rem vel bonam significat.

{%Tot tam gravis%}. Ad numerum tot, ad qualitatem tam.

{%Auctoritatibus%}. Quia missi sunt a civitatibus.

8. {%Haec cum ita sint%}. Cum videt multos testes esse contra se
paratos.

{%De omnibus bonis%} m. ex. Qui oderunt ipsum, quorum vita
integra est.

{%Senatoria iudicia perdita%}. Ita ut nulla sint. Profligata
autem violata, addicta.

{%Tempus%} i. e. Ne posset ante Kal. Ian. accusari submisso
accusatore.

8. {%Iudicii sui%}. Certe enim per illum Achaicum inquisitorem
tempus emit iudicii sui.

{%Emere postea posset%}. Consulibus iam creatis Hortensio et
Metello.

{%Criminum subterf%}. vim. Impetum quo accusabatur a me.

{%Procellam temporis%}. Ante Kal. Ianuarias. Procellam autem
dixit tempus, et nunc periculosum.

9. {%Quodsi non modo in causa%}. Hic omnia enumerat et pecuniam
tacet propter iudicum offensionem. Nam si nihil de his est de
quibus enumerat, in quo confidit? In pecunia sperat.

<N.> {%haec omnia colligeret atque aucuparetur%}. Id est si vel
causae merito confisus esset vel eloquentia patronorum; id est si
profiteretur quidem se crimina commisisse, speraret autem vel
per defensionem patronorum vel per suae vitae pristinae merita
posse se liberare.

{%Aucuparetur%}. Captaret. Ex Verris persona plerumque iudices
dicit esse corruptos, ne ipse in eorum offensionem incurrat.

{%Non usq. eo d. Despicimus inferiores, contemnimus%} aequales,
aut despicimus vultu, contemnimus animo.

{%Vt arbitratu eius deligeretur%}. Oppium significat ex praetore
Achaiae, cuius accusatorem subditum esse dixit <a> Verre. Bene
autem ad invidiam eum Cicero perducit senatorum, dicendo electum
esse "ex senatu, qui reus fieret."

10. {%Quibus ego rebus%}. Qua comperendinatione.

{%Et quo animum intendat%}. Id est ad iudicum eorruptionem: qua
spe inlectus verum <iudicium> putavit se posse declinare.

{%Facile perspicio%}. Quia sperabat corrumpere iudices.

{%Quamobrem vero se conf%}. Hic iam recuperatio eorum quae supra
in iudices dicta sunt. "Proficere"autem evitare periculum.

{%Hoc praetore%}. Id est Glabrione.

{%Et hoc consilio intellegere non possum%}. "Quia hi iudices
integre iudicaturi sunt, non possum intellegere quare putavit se
posse corrumpere talem praetorem et tales iudices."

{%In reiectione iudicum%}. Id est quo tempore ego iudices
reiciebam; nam tunc P. R. intellexit omnem spem esse Verris in
corruptione iudicum. In reiectione autem prior accusator
reiciebat et sic defensor vel reus.

{%Salutis in pecunia%}. Cicero non facit iniuriam iudicibus, qui
populi dicit opinionem.

{%Hoc erepto praesidio%}. A me, quia malos reieci.

{%Tanta facultas%}. Facultas ad celeritatem, copia ad
longitudinem orationis.

11. {%Vitam%}. Privatam, ante honores adipiscendos.

{%Cuius ut adulescentiae m. praeteream%}, q. Καταδρομή
violentissima.

{%Carbon. s. pecunia publica, nudatum%}. Nam spoliato aerario
confugit ad Sullam. Qui {%spoliatur%} quodcumque habet, qui
{%nudatur%} nihil retinet.

{%Relictam prov%}. Galliam.

{%Sortis necessitudinem%}. Qua filii loco esse debet quaestor
consuli vel praetori. Vide αὔξησιν per omnia.

{%Cuius legatio exit%}. f. A. Post quaesturam legatio: Dolobellae
enim fuit legatus, imperatoris Ciliciae.

{%In provinciis multas domus%}. Quas transeundo ad Ciliciam
vastavit.

Αὔξησιν a privatis ad sacra [vitam pro vitam, ante honores
adipiscendos]:

{%Fana depeculatus est%}. Signa enim de templis abstulit.

{%Suum scelus illud pristinum%}. Non quia et Gn. Dolobellam
deseruit, sicuti Carbonem, sed quia et hunc laesit, centra eum
testimonium dicendo.

{%Pro quaestore fuisset%}. Nam Dolobella, mortuo quaestore suo
Malleolo, fecit Verrem etiam vicem quaestoris agere.

{%Non solum deseruit, sed etiam oppugnavit%}. Scaurus accusator
Dolobellae omnia peccata Verris, quaecumque commiserat in
legatione, coacta in unum libellum ipsi obtulit Verri, dicens:
"Quodsi vis his tot criminibus liberari, confitere mihi omnia
facinora Dolobellae." Huc Verres conscientia stimulatus omnia
consilia Dolobellae patefecit et delicta, et testimonium etiam in
eum dicere est ausus.

{%Sed etiam oppugnavit ac prodidit%}. Vt similitudinem Carboniani
criminis faceret, metaphora usus est proelii: testimonium enim
dixit <in> ipsum.

12. <{%Aedium sacrarum%}. Dicit> templum Castoris propter sarta
tecta.

{%In iure dicendo%}. Id est indicando.

{%Contra omnium instituta addictio%}. Addictio interdum potest e
iure fieri, ideoque, ut iniquitatem ostenderet, addidit et
{%condonatio%}. Προσκύρωσις est addictio.

{%Iam vero omnium vitiorum suorum%}. Αὔξησις, id est tanta fecit
<in> Sicilia, ut pristina crimina eius ante oculos omnium
verterentur.

{%Monumenta et indicia%}. Omnia {%monumenta%} dicuntur quae
faciunt alicuius rei recordationem, ut Virgilius:

     {%Ferra sui%} d. m. et p. a.
{%Praetores aliqua ex parte recreari%}. Ὑπερβολικως nec partem
dixit posse recreari: "tantum laesit unius inprobitas, ut vix per
iustos hoc ex parte possit sanari."

13. {%Suas leges%}. Regis Hieronis. † Omne enim ius aut civile
est, aut quod proprium est civitatis aut civium Romanorum, quod a
populo Romano suscepit prs. Iura gentium sunt.

{%Neque communia iura%}. † Populi Romani. Nam hic inter decem
legatos missus est, qui ex senatus consulto iura Siculis
constitueret.

{%Hominis avarissimi et libidinosissimi%}. {%Libidinosus%} omnia
perscrutatur, avarus numquam satietate vincitur. Cum ergo haec
vitia habuerit Verres, constat esse Siculos spoliatos.

{%Aut satietati superfuit%}. Ergo nihil habent, quia avaritia
numquam satietate vincitur.

{%Nulla res tam patria%}. Tunc enim maxime dolemus, quando <a>
maioribus traditam possessionem amiserimus.

{%Innumerabiles%} p. <e.> a. Quas in Frumentaria dixit.

{%Instituto%}. Invento.

{%Cives Romani%}. "De suppliciis."

{%Indicta causa damnati et eiecti%}. Prohibiti in suam venire
civitatem.

{%Maximae tutissimaeq%}. u. Syracusanam significat. Nam minus
naves instructas Verres contra piratas misit; ideoque piratae
victores naves usque ad portum persecuti sunt Syracusanum ibique
classem P. R. incenderunt.

{%Optimae atque oportunissimae%}. {%Optimae%} bene fabricatae aut
bene armatae aut aedificatae. Et hoc ad ignaviam pertinet:
perisse classem P. R. {%Oportunissimae%} in necessariis locis
constitutae.

{%Ignominia%} P. R. Id est quia et fugientem incenderunt classem
P. R. piratae, cum mediocre esset malum, si vel resistentem.

14. {%Idem iste praetor%} m. "De signis."

{%Monumenta%}. Statuas et imagines.

{%Antiquissima regum locupl%}. Hieronem Agathoclen Dionysium
Falarim significat.

{%Victores civitatibus S. aut ci. aut reddiderunt%}. Marcellus
subacta Suracusana civitate nihil abstulit, Scipio reddidit
Africanus, quia, quae Afri rapuerunt de Sicilia, post victoriam
revocavit.

{%Aut dederunt%}. Id est donaverunt quae nunquam habuerant.

{%Adfabre%}. Eleganter.

{%Liberos%}. Pro filiabus.

{%Petulantia%}. Temeritate.



15. {%Mecum recognoscere. Cognoscimus nova, recognoscimus
vetera%}.

{%Iste homo amens ac%} p.<Perditus>, qui prodidit tot, amens qui
occultare nescit.

{%Mecum%} r. a. p. Temporis conperendinatione ad corrumpendum
iudicium.

{%Adrogantium nomina%}. Hortensium Scipionem Sisennam significat,
Verris defensores.

{%Quam adiuvant, quod noti sunt%}. Ac per hoc invidia laborabunt,
si quid ausi fuerint contra ius facere.

{%Noti sunt%}. Id est ab omnibus observantur.

{%Nobiles sunt%}. Nobiles semper ad bonam paene partem pertinent.
{%Notus%} autem maxime inclinat ad malam, quemadmodum in
Caeliana: {%mulier non solum nobilis, sed etiam nota%}.

{%Iam diu machinetur%}. Id est corrumpere iudices.

16. {%Redemptio est huius iudicii facta%}. Id est data est
quibusdam pecunia, qui se corrupturos esse iudices promittebant.

{%Ea mansit in condicione%}. "Vt, si non corruperimus, aut eandem
pecuniam aut ampliorem recipias."

{%Iudices reiecti sunt%}. In quibus spes erat iudicii
corrumpendi.

{%Quod et in sortitione istius spem%}. Nam iudices semper
sortiebantur, et sortitione facta non omnes iudicabant, sed
electio fiebat et reiciebantur ab utraque parte usque ad certum
numerum inparem. Hoc ergo dixit quod, "ut ex sorte severi iudices
venirent, fortuna fecit P. R.; in reiectione vero, ut severi non
reicerentur, mea industria." Per decurias erat senatus divisus:
unam decuriam dabat, ut ex hac iudices reicerentur. "Ergo fortuna
quidem P. R. fecit ut ea decuria daretur a P. R. quae paucos
habuit malos; mea autem diligentia fecit ut meliores
eligerentur."

{%Renuntiata est tota%} c. Redemptio corruptelae, id est
sequestres pecunias reddiderunt."

17. {%Praeclare se res%} h. Bene, commode.

{%Libelli nominum%} v. Nomina iudicum apud quaesitorem
ponebantur, et aliquando quaesitor corruptus nomina pro nominibus
inserebat, hoc est tollebat honestorum nomina et ponebat levium.
Hoc sciens Cicero plures libellos fecit et per multos qui iuxta
tribunal starent distribuit, scilicet ne quis auderct populo
teste peccare.

{%Nulla nota%}. Id est varia cera. Facit autem corrupti iudicii
mentionem ab Hortensio, quod supra memoravit.

{%Adlini posse%}. Induci inhaercre conglutinari. Mos erat iudicum
nomina libellis scribi et dari per singulas tribus, ut scirent
iudicaturos. Hoe autem ad integritatem iudicum fieri solebat,
qui, metu populi, corrumpi minime audebant.

{%Ex alacri atque laeto%}. {%Laetus%} animo; {%alacer%} motu
corporis. Qui ambulando manus iactat alarum in modum, ille
proprie {%alacer%} dicitur.

{%Humilis%} atque {€demiss.€} [animo]. Quia reddita ei pecunia
fuerat.

{%Eadem illa vetera%} c. De corrumpendo iudicio.

{%Pecunia maiore repetuntur%}. Ideo maiore, quia antea populum
corruperat, ut consul Hortensius declararetur.

{%Insidiae per eosdem%} h. Caecilium et Hortensium significat.

{%Quae res primo, iudices%}. Corruptionis apparatio.

18. {%Quae ille si commemorare noluisset%}. Ostendit eum stultum
fuisse, qui ea quae celanda erant palam dixit.

{%A me pedetemptim%}. Summatim, paullatim. Pedetemptim autem
proprie dicimus quando per loca lubrica incedentes temptamus
utrum sit firmus incessus, suspenso pede.

{%Illius habita ratio%}. "Ne videar quasi inimicus."

19. {%Ad ipsum fornicem Fabianum%}. Arcus est prope Vestam, aut a
Fabio quodam praetore dictus qui eum curavit, aut quia ibi
multae statuae Fabiorum stant.

{%Propinquis necessariisque%}. Atqui si et Hortensio amicus erat
et Verri, magis gratulari debuerat qui summum honorem fuerat
consecutus. Sed forte non poterat, quia turba erat circa ipsum.
Quid quod nec necessariis eius gratulatus est? quod est
consuetudinis, ut vel per alios nostrum votum nuntiemus. Ostendit
ergo nihil ab hoc <nisi> de omni Verris absolutione cogitari,
qui et amicos in felicitate positos contemnebat.

{%Quod cum tam multi homines%}. Dixit signum: verum signa possunt
derivari ad alteram partem suam. Hoc signum conatur auferre et
argumento dat rumorem populi, scilicet quod, eum tam multi
audissent, aliis ridiculum videbatur.

{%Ridiculum%}. Quod dixit Curio.

{%Altius perspiciebant%}. Interius acutius melius.

20. {%Etenim sic ratiocinabantur%}. Qui intellegebant illam vocem
ad corruptionem pertinere.

{%Loquebantur, aperte. Apertum est quod non latet. Perspicuum%}
quod omnibus notum elt.

{%Nulla esse iudicia%}. Iam quasi tractantium adlocutionem
inducit.

{%Quid igitur%}? Obiectio.

{%Quid iud.%}? Iterum interrogatio.

{%Non crimina, non testes%}. Quia populus R. vult damnari
nocentes.

{%Non%}. Responsio.

{%Iste quidem tibi eripietur%}. Verba optimorum virorum, qui
"mecum loquebantur".

{%Sed nos%}. Id est senatores.

{%De transferundis%}. Ad equites.

21. {%Neque eos tam istius hominis%}. Non commovebat spes Verris
senatores, id <est> quia sperabat absolvi, sed gratulatio
Curionis.

{%Hominis amplissimi%}. Id est Curionis.

{%Nova gratulatio com%}. Bene addidit nova, quod consule
designato Hortensio coepit gratulari.

{%Id moleste ferre%}. Gratulationem Curionis.

{%Cupiebam animi%} d. v. t. Quod in mediocri metu fieri potest;
nam in maiore dixit: {%quod etiam toto corpore perhorresco%}.

V. {% tegere%}. Celare.

{%Cum praetores designati sortirentur%}. Ex sorte enim
accipiebant provincias.

{%Et Marco Metello obtigisset ut is de%} p. r. Metelli tres
fuerunt fratres: unus qui prae ...

30. {%Homo tristis%} <m.> i. o. N. D. Quaesturam intellegimus.
Nam omnes ceteri magistratus Kal. Ian. procedebant, soli vero
quaestores Nonis Decembris.

{%Acerrima%} fortissima. {%Severissima%} integerrima.

{%Lucius Cassius%}. Cassiana familia ideo severissima ad
iudicandum existimata est, quia sic iudicabat: "cui bono fuit?"
Vt quaeratur si ei prodesse poterat factum, non utrun fecerit
necne.

{%Tres hi homines%} <v.>. Optimi, integerrimi, antiquae
nobilitatis.

{%Secundum%} Kal. Iuxta vel post, unde secundum cras dicimus.

31. {%Nonae sunt Sex%}. Hic iam ex sua persona loquitur.

{%Diem iam ne%} n. q. Id est adversarii.

{%Ante ludos%} v. De victoria Sertoriana aut Mithridatica aut
piratica.

{%Cont%}. R. Id est ludi: fiunt autem mense Septembre.

{%Ita prope%} X L <d.>. Quia non dixit quot dierum Romani,
addidit prope.

{%Deinde se ducturos%} <t.>. ᾽Υφ’ἔν legendum est, id est
tracturos tempus; {%dicendo%} respondendo; {%excusando%} causais
occupationum fingendo.

{%Ad ludos Victoriae%}. Quos Sulla constituit post victoriam
Marianam.

{%Cum his pleb. esse%}. Voluptarios.

{%Ad agendum%}. Ad iudicandum: postea enim feriae sunt.

{%Refrigerata%}. Id est omni calore accusationis extincto.

{%Quem ego%} h. Ὑποφορά, πεῦσις: id est 'reiecissem sicut alios
suspectos iudices.

32. {%Tabellas com%}. Non quia mos erat dare iudicii praetori
tabellas, sed quia poterat iubere ut iudices absolverent G.
Verrem.

{%Ego%} v. . "Vtrum perpetua debeam uti oratione, id est
continua, an per singula

crimina debeam testes producere."

{%Mihi prof%}. t. d. Bene conparticipes sui consilii facit
iudices, ne arroganter agere videatur.

{%Meo legitimo temp%}. Aut perpetua oratione aut ex lege
constituto, quia horis certis dicebant accusatores sive
defensores per clepsydram. Centum et decem dies legitimum tempus
erat.

{%Mei laboris ind. dil. <q.>. Industria%} qua invenimus;
{%diligentia%} qua inventum perficimus. Ali dicunt industriam
segnitiae contrariam, [a]ut quae in persequendo officio labore
non deficit.

{%Paratior%}. {%Paratus%} accusator est qui multa crimina
obiecturus est reo. Vigilantior qui omnia circumspicit, ne reus
evadat. {%Copiosior%} ad varietatem dicendi rettulit.

<Ne> {%elabatur summum periculum est%}. Evadat, effugiat.

{%Obscurum%} est quod difficile invenitur; absconditum quod
penitus ignoratur.

33. {%Nunc hom. tab., test%}. "Nam si voluerimus perpetua uti
oratione, quantum quidem ad eloquentiae os ..."

38. ... fuisset susceptum similiter quemadmodum in Septimio
senatore.

39. {%Pr. urb. sortiente%}. Ex sorte dante, quia ipse, quasi
praetor, iudices dabat.

{%In eum reum%}. Oppianicum significat.

{%In eodem iudicio%}. Cum consuetudo fuerit ut viginti et septem
dicbus iudex audiret, Fidiculanius Falcula non audivit a
principio, sed triduo, quia sorte subrogatus est, et sic
Oppianicum damnavit. Ergo hic oratorie agit; nam cum unus se
iudex corruptus sit, augendi criminis causa omnes iudices
pecuniam accepisse dicuntur.

40. {%Iam vero quomodo ego illam labem, ignominiam%}? Tangit
iterum iudicium in quo Hortensium dixit iudicibus imperasse prope
rei absolutionem.

{%Totius ordinis conquerar, hoc factum esse%}. Cum indignatione
hoc est pronuntiandum, id est "tantum malum".

{%Vt discoloribus signis%}. Post omnia crimine venit ad Hortensii
facinus, ut cunctis peius esse ostendat.

{%[Cum] haec omnia me diligenter%}. {%Diligenter%} ad inquirendum
rettulit.

{%Severe%}. Cum gravibus sententiis et omnem misericordiam
excludentibus.

<S.> {%aliqua ratione esse violatum atque commissum%}. Id est
quomodo tunc, cum diversis coloribus tabulae erant notatae. Et
perverse dixit: nam primum committitur et sic violatur aliquid,
sine commisso <autem violatur nihil>; verbi causa: si cogitaverit
quis sacrilegium facere et non fecerit.

{%Hominem potentem%}. Hortensium significat.

{%Praeclare%}. Id est bene, commode.

{%Quaestum%}. Lucrum.

{%Iudicio reservaret%}. A persona iudicum odii comparatio.

41. {%Ex quo mihi in mentem venit%}. Ex his scilicet quae Verrem
audivi dixisse.

{%Satis facere posse, nocentissimi victoriae non%} p. "Haec me
dicente populus commotus est, quod de tollendo iudicio
repetundarum locutus fueram."

42. {%Malam opinionem animo inbibisset%}. Quia scilicet iudicium
corrupturum esse speravit.

{%Inbibisset%}. Percepisset.

{%Apud vos odio esse%}. Quia scilicet tales vos speravit futures.

43. {%Quoi loco%}. Hoc est opinioni vestrae.

{%Nulla in iudiciis severitas%}. Quia nocentes subtrahuntur.

{%Religio nulla%}. Quia peieratur.

... {%Despicimur%} vultu verbo simulatione.

44. {%Neque hoc Q. Catulum%} f. Propter iudiciorum iniquitatem
quod P. R. tribuniciam potestatem reposcebat.

{%Pompeio viro%} f. Pompeio enim et Crasso cons. reddita est
tribunicia potestas.

{%Patres%} C. iud. m. et f. t. Ideo quod P. R. tribuniciam
desiderabat potestatem,

45. {%Ad urbem cons. designatus%}. In urbe vel prope urbem,
quoniam interdum extra urbem consules contio...

 IN VERREM DE PRAETVRA VRBANA.  

 <ARGUMENTUM.>  

... <quod Phi>lodami hospitis filiam per vim stuprare temptaverit
; quod myoparonem Milesiorum vendiderit ; quod Malleolo
quaestore Dolobellae mortuo tutelam filii eius perfide
tractaverit; quod damnato Dolobellae lis aestimata sit sestertiis
tot, ex quo Verres plurimum abstulerit. Praetura eius urbana sic
infamatur, quod empta sit, quod illa iuris dictio venalis fuit.
Hic obicit de Aselli bonis, quod possessionem eorum contra filiam
dedisset; de bonis Minucianis; de sartis tectis aedis Castoris
contra Iunium pupillum; de iudicio publico contra Opimium; et de
falso codice ad subsortitionem Iunianam pertinente, Oppianico
reo.

Vsque [in] eo multa in his observatione exactissima designata
sunt, ut non tantum onerosum sit aestimare singula, sed etiam
longum, quod huic opusculo contrarium est. De omnibus autem
orationibus nec meam persuasionem subtraho nec tuam ignoro.
Convenit enim inter nos nullam esse oratoriam virtutem quae non
sit perfectissima in singulis quoque narrandis, verum uberrima
esempla per omnium generum figuras eminere. Satis autem constat
omnes in Verrem orationes ante aedilitatem editas esse.

Status coniecturalis. Benivolos facit in principio auditores.
Benivolos autem auditores quattuor modis facimus: aut a persona
iudicum, hoc est quando eos laudamus (quod brevi oratione
faciendum est); aut ex nostra persona, hoc est quando nosmet
ipsos commendamus, commemorando studium nostrum erga rem p.; aut
a persona adversariorum, vituperando eorum vitam aut mores; aut a
causa, quando [aut] nostram laudamus causam quasi innocentiae
subnixam ausilio. In hoc ergo prohoemio a causa adversarii
benivolos facit Tullius iudices, scilicet de quo talis rumor
extitit, qui reum se quoque condemnantem demonstret.

Facta est autem comperendinatio. Dixit enim accusator, deinde
defensor. Item modo accusator dicit ad ea quae defensor dixit.

Quaerunt multi quare appellatur Praetura, cum quaesturae et
legationis crimina continentur. Et dicimus: ideo quia praeturae
crimina graviora sunt.

1. {%Neminem vestrum%}. Genus causae anceps. Propositio.

{%Hunc per hosce dies%} <s.>. Qui fuerunt post primam Actionem
usque ad principium secundae.

{%Sermonem vulgi%}. Vulgus est extrema pars populi, in populo
etiam boni continentur. Singulis ergo propria dedit: vulgo
sermonem, populo opinionem. Inest enim in opinione auctoritas.
Nam vulgus loquitur, populus opinatur lege condemnandum.

{%Responsurum%}. Fingit illum praesentem esse; ille autem
exierat.

{%Ad iudicium adfuturum%}. Bene dixit adfuturum, quia poterat
adesse et non respondere.

{%Emanarat%}. Effluxerat: μεταφορὰ ab aquis.

{%Quod iste certe statuerat%} <ac.d.>. {%Statuere%} est aliquid
proponere de quo deliberetur. Cum ergo aut subito aliquid facimus
aut consilio habito, ostendit Verrem consilio habito fugam
cogitasse. {%Deliberatio%} est statutae causae et propositae
plena perfectio.

{%Convictus ora iudicum aspiceret%}. Quasi sententiam ferentium:
quod iudices adtendunt litigatorum <ora> dicentes sententiam.

{%Populo R. ostendere auderet%}. Inpudens esset, si tantummodo
venisset; inpudentior nunc est, quia et loqui voluit.

2. {%Proiectus%}. Facilis, pronus.

{%Sic paratus ad audiendum%}. Vt et de eo audiatur et ut ipse de
alιo audiat; sed hic {%ad audiendum%} dixit, id est ut audiatur
de eo.

{%Defenditur%}. Patronorum inpudentia notatur, quia tam nocentem
defendunt.

{%Si reticeat et absit%}. Si tacendo in exilium isset spontaneum.

{%Patior, iud., et non moleste fero%}. Moraliter locutus est; nam
nemo est qui moleste ferat fructum laboris sui.

{%Virtutis vestrae%} f. e. l. Nam fructus accusatoris erit, si
optimus videatur accusator; iudicum, si non corruptionis notentur
infamia.

{%Minus aliquanto quam mihi opus esset%}. Ad fructum
consequendum, id est ad bonam opinionem comparandam.

{%In hac accusatione comparanda%}. Quando crimina colligebam.
Omnes enim ex hac accusatione cognoscunt quod inprobos omnes, non
solum Verrem odio habeo; quod minime fuisset, si Verres abesset.

{%Constituenda%}. Quando incipiat accusatio, quando dies petitur
ad accusationem, ut praesens condemnetur.

{%Tenuis plane atque obscura, iudices, esset%}. Si absens
condemnatus esset. {%Tenuis res vel videtur ex parte, obscura%}
non videtur. Ergo per αὔξησιν dixit {%tenuis atque obscura%}.

3. {%In eo quem nemo ausus sit defendere%}. Ideo {%in eo%} dixit
et non {%in eum%}, quia hoc in utrumque casum profertur, sicut
Virgilius: {%Talis in hoste fuit <Priamo>%}, eum in hostem
Priamum dicere debuit. "Nam si praesenti repugnetis et
condemnetis eum, ibi nimia comprobatur integritas; nam absens
ideo potest videri condemnatus, quia se redimere noluit."

{%Potentissimorum hom%}. def. Optat contendere cum adversariis,
ut ex maiore certamine gloriosam victoriam sortiatur.

{%Cum illorum omnium cupiditate%}. Id est qui volunt illum
absolvi corrupto iudicio.

{%Cum istius pecunia%}. Quia conatur corrumpere iudices.

{%Patronorum minis%}. Minae defensiones.

{%Potentia%}. Pecunia.

{%In contentionem certamenque%} v. Quod sine certamine gloria non
potest comparari.

4. <N.> {%tam sibi consuluisse%}. Quod in<pudentiae> {%pudentem%}
exitum quaesierit.

{%Neque enim salus ulla rei%} p. Conclusio.

{%Hoc tempore reperiri%}. Quod dixit iudicia non integra
celebrari.

{%Pernicies <o.> ulla%}. Ideo {%pernicies%} omnium, quia nisi
haec suspicio iudiciorum sublata fuerit, incipit populus de
iudiciis transferendis contendere, contradicentibus senatoribus
necesse est oriatur seditio.

{%Veritatis%}. Iustitiae.

{%Integritatis%}. Propter corruptionem.

{%Fidei, religionis%}. Quia iurabant.

{%Hoc ordine abiudicari%}. Notandum est quod, ubi est
vituperatio, ordinem dixit, ubi laus, iudices, ne eorum
offensionem incidat: simul hoc, quod noluit

dicere "transferri iudicia", quasi omen fugiens iudicia
abalienari, quod est abiudicari.



5. {%Itaque mihi videor%}. Secundum prohoemium.

{%Et prope depositam%}. In ultimo positam, desperatam, ut
recreari non possit. Virgilius:

     {%Ille ut depositi proferret fata parentis%}.
{%Partem%}. Iudiciorum scilicet

45. <Genus animadversionis videte.> ... proponere sine illis
localibus faleris melius est. Nam tanto maior fides adquiritur
nostris criminationibus, quanto videmur tragoedia praetermissa
veluti nuda propositione esse contenti. Velim tamen et in hac
brevitate perspicias non abesse Ciceronis studi τῆς αὐξήσεως. Id
enim egit, ut, quamvis proponeret, tamen acerbitatem mali
facinoris extolleret. Ignem parum erat dixisse: subiecit {%ex
lignis viridibus%}, quod est intolerabilius; addidit etiam
umidis, quo spiritus magis magisque auferri solet. Superposuit
{%in loco angusto%}, ubi densior fumus animam haurientes urgeret.
Post haec deinde intulit hοminem {%ingenuum, domi nobilem, P.R.
socium atque amicum, fumo excruciatum semivivum reliquit%}. Totum
si gradatim consideres, αὐξητικὸν est. Et nihilominus visus est
tantum proposuisse, non et exaggerasse, cum robustius non
potuerit augere. Ita si rem spectes, magna copia est; si verba
numeres, summa brevitas.

46. {%Eaque in onerariam navem suam coicienda curavit%}. Copiam
rapinarum et signorum multitudinem de modo navis os tendit.
Quippe si ad haec spolia templi avehenda oneraria navis admota
est, apparet quantitas oneris de alvei magnitudine.

{%Tum subito tempestates coortae sunt%}. A consequentibus signis
argumentatur ad divinum quoddam testimonium et magis invidiosum
reum facit, quod non humanis probationibus, sed indiciis numinum
deprehensus sit.

{%Ita magni fluctus eiciebantur%}. Enniano emistichio usus est ex
ea tragoedia quae Achilles inscribitur.

{%Signa Apollinis reperiuntur%}. Expedita βραχυλογία usus est, ut
gratissime multa concluderet. Sed et ipsa velocitas magnam habet
virtutem probandi; nam consequetur ut violentiae tempestatis
illa causa fuerit, quod Verres templum Apollonis spoliasset, cum
redhibitis omnibus tranquillitas restituta sit.

47. {%Apollinemne tu Delium%}? Decore amplificationem prosecutus
est, quasi plus sit Apollinem Delium violasse quam quemcumque
alium, propterea quod apud hanc insulam maior illi quaedam non
tantum numinis verum etiam nativitatis religio debeatur. Ἀφορμὴ
praeterea elegans animadvertenda est, quemadmodum veterem fabulam
sic intulerit, ut Verrem admoneret puerilis eruditionis, ne
levius fieret † hoc non erit Λατος induceretur.

48. {%Apollinem Dianamque peperisse%}. Huic opinioni repugnare
videtur Herodotus. Nam cum res Aegyptias persequeretur, sic ait:
Ἀπόλλωνα δέ καί Ἄρτεμιν Διονύσου καὶ Ἴσιος λέγουσιν εῖναι παῖδας,
Λητοῦν δὲ τροφὸν αὐτοῖσι καί σώτειραν γενέσθαι

{%Vt ne Persae quidem%}. Δεινῶς μετὰ παραδείγματος. Exemplo
invidiosissimo reum deprimit, quod legatus P. R. id apud socios
admiserit quod etiam Persarum hostile ingenium recusavit.

49. {%Tenen ipsum%}. Συλλογιστικῶς καὶ μετὰ ἐπιμονῆς obstinate
inmorando huic parti, quo magis videatur universam Tenedum
diripuisse auferendo simulacrum conditoris: ut, quoniam ipse
urbis auctor fuisset, in eo existimaretur Verres totius oppidi
statum depopulatus esse.

50. {%Non ad prae., sed Romam deferri oportere%}. Vigilanter, ne
videretur iudicio Neronis C. Verres absolutus, cum fanum Iunonis
Samiae diripuisset, ait illum non de innocentia Verris
pronuntiasse, iudicium omne ab se ad senatum removisse.

52. {%Contra sectorem quaestoremque pugnare%}. Quoniam bona
proscriptorum sectores mercabantur et eorum pretia quaestores in
aerarium referebant.

{%Eoque se absolutum%}. Παραδειγματικῶς praeiudicatum dicit esse
de criminibus legati absoluto Charidemo, quem [cum] Samii apud
Chios reum fecerant: qui eo potissimum defensus sit, quod
ostendisset omnem illam direptionem ad populi R. legatum
pertinere.

53. {%Plostris avecta exportataque esse%}. Animadvertamus
plerasque apud M. Tullium conpositiones non lascivire, sed ad
rigorem vetustatis interri. Quod autem pertineat ad virtutem
partis huius: non intulit nominatim signa, quot abstulisse
Aspendo videbatur; sed cum generaliter dixisset {%plostris%}, ait
{%exportata esse%}, ut de qualitate vehiculorum appareret
multitudo eorum quae plostris avecta sint.

{%Aspendium citharistam%}. Simulacrum dicit huius citharistae
abstulisse Verrem. Fuisse autem fertur tantae subtilitatis, ut
non exerta manu nervos citharae inpelleret, sed perquam occultis
motibus; ac propterea proverbialiter dictus est {%in se canere%}
solitus. Simulque orator χαριέντως ut {%illum ipsum%} inquit
{%artificio superasse videatur%}, callidiorem videlicet ostendens
hunc in furando quam illum in psallendo.

54. {%Quae, malum, est ista audacia atque amentia%}? Ne
infrigescat impetus accusationis: postquam breviter multa
proposuit, adicit locos vehementes ad augendum, ut iudex postquam
didicerit inflammetur. Congregata enim debent esse haec officia
dicentis, et maxime in accusationibus, ut indignationi calor
subiciatur.

{%Neque in suburbana amicorum%}. Hortensium praecipue videtur
significare, qui huiusmodi signis et tabulis pictis familiariter
delectabatur. Id manifestius in Hortensio ostendit dialogo: {%cum
in villam Luculli † bellum esset omni apparatu venustatis
ornatum%}.

56. {%Vereor ne haec forte cuipiam nimis antiqua et iam obsoleta
videantur%}. Aput ineruditos iudices exempla de vetustate prolata
minus efficaciae habent, quoniam videri possunt ab oratore
confingi. Hoc etiam Demosthenes κατὰ Ἀριστογείτονος in consilio
habeas ita dixit : καὶ τί δεῖ λέγειν περὶ τῶν παλαιῶν; ἀλλὰ τοὺς
ἐφ’υμῶν ἀναλογίσασθε et reliqua.

{%P. Servilius%}. Collega fuit in consulatu Appio Claudio
bellumque gravissimum in Cilicia gessit. Inter cetera etiam
Phaselida et Olympum subiecit, unde rebus bene gestis Isauricus
cognominatus est.

58. {%Vidi conlucere omnia furtis tuis%}. Vehementi παραπροσδοκία
καὶ μετὰ ἐπιβολῆς {%conlucere omnia furtis%} illius vidisse se
dixit; quasi non esset ornatus fori, sed confessio rapinarum.

{%Qui se iudiciorum dominos dici volebant, harum cupiditatum esse
servos%}. Ἐκ τῶν ἀντιθέτων aspere laceravit Hortensium, cum
illum dicat habuisse in iudiciis dominationem, eundem tamen pati
significet in his luxuriae apparatibus quandam libidinis
servitutem.

59. {%Ex suis templis ablata in foro venerabantur%}. Graecorim
quidem mentes caerimoniosas et deorum observantissimas ostendit,
invidiam tamen, hoc ipso Verris accumulat, quo magis illos
miserabiles facit qui Romae simulacra deorum recognoscentes
venerarentur, ut, quamvis effigies sacrae locum mutassent, nihil
tamen de officio suo animi religio perdidisset, quominus illi
ubicumque inventos adorarent quos apud se colere consuessent.

{%In foro%} P. R. et reliqua. Senatores hac in parte proscindit:
quibus exprobrat infamiam iudiciorum, quod in foro libere et sine
metu magistratuum furta publicentur, ubi damnari potius
oporteret.

60. {%Mercator signorum publicorum tabularumque pictarum missus
est%}. Εἰρωνικῶς καὶ καταὰ συνχώρησιν infertur haec quaestio
στοχαστικοῦ ζητήματος. Nam cum sit coniecturaliter tractaturus
omnia illa non emisse G. Verrem, sed eripuisse, concedit interim
per qualitatem (quasi emisse concedat) et hoc magistratui Romano:
per provincias agere mercaturam. Verum post haec ἄτεχνος πίστις
opponitur, inartificalis probatio, recitatione tabularum in
quibus emptio non inveniretur.

62. {%Quo facilius ad Siciliam possim%}. Oratorie simulat ad
principalem causam Siciliae, de qua sine dubio dici oportet, se
festinare: nimirum ut, quaeque retro ἐκ τῆς παρασκευῆς dicta sunt
et altius ad praeparandum repetita, necessario dixerit, non
studio loquacitatis ingesserit.

{%Oppidum est in Hellesponto Lampsacum%}. Alta ἐπιδιήγησις
Vtcumque praesentis causae ratio postulavit, videmus ele ...

 <IN ACTIONEM PRIMAM.>  

16. . . . postea dicit sortitionem factam; quia primo reiciuntur
iudices, sic sortiuntur; accusatores ante sortiuntur et sic
eliguntur.

{%Spem P. R. fortuna [perfregerat]%}. In sortem mittebant, qui
praesentibus iudicibus accusarent. Curtius exierat, amicus
Verris. Cicero illum de sorte reiecit, vel quia illa decuria
exierat in qua non erant corrupti nisi pauci.

{%Mea diligentia%}. Quia malos tenebant.

{%Renuntiata%}. Repudiata vel negata.

{%Conductio%}. Redemptio.

17. {%Libelli nominum vestrorum%}. Nomina iudicum in Albo publice
scribebantur, qui in eo essent iudicio futuri iudices. Ex eo
Albo, quibus erat curae de integritate iudicii, nomina
transcribebant et apud se tenebant, ut possent nosse qui de quo
negotio iudicarent. Dicit itaque huius consilii iudicum nomina in
omnium manibus retenta bene scientibus adprobata, ne possint
aliqua ratione mutari.

{%Nullus color, nullae sordes%}. Figuram fecit in Hortensium de
Varronis iudicio, consobrini eius, quod discoloribus ceris
iudicium corrupit.

{%Repente ex alacri%}. {%Alacer%} tam fortis quam velox, ut ille:

{%equos alacres media inter proelia Turnus%}.

{%Ecce autem%}. Post reiectionem iudicum et consulum comitia,
quando consules declarabantur. Et bene consularibus, quia sunt et
praetoria comitia.

{%Vetera consilia%}. Corruptionis.

{%Pecunia maiore%}. Bene maiore, quoniam certus erat de iudiciis
corrumpendis et primo parvam pecuniam dedit, quoniam incertum
exitum sortis acceperat per eosdem corruptores.

18. {%Nam ut Q. Hortensius%}. Hic vult ostendere unde post
desperationem corrumpendi iudicii spes ceperit Verres: nam dicit
Hortensio consule designato Curionem quendam gaudentem dixisse
Verri eum absolutionem sperare debere, quod patronus eius consul
est factus.

{%Quem ego hominem honoris%} <c.>. Dicturus eum dixisse rem
turpem, "honoris causa" illum se dicit nominare: ut et amicitiae
illius. Et in hoc illum laedit, cum se dicit parcere et, propter
amicitiam quae dici non debeant, prodit.

19. {%Vidit ad ipsum fornicem Fabianum%}. Sacram ingredientibus
viam post templum Castoris in quo eius familiae nomen ascriptum
est: {%Fabi? Tu Maximus ille es%}? Arcus Latinum non est.

{%Verbum nullum facit%}. Tanta est amicitia praelatus, ut perdat
officium.

{%Quod cum tam multi%}. Ne quis quaerat auctorem, de multis
cognitum dicit; quod in utrumque prodest: et populus non poscitur
testis et firmius est quod a plurimis causatur auditum.

20. {%Ratiocinari%} prudentium est.

{%Pridie iam se ipse condemnatum putabat%}. Vna die dicit, quod
ad absolutionem reo patronus ...

26. {%<Vt apud M. Me> tellum causa diceretur%}. Prima
confessioVerris: innocentem iudicem fugit.

{%Vt apud M. Metellum%}. Hic Metellus est qui praesente Sulla et
audiente de proscriptionum ardore et labe temporum dixit et ideo
stultus putabatur. De huius familia omnes consules facti sunt.
Hic a Kal. Ianuariis de pecuniis repetundis fuerat quaesiturus.

{%Dedit enim praerogativam%}. Ne quaereretur a Tullio unde hoc
sciret, ideo hoc dicit: {%dedit enim praerogativam%}. Duo genera
sunt populi: {%praerogativum%} primum, deinde {%iure vocatum%}.
Prima pars praerogativi generis quicquid sensisset, iure votata
firmabat. Ergo si quis honores potere voluisset, praerogativam
classem corrumpebat. Dicitur praerogativa et signum voluntatis
futurae. Ergo hic sensus est: Quemadmodum, quando Metellus
honores petivit, Verres praerogativam corrupit, sic modo Metellus
absolutionem Verri pro illo vult reddere[de] beneficio. Et hoc
quasi secretum prodit Cicero.

27. {%Arcessit alter consul%}. Siculi minas secuti sunt consulis,
non voluntatem vocantis.

28. {%Quid est, quaeso, Metelle%}? Invectio ad Metellum consulem
designatum. Dicit hoc esse iudicium corrumpere, si accusatores ab
intentione revocaris.

{%Timidos homines et afflictos%}. Duplicavit timorem, cum dixit
causam timoris.

{%Duorum praetorum potestate%}. Potestatem magis ideo posuit, ut
esset pro terroris nomine, non pro hominis dignitate.

{%De officio et dignitate decedis%}. Officium est actus
conveniens uniuscuiusque personae, dignitas autem meritum
senatoris.

{%Vt, quod ille dictitat%}. Invisum Verrem omnibus facit.

29. {%Aiebant%}. Bene ad omnes contulit, ne interrogaretur a quo
esset dictum: "in ore est omni popolo".

{%Duo igitur%}. Hortensius et Metellus. Hic reddit {%quam spem
nunc habeat in manibus et quid moliatur%}. Et est quaestio an
possit reus iudicio absolvi.

{%In quaerendo nimium diligentem%}. Hic invisum facit omnibus
Verrem, a quo repudiatos nominat iudices. Non est enim innocens
qui gravem iudicem fugit.

{%Quem minime expedit esse%}. "Probabimus te, Caesoni, integrum,
cum displices Verri".

{%Quot in Iuniano consilio%}. Cui Iunius praefuit.

{%Et turpissimum facinus%}. Cum Oppianicum veneficii Cluentius
accusaret, dedit maiorem pecuniam et damnavit illum. Hoc
Caesonius prodidit et Iunium praepositum Quintius accusavit,
contra Pisone Frugi posito. Nam quod dixit {%turpissimum%}, ceram
tangit infamem.

{%Non habebimus%}. Quia aedilis futurus est.

30. <Non habebimus.> Quod hi trib. pl.

