digilibLT. Biblioteca digitale di testi latini tardoantichi.

Progetto diretto da Raffaella Tabacco (responsabile della
ricerca) e Maurizio Lana

______________________________________________________________________

Breuis expositio Vergilii Georgicorum

Philargyrius / Philagrius

Correzione linguistica: Raffaella Tabacco

Codifica XML: Nadia Rosso

2015 digilibLT, Vercelli

Fonte: Anonymi Brevis Expositio Vergilii Georgicorum, in Appendix
Serviana. Ceteros praeter Seruium et scholia Bernensia Vergilii
commentatores continens, recensuit H. Hagen, Hildesheim 1961, pp.
191-320 (= G. Thilo et H. Hagen, Servii grammatici commentarii
III.2, Leipzig 1902).

Licenza Creative Commons Attribuzione - Non commerciale -
Condividi allo stesso modo 3.0 Italia

______________________________________________________________________

Le formattazioni sono riprodotte dalla seguente codifica:

Corsivo: {€testo€}

Doppia spaziatura di caratteri: {%testo%}

Grassetto: {$testo$}

Testo in formato minore: {@testo@}

Sottolineato: {#testo#}

Figura: {Fig: didascalia}



______________________________________________________________________

 LIBER I  

IN NOMINE DEI PATRIS ET FILII ET SPIRITVS SANCTI INCIPIT LIBER
‛GEORGICORVM BREVIS EXPOSITIO’.

Virgilius in operibus suis diversos secutus est poetas, Homerum
in Aeneade, quem licet longo intervallo secutus est, Theocritum
in Bucolicis, a quo non longe abest, Hesiodum in his libris, quem
penitus reliquit. Hic autem Hesiodus fuit de Ascra insula, qui
scripsit ad fratrem suum Persen librum, quem appellavit ἔϱϰαὶ
ἡμέϱας, idest opera et dies. Hic enim liber continet, quemadmodum
agri et quibus temporibus sint colendi. Cuius libri titulum
transferre noluit, sicut Bucolicorum transtulit, sicut Aeneadem
appellavit (ad imitationem) Odysseae. Tamen cum periphrasi primo
exprimit versu dicens: Indicabo, quo opere et quibus (temporibus)
ager colendus sit.

Ingenti autem egit arte, ut potentiam nobis sui indicaret ingenii
coartando lata et angustiora dilatando. Nam cum Homeri et
Theocriti in brevitatem scripta collegerit, unum Hesiodi librum
divisit in quattuor, quod ratione non caret. Nam omnis terra, ut
etiam Varro docet, quadrifariam dividitur: aut arvus est ager,
idest sationabilis, aut consitus, idest aptus arboribus, aut
pascuus, qui herbis tantum et animalibus vacat, aut floreus, in
quo sunt horti apibus congruentes et floribus.

Male autem quidam Georgicorum duos tantum esse adserunt libros
dicentes georgian esse γῆς ἔϱγον, idest terrae operam, quam primi
duo continent libri; III et IIII licet georgian non habeant,
tamen ad utilitatem rusticam pertinere dicimus. Nam et pecora et
apes habere studii est rustici. Licet possimus agriculturam etiam
in his II invenire sequentibus. Nam et farrago sine cultura non
nascitur et in hortis colendis non minorem circa terram constat
inpendi laborem. Et hi libri didascalici sunt. Vnde necesse est,
ut ad aliquem scribantur. Nam praeceptum et doctoris et discipuli
personam requirit. Vnde ad Maecenatem dixit vel scribit, sicut
Hesiodus ad Persen, Lucretius ad Mettium vel Memmium vel Remmium.

Sane agriculturae huius praecepta non ad omnes pertinent terras,
sed ad solum (situm) Italiae et praecipue Venetiae teste ipso
Virgilio, qui ait: {%Tibi res antiquae laudis et artis
Ingredior%}, cum de Italia diceret.

In scripturis II sunt sectanda, utilitas et iucunditas. Quid
utilius agricultura, qua Italia calet, in quo ait: {%Salve magna
parens frugum Saturnia tellus?%} Quid iucundius, quam id, quod
Hesiodus dixit, Graecus et antiquus poeta, et Virgilius secutus:
{%Ingredior sanctos ausus recludere fontes Ascraeumque cano
Romana per oppida carmen?%}

Hoc opus studiose voluit, hoc est agriculturam, IIII voluminibus
esplicare, velut agri IIII generibus cultus aut vocabulis
continetur: arvus, consitus, pascuus, floreus. Atque ita divisit
primum, (ut) duae species esse videantur, hoc est agrorum cultura
et rusticatio. Atque culturam item dupliciter divisit II libris:
in primo segetum solertiam, in secundo vitium arborumque
culturam. Item rusticationem bipertite II voluminibus ostendit:
in tertio delectum pecorum conprehendit, in IIII experientiam
apium indicavit. Quapropter principia iuxta praecepta rhetorum
his libris adhibentur, hoc est primo et tertio; ut in primo enim
de agri solertia incipit, ita et in tertio de pecorum custodiis
inchoat, ut scilicet sit praefatio, invocatio, expositio. Vt in
Aeneade est, uti diximus, ita et hic praefatio: {%Quid faciat
laetas segetes%} et cetera. Sequitur invocatio, ut: {%Vos, o
clarissima mundi Lumina%}. Deinceps expositio: {%Vere novo
gelidus canis cum montibus humor Liquitur%}.

In tertio sane Georgicorum libro cuncta permiscuit in principiis,
quod etiam in volumine I contra usum de pecoribus praedixerat,
cum ait: {%Quae cura boum rel%}. Atque ita in eodem tertioque
omnia breviter conprehendit et dilucide explicuit, ut IIII studia
ruris IIII voluminibus indicaturus IIII versibus inciperet et
clauderet; de agricultura: {%Quid faciat laetas segetes rel.%},
de vitibus et arboribus: {%Vlmisque adiungere vites Conveniat%};
de pecoribus: Quae cura boum rel.; de apium delectu: {%Apibus
quanta experientia parcis%}. Nam et ad ornatum et decorem operis
sui epilogos subdidit, perfectionem utique indicans carminis, ut
in secundi libri fine; cum omnia vitae instituta conprehenderet,
praecipue praeposuit omnium laudibus experientiam ruris, cum ait:
{%O fortunatos nimium, sua si bona norint, Agricolas%}, et
subdens cetera, in quibus cum alia indicat instituta, tum maxime
praedicat et praefert his omnibus exercitium agricolarum fide,
quiete, utilitate, iustitia, cum dicit: {%At secura quies et
nescia fallere vitam, Dives opum variarum, at laetis otia fundis,
Speluncae vivique lacus et frigida Tempe Mugitusque boum
mollesque sub arbore somni Non absunt; illic saltus ac lustra
ferarum%} usque: {%vestigia fecit%}. Item in IIII fine ex
Aristaei invento originem apium praedicavit, cum ait: {%Tempus et
Arcadii memoranda inventa magistri Pandere%} et cetera, quae
velut in epilogo fabula Orphei subdidit et ornavit.

Omnis agri, qui colitur, IIII sunt species: arvus, consitus,
pascuus, floreus. In hanc materiam quadrifariam opus suum divisit
poeta. Cuius tantum duae sunt species: alia enim ad agriculturam
pertinet, alia ad rusticationem. Et agriculturae quidem opera
sunt segetes et vites aliaque, quae ex agris nascuntur,
rusticationis autem cura pecorum et ovium ceterorumque animalium,
quae ruri sunt fructuosa. Ergo duo priores libri super
agricultura sunt, quapropter velut perfecto opere in II libro
laudem agriculturae exsequitur, in quo etiam nullo velut
principio utens statim ad ipsam rem transit, scilicet
praefationem eius operis abunde explicante primo libro. At vero
opus rusticationis III et IIII voluminibus continetur, quapropter
tertius longiorem rursum praefationem velut novo principio ac
primae conparatione incipit, et IIII expeditam et festinantem
referens ex secundo similitudinem.

Principium Georgicorum paene tale est, quale in Aeneade: Vt
expositio materiae ibi, hic praefatio; secunda invocatio numinis,
ut: {%Musa, mihi causas memora%}; tertia expositio materiae
narrativa, ut: {%Vrbs antiqua fuit%}. Hic igitur praefatio est:
{%Quid faciat laetas segetes%}; invocatio numinis: {%Vos, o
clarissima mundi Lumina%}, ut ibi: {%Musa, mihi causas%};
expositio materiae: {%Vere novo gelidus%} reliqua.

1. QVID FACIAT LAETAS SEGETES idest quae res terras pingues
efficiat; nam segetem modo pro terra arata posuit, sicut alibi:
{%Horrescit seges † sentibus%}. Pingues autem efficit terras, ut
paulo post dicturus est, cinis, intermissio arandi, incensio
stipularum, stercoratio. Vnde etiam ‛laetas’ ait; nam fimus, qui
per agros iacitur, vulgo laetamen vocatur. Nec sane segetes
simpliciter pro terra ponuntur, sed pro terra arata; Varro rerum
rusticarum (I) libro: {%Prata purgari, salicta seri, segetes
arari convenit%}, et infra: {%Seges dicitur, quod aratum, nondum
satum est%}. Accius in Atreo: {%Si in segetem deteriorem datae
sunt fruges%}. Cicero de re publica libro V: {%Tum in optimam
segetem praeclara essent sparsa semina%}, et in Hortensio: {%Vt †
non segetes agricolae subiunguntur aristis multo ante, quam
serant%}. Postremo ipse Virgilius: {%Illa seges demum votis
respondet avari Agricolae, bis quae solem, bis frigora sensit%}
non dubie de terra arata dixit.

QVO SIDERE idest quo tempore vel cuius sideris ortu (vel occasu);
ex sideribus enim tempora colliguntur. In his quattuor versibus
primis IIII agrorum genera sunt: {%quid faciat%}: arvus;
{%vertere%}: consitus; {%conveniat%}: pascuus; {%sit pecori%}:
floreus.

2. VERTERE arare. [MYCENAS civitas Graeciae, in qua vites optimae
nascuntur. Item] MAECENAS [Maecenatis facit], in cuius honorem
Georgica scripsit. VLMISQVE ADIVNGERE VITES. Proprie enim vites
ulmis maritantur, ut ipse: {%summasque sequi tabulata per
ulmos%}. Et secundum Italiae situm locutus est, in qua vites
altius elevantur. Sic alibi: {%Non eadem vindemia arboribus
pendet nostris%}, vel quia in Italia arbores sunt ingentes.

3. QVAE CVRA BOVM. In sequenti epexegesis est, ut hoc sit ‛qui
cultus habendus sit pecori’, quod est ‛quae cura boum’: aut certe
ϰατ' ἐξοχήν ait boves et postea intulit cetera pecora, ut maius
animal separaret a minoribus, sicut de hominibus facit dicens:
relliquias Danaum atque i. A.

HABENDO dum habentur, ut habeantur. QVI CVLTVS. Cultum posuit pro
cultura. Cultura enim in animi constat intensione, cultus autem
in ipsa operis diligentia, ex quo verbum nimirum illud in
consuetudinem pervenit, ut pecora ‛culta’ dicantur.

4. EXPERIENTIA usu nata doctrina, notitia scientia. PARCIS idest
servatricibus, quae mella custodiunt.

5. VOS O CLARISSIMA. Sunt, qui Solem et Lunam volunt intellegi.
Stoici autem dicunt, non esse nisi unum Deum et unam eandemque
potestatem, quae pro ratione officiorum nostrorum variis
nominibus appellatur. Vnde (Solem) eundem Liberum, eundem
Apollinem vocant. Item Lunam eandem * Proserpinam dicunt,
secundum quos pro Sole Liberum, pro Luna Cererem invocavit.

6. QVAE DVCITIS ANNVM idest quorum cursu tempora conputantur; nam
per Lunam menses, per Solem annus ostenditur.

7. ALMA pulchra ab alendo. CERES a creando dicta. Aut per Liberum
masculos Deos, per Cererem feminas Deas significat. SI pro
siquidem; nam ‛si’ confirmantis est.

8. CHAONIAM quia in Chaonia, in regione Epiri, priusquam Ceres
frumentum invenisset, antiqui homines glande vescebantur. Et modo
speciem pro genere posuit; non enim in Epiro tantum glandes
fuerunt aut de solo Achelonio homines potaverunt. (ARISTA).
Aristam pro frumento posuit, cum proprie ab ariditate sit dicta.

9. ACHELONIA. Achelonius fluvius Aetoliae; non quod ipse solus
vino sit mixtus, sed ipsum pro qualibet aqua posuit. Sive,
quoniam ex Oceano et Thetide multis genitis fluviis hic primus
natus est, in honore eius omnis Achelonia dicta est aqua.
POCVLAQVE INVENTIS ACHELONIA MISCVIT VVIS. Staphylus enim, Oenei
regis pastor, cum videret caprum saepius a grege discedere et
pleniorem reverti, secutus uvam depascentem invenit, quam
decerpsit et gustavit; cuius dulcedine inductus eam expressit, et
cum humorem eius bibisset, quem et suavem sensit * ac per hoc de
Acheloo flumine, in cuius ripa uva fuerat inventa, aquam miscuit
vino, atque ita cum potum optimum fecisset, speciem uvae et
potum obtulit regi; quae cum ille probasset, uvam inventoris
nomine (σταφνλήν) vocari iussit, vinum Graeco verbo οἶνον a suo
nomine appellavit.

10. ET VOS AGRESTVM PRAESENTIA NVMINA idest propitia, ut: {%Nec
tam praesentes alibi cognoscere divos%}, quorum praesentia favor
est; et bene de diversis rebus dicturus diversa invocat numina.

11. FERTE SIMVL PEDEM idest ‛ferte’ aut simul venite aut date
carmini meo facilitatem, quod utique pedibus continetur, ut sit
‛ferte pedem’: metricam praestate rationem. FAVNI Dii silvestres.
Faunus et Fauna, Dii Latinorum, soliti fari, et a fando Fauni
sunt dicti.

DRYADES arborum Nymphae.

13. FVDIT EQVVM. Quoniam ab Ope pro Neptuno sit equus subpositus
Saturno, sicut lapis pro Iove, convenit huiusmodi historiam
dicere et Neptunum invocare, quod de natura equorum dicturus est.

12. CVI PRIMA usque 14" type="schol"> NEPTVNE. Quia Neptunus in
Thessalia scopulum tridenti percussit, ex quo equus Pegasus vel
Scyphius nomine prosiluisse dicitur, ut alibi: {%At Messapus,
equum domitor, Neptunia proles%}.

14. ET CVLTOR NEMORVM. Aristaeum invocat, Apollinis et Cyrenes
filium, quem Hesiodus dicit Apollinem pastoralem fuisse. Hic, ut
etiam Sallustius docet, post laniatum a canibus Actaeonem filium
matris instinctu Thebas reliquit et Ceam insulam obtinuit primo,
adhuc hominibus vacuam, postea (ea) relicta cum Daedalo ad
Sardiniam transitum fecit. Item: PINGVIA CEAE. (Cea) insula
Aegaei maris est, quae primo dicitur (a) Nymphis habitari,
ideoque et Hydrussam dictam, postea a Ceo Naupactio Ceam
appellatam, in quam Aristaeus ex Arcadia venisse fertur et
responso patris Apollinis monitus. Qui ex pecoribus usum lactis
invenit et mellis studium apium solertia consecutus est.

15. TER CENTVM pro multis. NIVEI candidi. DVMETA aspera.

16. LYCAEI montis Arcadiae.

17. PAN OVIVM CVSTOS. Pana Pindarus ex Apolline et Penelopa in
Lycaeo monte editum scribit, qui a Lycone, rege Arcadiae, Lycaeus
mons dictus est. Alii ex Mercurio et Penelopa natum, comitem
Dianae feras solitum a cubilibus excitare et ideo capripedem
figuratum, quo facilius densitatem cursu posset evadere. Cicero
ait in IIII Verrinarum, Liberi esse filium. Alii eum ex Aethere
et Iunone, Apollodorus * sine parentibus eum fingit, quoniam
universum, idest τὸ πᾶν, huic Deo sit adtributum. Cornua, quibus
solis circuli lunaeque designantur; pellis maculis distincta,
quae variam designat imaginem siderum; inferior pars corporis
hirsuta, ut situs terrae; cum fistula est, quoniam flatus
ventorum ex eo oriuntur; metus vero ad repentinas fugas Panicus
dictus propter subitam aeris commotationem. Eundem volunt etiam
lanificii repertorem, a quo dictas paniculas. Denique Virgilius
ex eo: {%Munere sic niveo lanae, si credere dignum est, Pan, Deus
Arcadiae, captam te, Luna, fefellit%}.

SI siquidem. MAENALA idest mons Arcadiae.

18. TEGEAEE vocativus est a dirivatione Tegei, oppidi Arcadiae.
Et ‛Tegeum’ tribrachys est, ‛Tegeaeus’ paeon primus.

ADSIS O TEGEAEE. ‛O’ subdistinguendum non est. O TEGEAEE. Tegea,
Arcadiae civitas, ut apud Pacuvium in Atalanta: Tegea Arcadiae
civitas calumina antiquum oppidum. OLEAEQVE INVENTRIX. Sunt, qui
dicunt, Athenis prolatum esse olivae ramum a Minerva [quae terram
percussit et erupit oliva]. Sunt, qui putant, olei humorem
idcirco Minervae convenire, quia nulli possit misceri incorruptus
et integer, conparabilis Virgini Deae, quae ex uno parente
dicatur esse progenita, quam sapientiam interpretantur, virtutem
inviolabilem, ut Homerus. Cum ergo inter Minervam et Neptunum de
terra Attica esset contentio, primum Minerva in arce Athenarum
olivae arborem protulisse fertur, tum Neptunus iratus mare in
civitatem misit, postea per Mercurium rogatus sedavit iracundiam.
Ita demum Athenae dictae sunt ob victoriam Minervae.

19. PVER MONSTRATOR ARATRI VNCI. Alii Triptolemum, Celei filium,
dicunt, alii Osirim putant, * ob quam ab Aegyptiis inter Deos sit
relatus. Triptolemus, Celei, regis Eleusinae, filius fuit, qui
usum serendi primus invenit et mortalibus tradidit. Bene autem de
nomine tacuit et generaliter ait ‛puer’. Nam non unus aratrum in
toto orbe monstravit, sed diversi in diversis locis.

20. SILVANE. Silvanus Deus silvarum, quem quidam Faunum dicunt.
Hic adamavit puerum, Cupressum nomine, qui habebat mansuetissimam
cervam. Hanc cum Silvanus nescius occidisset, puer dolore
extinctus est, quem amator Deus in cupressum arborem eius nominis
vertit, quam pro solatio portare dicitur. Hunc Silvanum quidam
funebrem Deum arbitrantur et ideo cupressum tribuunt ei, quia
eadem arbor apta sit funeri ob radicum infirmitatem.

21. DIIQVE DEAEQVE. Post specialem transit ad generalem
invocationem, ne quod numen praetereat. Quod autem ait: studium
quibus arva tueri et rel., nomina haec numinum (in)
indigitamentis inveniuntur, idest in libris pontificalibus, qui
et nomina Deorum et rationes ipsorum nominum continent, quae
etiam Varro ait. Nam, ut supra diximus, nomina numinibus ex
officiis constat inposita: verbi causa ab occatione Deus Occator
dicitur, a sarritione Sarritor, a stercoratione Sterculinius, a
satione Sator. TVERI pro tuendi.

22. NON VLLO SEMINE FRVGES idest non iactas a nobis.

24. TVQVE ADEO. Ad Augustum adulatur, quem vivum inter Deos
nomínat et vocat, nec tamen totum adulationi dandum, sed (et)
veritati. Nam cum omnes Imperatores post mortem (sint) inter Deos
relati, Augustus vivus divinos honores meruit, quod etiam
Horatius testatur dicens: {%Praesenti tibi maturos largimur
honores Iurandasque tuum per numen ponimus aras%}. Vnde male
quidam culpant Virgilium dicentes eum aviditate dixisse laudandi
interitum Augusto.

25. INCERTVM EST idest nondum scimus, qui Deus esse velis. Nam
Deum fieri, maximum est; in potestate habere, quis Deus velis
fieri, plus esse, quam maximum, constat. VRBISNE INVISERE CAESAR
idest utrum velis terrarum an maris an caeli imperium possidere.

26. ET TE MAXIMVS idest totus, ut ipse: {%Quo maxima motu Terra
tremit%}.

27. AVCTOREM FRVGVM. ‛Auctor’ ab augendo dictus, velut sator, ut:
{%Tu sanguinis ultimus auctor%}. POTENTEM. † Ordo est auctorem.
TEMPESTATVMQVE POTENTEM. Aut bonarum tempestatum, ut: {%Vnde haec
tam clara tempestas?%} Aut ‛tempestatum’ ait temporum, sicut
ubique Sallustius [ait].

28. MATERNA TEMPORA MYRTO. ‛Maternam’ autem myrtum propter Iuliam
gentem dixit, quae a Venere traditur oriunda. Veneris autem in
honore et in tutela myrtus fuit.

29. AN DEVS INMENSI idest totius. VENIAS. Ἐμφατιϰῶς ‛venias’
magis, quam ‛fias’, ut propriae magis sit, quam alienae
potestatis.

30. NVMINA SOLA COLANT idest magna, quasi melior sit futurus et
Neptuno et ceteris Diis marinis. THYLE vix paucis nota insula in
Oceano, quam idcirco nominavit, ut longum ei et magnum tribueret
imperium. Alii putant civitatem in ultimis Hispaniae.

31. TEQVE SIBI GENERVM TETHYS. Vt solet, dixit: in honorem
inmortalitatis Deam uxorem adiungit, ut Aeolo Deiopeiam offerri
facit. Inconsiderate dicunt, quoniam haberet Liviam uxorem
Caesar, ipsam divam futuram: quomodo autem alteram offert? Nec
adtendunt ad illud, offerri quidem, sed ab eo non accipi. Non
enim semper id, quod offertur, accipitur. Tethys autem uxor
Oceani et mater Nympharum esse dicitur. Quod autem ait ‛emat’, ad
antiquum nuptiarum pertinet ritum, quo se maritus et uxor
invicem emebant, sicut et habemus in iure.

32. ANNE NOVVM SIDVS rel. Libram significat inter XII signa, qua
sol aequinoctium autumnale conficit, et eleganter ‛tardis
mensibus’ ait, quasi futurum sit, ut, cum Caesar abierit in
caelum, hominum vita tendatur, ut in Bucolicis: {%et incipient
magni procedere menses%}.

33. QVA ERIGONEM INTER. Erudite et sapienter Virgilius Scorpionis
locum Augusto tradidit. Vt enim astrologi dicunt, Scorpius in
zodiaco duorum * locum tenet: nam chelae eius, idest brachia
extenta, δωδεϰάτην possident. Ita, si Scorpius contrahat brachia
sua et relinquat locum, quem inprobe occupavit, sine iniuria
cuiusquam Caesar in regionem caeli recipiatur. Nam [in] hanc
partem signiferi λίτϱαν idest libram appellant. Bene igitur dat
Augusto regionem iustitiae. Modo ergo secundum Chaldaicos locutus
(est) dicens, posse eum habere locum inter Scorpionem et
Virginem. Nam Erigone ipsa est Virgo, quae inter XII signa esse
dicitur, Icari Atheniensis filia. Nam Liber Pater Icaro vinum pro
hospitio *, ut regiones peragraret et usum vini monstraret,
Icarus autem pastoribus dedit. Et pastores oppressi sunt somno.
Quorum parentes existimantes, eos veneno necatos, eum occiderunt
et in puteum iecerunt et plaustra eius proiecerunt et reliqua
instrumenta. Canis autem eius quodam modo significare coepit
domini mortem. Erigone autem suspitione tacta antecedentem canem
sequi coepit. Filia eius Erigone secuta est canem ad puteum et
cadaver patris sepelivit optavitque, ut, nisi Athenienses ulti
essent mortem Icari, eadem morte perirent; inde silentio vitam
finivit. Et cum inde pestilentia incidisset, responsum est, nisi
punirent pastores, (eos) poenam pro illis soluturos [ex eo
tempore]: magis poenam evitarent, quam paterentur. Et illi
occiderunt pastores, pestilentiaque caruerunt. Liber autem memor,
quod sua causa Icarus perisset, filiam eius intra astra locavit,
quae est Virgo, canemque eius, qui, quotiens oritur, vites
adurit Siriusque appellatur.

34. PANDITVR IPSE TIBI. Ordo est: qua locus ipse tibi panditur.
‛Tibi’ autem, quasi in tuum honorem et gloriam tuam.

‛Ardens’ autem commune omnibus caeli sideribus, an proprie ad
Scorpium refertur, quod sit ferventissimum signum. An ‛ardens’
festinans et cupiens parare locum Augusto, ut alibi: Iuvenum
manus emicat ardens.

35. SCORPIOS Graecus nominativus est, et ‛ardens’ quod dixit, ad
illud refertur, quia Martis est domicilium. Nam Scorpii tempus
frigidum Novembris est mensis.

36. QVICQVID ERIS idest quisquis. Cetera per parenthesin dicta
sunt. NEC SPERENT idest allegorice dicit illum nec debere velle
mori nec posse. NEC TE TARTARA REGEM. Prudenter dixit. Scit enim
hominem esse, cui loquitur.

38. QVAMVIS ELYSIOS. Quaerendum, an ad auctores Graecos, an ad
solum Homerum retulerit, qui in Odyssia campos laudat Elysios et
adeo amoenos locos, quos praetulerit amori matris Proserpina nec
accepta facultate eam voluerit sequi. (MATREM) idest Cererem.
PROSERPINA Iovis et Cereris filia, quae per specum Siciliae a
Dite Patre rapta est. In infernum descendit Ceres, ut filiam
reciperet; illa matrem sequi noluit. Specus, per quam
descenderat, mundus est appellatus. Item: rex Molossorum
Proserpinam rapuit et Ceres ostia cum cantatoribus multis
pulsavit nec veniebat ad eam filia eius pro loci amore.

40. DA FACILEM CVRSVM meo scilicet poemati. AVDACIBVS ADNVE
COEPTIS. Verecunde suas vires extenuat.

41. IGNAROSQVE VIAE MECVM. Aut ‛viae’ idest artis vel traditionis
(ignaros) miseratus rusticos iuva, ut ‛mecum ignaros’
intellegas, aut rusticis ignaris ‛fave mecum’.

42. ET VOTIS idest sacrificiis. Beneque divinam ei tribuit
potestatem.

43. NOVO recenti, incipiente. ‛Ver novum’ ideo ait, quia mensis
Martius initium anni est. CANIS idest albis et candidis nive.

44. LIQVITVR idest defluit. ZEPHYRO idest calido vento, qui
cardinalis est in occasu.

43. HVMOR. Ordo: cum liquitur humor canis montibus.

45. TAVRVS pro bove, ut alibi: {%mactabam in litore taurum%}, ubi
nisi bos intellegatur, Virgilius erravit. Tauro enim Iovi
sacrificium non fit.

46. ATTRITVS splendens. VOMER vomendo terram. Dicimus autem ‛hic
vomer’ et ‛hic vomis’ et ab utroque ‛huius vomeris’. Lucretius:
{%decrescit vomer%}.

47. ILLA SEGES. Seges et cum fructibus intellegitur et sine
fructibus, ut: {%Luxuriem segetum tenera depascit in herba%}.
Tantum terra, ut: {%Nec pecori opportuna seges%}. VOTIS
desideriis.

48. BIS QVAE SOLEM rel. idest dierum calorem et solis, frigora et
hiemis. SENTIT aratur [idest scinditur, in transversum sulcum
ducitur]; indicat autem IIII tempora.

49. RVPERVNT idest impleverunt.

50. AEQVOR modo terram accipimus, ab aequalitate, unde (et) maria
aequora nominamus.

51. VENTOS quia diversis locis diversi praevalent venti ex
diversa parte caeli. VARIVM MOREM aeris * nosse qualitatem, utrum
pluviis gaudeat (an) tepore an frigore.

52. PATRIOS CVLTVSQVE. Duas res dicit sciendas, idest ager et
quemadmodum cultus sit a maioribus, et quid melius referre
consuerit. Nam ‛habitus locorum’ possibilitates accipimus.

54. VENIVNT idest crescunt, ut: {%pulchro veniens in corpore
virtus%}, sive proveniunt, ut ‛provenisse’ fructus dicuntur, an
proprie; solet enim sensus arboribus dare, ut: {%Miraturque novas
frondes rel%}.

55. ALIBI alio loco. INIVSSA quia sine studio subeunt, sive
‛iniussa’, quasi, quae nascuntur posito semine, nasci iubeantur;
nam frumenta iussa nascuntur. Tale est illud: {%ipsaque tellus
Omnia liberius%}.

56. CROCEOS ab herba Lydiae croco. NONNE VIDES. Argumentatur,
quasi hoc dicens: si una provincia ferre non potest omnia, quanto
magis unus ager? [in Lydia]. Vt alii, Molus vel Tmolus mons est
Siciliae vel Ciliciae, in quo nascitur crocum boni odoris
praecipue. Nam loca commemorat, ubi plus et melius aliquid
provenit. Nam crocum (et) in alia nascitur provincia, sed non
tale nec tantum, quale vel quantum in Cilicia.

57. SABAEI popoli iuxta Syriam et Arabiam, dicti Sabaei (ἀπὸ τοῦ
σέβεϑαι) [populi], quod apud eos tus nascitur. ‛Molles’ autem ait
vel quod sub aere clementiore sint, sive ‛molles’ delicati aut
toto corpore vestiti.

58. CHALYBES gens in Ponto inventrix ferri, dicti a Chalybio,
Euboiae vico, quod hinc coloni sunt. NVDI ad hoc expediti, vel
quod ita operantur, cum fodiunt ferrum. PONTVS CASTOREA
[hypallage]. In Ponto castores dicuntur silvestres canes, quos
Latine fibros dicunt. Virus, quod in testiculis habent, aptum
medicis, ‛castoreum’ appellatur. † Hoc adeunt cum sciant, quam ob
causam *, ultro eos sibi demere. Quod ait et Cicero in
Scauriana: {%Cum, quam ob causam in periculo sint, sentiant,
redimunt se a morte ea parte corporis, propter quam expetuntur,
avulsa et relicta%}.

59. ELIADVM PALMAS EQVARVM. Hoc dicit: Epiros creat equas
optimas, quae apud Elidem palmas merentur in Iovis Olympici
curu(li certamine). Elis autem urbs est Peloponnesi, dicta a
Tolotae filio Elo. Epiros autem in Europa est.

63. DVRVM GENVS idest quod ex lapidibus constat iuxta historiam
Deucalionis et Pyrrhae. HOMINES NATI DVRVM GENVS. Expressit τὸ
αἴτιον idest causativum; nam et Graece populi λαοί dicuntur a
lapidibus.

64. PRIMIS A MENSIBVS hoc est, quod dixerat: {%Vere novo%}.
Maiores nostri mensem Martium primum habuerunt.

66. PVLVERVLENTA quae glebas solvit in pulverem. ‛Pulverulenta’
inquit: aptum hoc epitheon aestatis propter ariditatem, ut ipse
alibi: {%Sollicitanda tamen tellus pulvisque movendus%}. MATURIS
SOLIBUS pro matura facientibus, aut ‛maturis’ quasi plenis et
legitimis, ut: {%revoluta ruebat Matura iam luce dies%}.

67. SVB IPSVM ARCTVRVM idest autumnali tempore, quando Arcturus
oritur. Et sciendum, quod ‛sub’ praepositio, quando tempus
significat, accusativo gaudet, ut hoc loco ‛sub ipsum Arcturum’,
idest circa ipsum Arcturum. Arcturus idem, qui Bootes, et dictus,
quod ursas putant quidam Boreo circulo contineri; Bootes autem,
quod plaustrum huic ursarum nomine tribuatur. Hic oritus a. d. XI
Kalend. Octobris.

68. TENVI SVLCO idest leviter arare.

71. ALTERNIS idest per vices.

72. SEGNEM pro cessantem.

69. OFFICIANT noceant. ILLIC in terra pingui.

70. HIC in sterili.

71. IDEM agricola. Omnia praecepta, quae commemorata sunt, ad
illud pertinent, quod ait: {%Quid faciat laetas segetes%}.
NOVALIS agri, qui alternis vacant virium novandarum gratia.
Dicimus autem et has novales et haec novalia: novales, quod
sementa novantur, novalia primo rura proscissa.

73. MUTATO SIDERE novo anno idest principio veris alterius anni.

74. VNDE PRIVS LAETVM. Sensus hic est: si angustia agri non
patietur, ut novale habeas, fructus commutabis; nam ipsa
commutatio adfert requiem.

72. SITV DVRESCERE ut redeat in vires priores.

74. LAETVM fertile; ‛homo laetus’ idest hilaris; ‛laetum pecus’
idest pingue. LEGVMEN. Legumen dicitur, quod manu legatur nec
sectionem in falce requirat. SILIQVA folliculo, ubi semen
leguminis. QVASSANTE idest sonante, quando quassetur.

75. VICIAE idest leguminis genus. TENVIS VICIAE. Mire ait
‛tenuis’, nam vicia vix ad triplicem fructum pervenit, cum alia
legumina proventum habeant felicissimum et fertilem. TRISTIS
LVPINI quod gustu suo amaro tristes faciat, vel ‛tristis’ idest
amari.

[Frumenta vero sunt omnia, quae ex se emittunt aristas. Nam quod
ait anta ‛farra’, nos frumenta accipimus: species est enim pro
genere.]

76. SILVAMQVE SONANTEM. Vbi enim fabae tolluntur, sonat silva.

77. VRIT ENIM LINI CAMPVM. Bene excerpsit linum, papaver, avenas,
et dicit post haec frumenta non esse serenda; nam licet manu
legantur et sint inter legumina, viribus tamen frumentis
aequantur. VRIT vexat.

78. PAPAVERA. Somniculosum esse papaver vulgatum est, ut ipse
alibi ait: {%soporiferumque papaver%}, et ad dolorem
obliviscendum in potionibus datur. Nam Ceres, mater Proserpinae,
Iove, patre Proserpinae, admonente dicitur cibo papaveris
orbitatis oblita; qui enim papavera manducat, cito somno
premitur. LETHAEO. Graeco verbo usus est, quod est ‛oblivione’;
somnus enim oblivionem facit. Sed et Lethaeus infernalis fluvius
dicitur, de quo qui bibunt, laboriosae huius vitae obliviscuntur.

80. FIMO idest stercore, quod in visceribus fit. PINGVI idest
fertili.

81. EFFETOS idest steriles, senes.

80. SOLA. ‛Solum’ singulariter.

81. CINEREM INMVNDVM ad distinctionem illius, quo utitur puella.

82. REQVIESCVNT. Non enim roborantur, quod intermissio arationis
efficit, quam rem repetit dicendo: {%Nec nulla%}.

83. INARATAE et rel. idest non satae: ad illud refert, quod
dixerat: {%tonsas cessare novales et rel%}.

84. AGROS quisquilias, quae in agris fiunt.

86. OCCVLTAS ex igni; occultas * exsiccatur.

88. EXVDAT per breves cavernas, per quas sudor emanat fructibus,
sed non ipse humor, sed terra desudat.

92. RAPIDI velocis.

93. ACRIOR pro duobus accipi potest, an etiam pro uno, quasi sol
tunc obsit, cum pluviae tenues fuerint. AVT BOREAE PENETRABILE
FRIGVS ad solem et ad frigus pertinet: nam uno sermone duo
diversa concludit. ‛Penetrale’, quod penetrat; ‛penetrabile’,
quod facile penetratur.

94. INERTES idest infertiles.

95. CRATES idest ad exaequationem agrorum.

94. RASTRIS. Et ‛hos rastros’ dicimus et ‛haec rastra.’

96. FLAVA CERES propter maturitatem frugum. ALTO quasi semper in
caelo sedeat laborantibus favens. NEQVIQVAM idest non sine causa;
nam semper duae negativae confirmativam faciunt.

97. PROSCISSO verbo convenienti dicit.

98. RVRSVS IN OBLIQVVM scilicet autumnali tempore, quo iam cum
seminibus aratur. PERRVMPIT. Bene ‛perrumpit’ de obliqua aratione
idest contra sulcum, ut rustici dicunt.

99. ATQVE IMPERAT ARVIS idest ut tantum ferant, quantum ipse
desiderat.

100. SOLSTITIA pro aequinoctiis Octobris mensis. Quomodo haec
congruere possunt, cum alterum ex solstitiis hibernum sit? Et
ferunt, quod ‛solstitia’ pro ‛solstitio’ sit, referentes omnino
ad aestivum. Alii ‛solstitia’ pro aequinoctiis verno et autumnali
† accipere, alii solstitia per omnia, inepte.

101. PVLVERE idest serenitate hiemis, quod serenitas pulverem
creat et serenum per hiemem caelum significat.

102. NVLLO idest nullo, inquit, cultu tantum se iactat Moesia,
quantum, qui habet ‛humida solstitia’ et ‛hiemes serenas’.
Constat enim Moesiam circa culturam esse diligentem, sed non ei
suus cultus (tantum) prodest, quantum hiberna serenitas. Moesia
autem provincia est et civitas Phrygiae haut longe a Troia, quod
magis debemus accipere propter Gargara, montes Phrygios. Moesia
autem regio est uberrima frugum.

103. GARGARA ut alii, mons Apuliae. Moesiae quidem sunt II,
Moesia in Europa Moesiaque in Asia. GARGARA idest pars Idae
montis in Phrygia antiqua, nunc vero in Troada, quoniam Troes
Phryges dicuntur. Quidam Gargara montem Asianum putant. MIRANTVR.
Phantasia poetica, rei inanimali sensum dare.

104. COMMINVS statim, sine intermissione.

105. MALE PINGVIS non pinguis idest sterilis. RVIT idest aratro
evertit, dissipat, frangit. Nam modo agentis est, ut: {%Vna
Eurusque Notusque ruunt%}. Nam aliter dictum: {%ruit alto a
culmine%}.

106. DEINDE SATIS. Post generalem commemoratam agriculturam
transit ad species. SATIS segetibus, agris; nam participium est.
RIVOSQVE SEQVENTES iuges, aut certe rivorum est epitheton.

107. EXVSTVS AGER scilicet aestatis calore. MORIENTIBVS HERBIS
secundum Pythagoricos, qui dicunt, omne, quod crescit, animam
habere.

108. SVPERCILIO eminenti et superiore clivo.

109. ELICIT educit. LEVIA SAXA calculos dicit.

110. CIET inritat vel commovet SCATEBRIS * salientibus vel
scaturientibus. ‛Scaturnices’ dicuntur venae aquarum, frequentis
pluviae processus, si in arido solo aqua missa perinde ebulliat
atque si ibi oriatur, idest aqua fervens scaturire dicitur, quod
glomeretur.

112. LVXVRIEM. Bene ‛luxuriem’, ut ostendat rem superfluam et
nocituram, nisi amputetur.

113. CVM PRIMVM SVLCOS AEQVANT SATA cum adhuc herbae (sunt)
tenerae, antequam in culmos cogantur. AEQVANT cooperiunt.

111. CVLMVS stipula.

114. DEDVCIT. Ordo est: paludis humorem deducit (collectum bibula
arena. DEDVCIT) idest siccat vel trahit, dirivat. Haec cultura
priori contraria est: nam ut illa sicco agro aquam inmittit, ita
haec abundantem aquam deducit in tempore veris aut varietate
aeris.

115. INCERTIS MENSIBVS inopportunis; incerti enim menses veris
vel autumni: nam hiemis certum est frigus et aestatis certus est
calor.

116. OBDVCTO superlito vel superfuso.

117. TEPIDO noxio, inutili. VNDE quamobrem. LACVNAE cava loca,
quae concipiunt aquam pluvialem. ‛Lacunae’ sunt, in quibus aqua
stare consuevit, sive quae fiunt ad deducendum humorem.

118. NEC TAMEN NIHIL idest aliquid tamen. NEC NIHIL OFFICIVNT.
Hoc dicit: licet haec omnia, quae dixi, arando sint experti et
hominum et boum labores, tamen sunt adhuc aliqua, quae obsunt,
nisi praevideris.

119. INPROBVS ANSER insatiabilis vel inopportunus, quia fugatus
redeat.

120. STRYMONEAE a Strymone, palude Thraciae vel Macedoniae.
INTIBA. Pluralis numerus neutri generis, singularis vero generis
masculini, ut Lucilius in V: {%Intiba praeterea pedibus † pressus
equinis%}. Item INTIBA vena quaedam pessima et nervi amari
terrae. AMARIS FIBRIS μεταφοϱιϰῶς amaro suco; fibras enim
animalia habent idest summas iecorum partes.

121. PATER Iuppiter vel Triptolemus.

124. VETERNO desidioso * vel VETERNO otiosa pigritia vel morbi
nomen.

123. MOVIT AGROS. † Multa possint in vituperationem venire, et
hoc loco defendit, quod ait ‛mortalia corda acuens.’

125. ANTE IOVEM. Deest: regnantem.

127. IN MEDIVM in commune.

126. LIMITE. Inter ‛limitem’ et ‛terminum’ hoc interest: ‛limes’
consecratus est adeo, ut, quoniam eum Turnus commovit, sit
interemptus; ait enim: {%Limes agro%} rel.

129. MALVM VIRVS. Ad distinctionem epitheton addidit; nam virus
bonum et malum est, sicut venenum: nam idem est. Sub Saturno
fuere serpentes, sed sine veneno.

132. ET PASSIM RIVIS. Quondam vini rivi fuerant.

131. IGNEMQVE REMOVIT non sustulit, sed occulit.

133. EXTVNDERET excuderet.

134. HERBAM segetes.

136. ALNOS fluviales naviculas.

137. NAVITA pro ‛nauta’, ut ‛Mavors’ pro ‛Mars’. NVMEROS modos,
ut diceretur Septentrio septem stellarum.

138. PLEIADES sunt stellae in cauda Tauri, quae a verno ortu
Vergiliae appellantur, quae ortu suo primae navigationis tempus
ostendunt. Has a matre Pleione quidam nominatas existimant, sicut
etiam Atlantidas a patre Atlante. PLEIADES quae navigantibus
ortu suo ostendunt initium, ἀπὸ τοῦ πλείουες idest plures, quod
VII uno loco esse videantur.

HYADAS. Sunt stellae in fronte Tauri septem, ut Chaldaei tradunt,
nutrices Liberi Patris, ut Musaeus scripsit, ab Hya fratre, quem
in venatione interemptum fleverunt, unde Hyades dictae. Alii ab
eo Hyadas dictas putant, quod ortu earum pluviae nascuntur, quae
a nautis Suculae dicuntur vel vocantur. Alii, quod magis
credibilius est: Υ littera formatae Hyades appellatae sunt.

CLARVMQVE LYCAONIS ARCTON. Helicen dicit, idest maiorem
Septentrionem; nam minor Cynosura dicitur. ‛Lycaonis’ autem
subauditur ‛filia’, altera ursarum, in quam transfigurata est
Callisto, Lycaonis filia, Dianae in venationibus comes, quam
Iuppiter adamavit, et in Dianam versus cum ea concubuit; quae cum
pinguis apparuisset, de suo eam removit; quae Arcadem puerum
edidit. Sed Iuno odio pellicita in ursam eam transfiguravit et
venanti filio obtulit cumque ille feram putasset et insequi
coepisset, Iuppiter eos iisdem figuris astris consecravit: et
illa velut ursa fugiens et ille veluti impetum faciens in eam.
Quod sidus Septentrio dicitur sive a numero stellarum sive, quod
in parte poli septentrionali sit, hoc est arcton appellatur,
illum autem arctophylacem eo, quod iuxta locatus custos esse
videatur. ‛Claram’ autem dicit ideo, quod semper apparet.

139. VISCO autem genus laqueatus.

141. (FVNDA) est genus retis, fundendo dicta.

143. RIGOR acies, durities, unde et ‛rigidus homo’ dicitur.
SERRAE. Perdix, discipulus Daedali, serrae usum primus invenit,
cui magister invidens, quod melior in hoc fuisset inventus, ne
plura inveniendo laudem eius infringeret, apud Athenas ex arce
Minervae eum praecipitavit. Hic est sororis eius filius, propter
quem Minervam fugit. A Minerva in avem perdicem mutatus, et quia
praecipitatus esset, in altum non potest pervolare.

146. INPROBVS idest magnus vel nulli probabili; nullus enim est
amator laboris.

147. PRIMA CERES. (Prima Ceres) omne agriculturae genus hominibus
indicavit; superfluo enim quaestionem movent commentarii,
dicentes Osirim vel Triptolemum aratrum invenisse: nam aliud est,
unam rem invenire, aliud omnem agriculturam. Ceres cum filiam
quaereret Liberam et in Atticam adveniret ad Celeum, hospitaliter
ab ipso suscepta reddidit gratiam. Nam filio eius Triptolemo
arandi ac serendi usum, ut ille hominibns ostenderet, ipsa
demonstravit.

148. SACRAE quae victum praeberent religione quadam vel mel
adferebant.

149. DEFICERENT ut per laborem ad usum frumenti veniretur.

148. ARBVTA rubra poma silvarum, quae unedones vocantur.

150. LABOR ADDITVS aut ‛datus’, ut nihil mali ante habuerint, aut
revera ‛additus’, quia ante quidem erat labor, sed tantum
herbarum, intiborum, postea accessit rubiginis, carduorum.

149. DODONA civitas Epiri, iuxta quam nemus est Iovi sacratum et
abundans glandibus.

151. ESSET consumeret. RVBIGO autem genus est vitii, quo culmi
pereunt. SEGNIS inutilis. SEGNIS in arvis infructuosis.

152. ASPERA SILVA. Notandum, etiam de herbis silvam dictam.

153. LAPPAE et TRIBVLI genera herbarum spinosarum.

154. (INFELIX) infecundum, contra: {%Felicem trahunt limum%}.
STERILES ad discretionem earum, quae seruntur. DOMINANTVR quod
altius inter segetes crescunt.

157. PREMES supprimes, conpesces.

159. FAMEM SOLABERE ac si diceret: ne glandibus quidem
satiaberis, quod dixit: {%et victum Dodona negaret%} rel.

160. ARMA instrumenta, ut: {%Cerealiaque arma%}.

158. ACERVVM frumenti coarcervationem.

162. VOMIS. Vomis dicitur, quod trudendo vomit terram. GRAVE
propter sulcos altius ínprimendos. INFLEXI pro ‛flexi’: nam ‛in’
supervacua est.

163. PLAVSTRA vehiculum bobus aptum. ELEVSINAE. Eleusina civitas
est Atticae provinciae haut longe ab Athenis, in qua cum regnaret
Celeus et Cererem quaerentem filiam suscepisset hospitio, illa
pro remuneratione ostendit ei omne genus agriculturae. ‛Matrem’
autem ‛Eleusinam’ Cererem dicit; nam ut ‛patres’ Deos dicebant
veteres, ita Deas ‛matres’ vocabant: Deum matrem, Vestam matrem,
Cererem, ut ibi ait: {%Vestaque mater%}. ‛Eleusina’ dicta ab
Eleusina, urbe Atticae.

164. TRIBVLA genus vehiculi, unde teruntur frumenta. TRAHAE.
Trahas dicimus, quibus trahuntur frumenta et coacervantur. Dictum
est autem hoc genus vehiculi a trahendo: nam rotas non habet.
INIQVO PONDERE idest magno, ut sine labore possint rustici glebas
confringere. RASTRI a dentium raritate dicti.

165. SVPELLEX vasa viminea idest de vimine facta.

166. CRATES coniunctae inter se virgae. VANNVS qua grana
ventilantur. IACCHI ideo ait, quia Liberi Patris sacra ad
purgationem animarum pertinebant, et sic homines huius mysteriis
(purgabantur), sicut vannis frumenta purgantur.

170. IN BVRIM. Pars aratri, quae curvatur, ‛buris’ dicta, ut
videtur Modesto, a bustione; igni enim flectitur; quasi βοὸς
οὐϱά, quod sit in similitudinem caudae bovis.

172. BINAE AVRES quibus latior sulcus efficitur.

171. TEMO aircurarathir.

172. DENTALIA idest in quibus vomer inducitur: hic neutraliter,
postmodum masculino genere: {%durum procudit arator%}.

173. TILIA genus arboris levissimae. LEVIS ne boves laborent.

174. STIVA aratri gubernaculum. CVRRVS. Ideo ‛currus’ propter
morem provinciae suae, in qua aratra habent rotas.

175. EXPLORAT quod vitia materiae ex eo apparent; probatae enim
soliditatis sunt, si in fumo minime rimas fecerint ipsa robora.

177. TENVIS subtilis.

178. AREA ex ariditate dicta, quod careat suco.

186. INOPI tam ad formicam, quam ad omnes generaliter bestias
referendum.

178. CYLINDRO lapide tereti in modum columnae, quo areae
coaequantur.

180. PVLVERE ne solvatur in pulverem.

179. CRETA terra.

181. EXIGVVS MVS nitela, cuius Cicero meminit.

183. CAPTI TALPAE debiles oculis. Mutavit genua, nam ‛haec talpa’
dicitur, ut in Bucolicis dicit: {%timidi dammae%}.

184. BVFO rana agrestis mirae magnitudinis.

186. CVRCVLIO vermis in frugibus nascens.

187. CONTEMPLATOR verbum futuri, ut alibi: {%Contemplator aquas
dulces%}. NVX PLVRIMA idest longa; significat amygdalum. Longam
dixit, ut ipse: {%cui plurima cervix%}.

188. INDVET IN FLOREM idest (se) infundet in florem, et bene
elegit arborem, quae prima foliis vestitur. OLENTES odorem
dantes.

189. SVPERANT abundant. PARITER pro ‛similiter’.

190. CVM MAGNO CALORE. Aut aestus nimios fore significat, aut
dicit caloris festinationem futuram.

192. NEQVIQVAM PINGVIS idest non pinguis: tunc enim plena sunt,
quando frumenta non habent. Vel incassum pinguis idest sine
fructu erit; alibi: {%Nequiquam seros exercet noctua cantus%},
idest non exercet. Et notandum, paleam dictam numero singulari
contra Artem; nam ea, quae ex pluribus constant, numeri sunt
pluralis, ut ‛cancelli’.

193. SEMINA VIDI rel. idest serere volentes, instans pro futuro,
ut: {%terruit Auster euntes%}. MEDICARE pro ‛medicamentis
aspergere’, ut: {%senibus medicantur anhelis%}; contra ‛medicari’
pro ‛mederi’: {%Sed non Dardaniae medicari cuspidis ictum
Praevaluit%}. (‛Medico’ et) ‛medicor’ enim antiqui dixerunt.

194. NITRO herba, qua corpora et vestes lavantur. AMVRCA humor ex
oleo aquatilis, quae faeces solvit cum olivae carne et facit
faeces.

195. SILIQVIS folliculis. FALLACIBVS quae plerumque fallere
consuerunt.

196. PROPERATA MADERENT idest festinata coquerentur.

197. SPECTATA probata vel explorata, ut: {%sunt nobis fortia
bello Pectora, (sunt animi) et rebus spectata iuventus%}.

198. DEGENERARE TAMEN quamvis cito coquerentur. NI VIS HVMANA
idest studium, possibilitas.

199. MANV LEGERET. Hinc quidam volunt dictum ‛legumen’.

200. IN PEIVS RVERE AC RETRO SVBLAPSA. Bis idem dicit.

201. LEMBVM. Lembus navis piratica brevis.

202. SVBIGIT sursum agit, urget, inpellit.

204. SIDERA pro ‛sidus’. ARCTVRI cuius ortu tempestates fiunt.

205. HAEDORVMQVE DIES. Aurigae signum est haut longe a
Septentrione, cuius pedi cornu Tauri una stella adiungit. Item
Haedorum signum in autumno fit. Haedi autem inter sidera sunt in
numero sinistro Aurigae stellae figuratae, quarum occasu
tempestates concitantur. LVCIDVS ANGVIS. III sunt angues in
caelo, unus, qui in Septentrione est, alter Ophiuchi, tertius
australis, in quo Crater et Corvus, de quo nunc proprie dicitur
‛anguis’. Vt alii, Arcturus eo, quod sinuosus, ut serpens a
breviore meatu dictus.

207. OSTRIFERI rel. Conchulae sunt, unde fit purpura. ABYDI.
Sestos et Abydos civitates sunt Hellesponti in parte Asiae, quae
angusto et periculoso mari segregantur.

208. LIBRA DIE pro ‛diei’. Aequinoctium autumnale, quod fit sole
in Libra posito; vernale enim aequinoctium Aries efficit: tunc
sol in Ariete positus. Frumenta dicit serenda autumnali tempore,
legumina vero usque ad veris initium.

[205. Item Haedorum signum in autumno fit. Haedi autem inter
sidera sunt in numero sinistro Aurigae stellae figuratae, quarum
occasu tempestates concitantur.]

208. * in quo sol in Libra; vernali enim sol in Ariete fit. Item
LIBRA DIE. Varro dixit vel scripsit: {%Ab aequinoctio autumnali
nobis serendum usque ad diem nonagesimum primum post brumam%}.

210. HORDEA pluraliter dixit, sed sciendum III casus habere, ut
vina rel.

211. VSQVE SVB EXTREMVM BRVMAE. Bruma videtur dicta a breviori
meatu solis; non usque ergo ad brumae finem, sed circa; nam bruma
finitur VIII Kal. Ian. et iste non usque ad illum diem dicit
serendum. INTRACTABILIS durae.

212. CEREALE vel quod sit inter frumenta vel quod eo Ceres curas
levaverit lugens filiam somno inpleta.

213. IAMDVDVM pro ‛quam primum’, ut: {%Iamdudum sumite poenas%}.
Et hoc dicit: serendum eo tempore, non quando pluit, sed quando
inminent pluviae.

215. FABIS genus seminis. MEDICA. Ad ipsam herbam facit
apostropham. Haec herba a Medis translata in Graeciam, et hanc
Xerxes pugnans ad Medos rapuit, et a Medis translata est in
Graeciam, quo tempore eam invaserunt.

215 s.. PVTRES SVLCI. Ad naturam ipsius herbae respicit: nam uno
anno frequenter seritur et post aliquot annis sponte procreatur.

216. ET MILIO VENIT ANNVA CVRA. Ostendit, Medicae curam non esse
annuam. Haec [Medica] herba vulgo silla dicitur. MILIO. Semen
nigrum simile lolio, quod ad pabulum boum seritur.

218. TAVRVS vernum tempus significat.

217s.. CANDIDVS AVRATIS APERIT CVM CORNIBVS ANNVM TAVRVS idest
(non) procedit: non enim (a) capite, sed a dorso oritur idest
tantum medio sui, unde incipit apparere; qua mutilatus est,
oritur, non a fronte. APERIT ANNVM ideo, quia Aprili mense sol in
Tauro est, quo cuncta aperiuntur, et hoc melius: et aliud est
‛aperire’ annum, aliud est ‛inchoare’. A Tauro usque ad Taurum et
a Geminis usque ad Geminos annus est. Alii dicunt Sidonium ab
Europae raptu consecratum taurum, alii vaccam, in quam Io
transfigurata est, et ideo melius incertum habetur. Ex XII
consecratur, quod Aprili mense oritur. Et inde Aprilis de
aperiendo. Nam ortus eius primus in Aprili est XIIII Kal. Mai.,
in quo signo multa signa sunt: signa enim tempora ait.

APERIT CVM CORNIBVS ANNVM hoc est, quod tunc † ideae procedunt.

218. AVERSO ASTRO. Supinus enim Canis occidit, idest stella, quae
Orionis astrum sequitur. Et ADVERSO ASTRO quidam ‛malo’
accipiunt secundum illud: {%aut Sirius ardor Ille sitim morbosque
ferens%} rel. Alii ‛adverso astro’ non ad ipsum Canem referunt,
sed ad solem, qui adversus intellegitur ex eo, quod contra mundum
nititur. Sed magis nos intellegere convenit ‛adverso astro’
Taurum dici, cum quo Canis occidit, de quo Nigidius ait * Taurum
adversum inter sidera locatum, quod posteriores eius partes, quia
primi veris sunt, humidiores habeantur, priores autem ideo, quia
aestatis, existant sicciores. Duplex igitur lectio est: nam
(alii) ‛adverso’ legunt; cum Cane enim nascitur Sirius, qui est
terris adversus, de quo legimus: {%Ille sitim%} rel. Si autem
‛averso’ legimus, ‛cum’ subaudiamus necesse est.

219. ROBVSTAQVE FARRA frumenta, quae plus habent virium, quam
legumina, quo tempore nobis Atlantides occidunt, sunt serenda.

221. ATLANTIDES aliquando VI videntur, aliquando VII in caelo,
quae Novembri mense incipiunt non videri a nobis.

219. AST SI TRITICEAM IN MESSEM. Hoc autem quinto die Iduum
Novembrium, quando occidit Taurus cum Sirio Cane.

218. ADVERSO ideo, quoniam † Canis cuius posteriores pedes in
australi circolo sunt brevitate ea, quod, cum extremi procedunt,
ante occidunt. Nam cum Canis Sirius adversus per pedes occidit,
...... cum capite oriatur. (Oritur) cum Cancro, in culmen venit
cum Geminis, occidit cum Tauro.

221. ATLANTIDES. Vt alii aiunt, Vergiliae sunt, quarum nomina
haec: Alcyone, Merope, Celaeno, Electra Asterope, Taygete.

[Athamans, Aeoli filius, ex Nympha Phrixum et Hellen filios
procreavit; Ino, Cadmi filiam, coniugem duxit, quae ad perniciem
pignorum sata igni vitiata intercidebat, ac sic cum fames
increvisset, subornavit eos, qui responsum ab Apolline petebant,
ut dicerent, Phrixum et Hellen inmolandos. Ergo Athamans cum
filios inmolare vellet, Nympha mater arietem aurei velleris
iuvenibus inmisit, cui insidentes cum per maria ferrentur, Helle
in fretum decidit, quod Hellespontus dicitur, Phrixus Colchos ad
regem Aeetam pervenit, ibi arietem inmolavit et in luco matris
pellem consecravit, quam draco pervigil custodisse dicitur.]

221. EOAE Orientis. ‛Eoae’ non est epitheton Atlantidum, sed
‛eoae abscondantur’ idest (cum) matutinum occasum faciunt; (nam)
cum sol in Scorpione est, xv Kal. Maias, Vergiliae occidunt.

222. GNOSIAQVE STELLA CORONAE. Ariadnen scilicet dicit,
consecratam Libero Patri, cuius occasu arbores et vites folia
deponunt. CORONAE. Corona XII stellae signis proximae, in quas
Ariadne, Liberi uxor, transfigurata est. Cum enim Liber Pater
Ariadnen, Minois filiam, uxorem duceret, Vulcanus ei coronam
obtulit, quam ad uxoris insigne inter sidera collocavit. Item
GNOSIAQVE ARDENTIS Ariadne a Libero Patre adamata cum in litore
dormiens a Theseo fuisset relicta, huic coronam muneri dedit, cum
qua astris consecrata est.

223. COMMITTAS quasi fidis custodibus.

224. INVITAE dicit Probus a translatione dictum esse, ut ‛spem
credere terrae’ et supra ‛committas’.

225. ANTE OCCASVM MAIAE idest ante occasum Atlantidum; nam Maia
una est de Atlantidibus sive de Vergiliis, sed per unam omnes
intellegimus: tropus synecdoche. Grata varietas: nam idem signum
Tauri tot nominibns significavit, modo ‛astrum aversum’

227. VICIAM genus parvi leguminis. VILEM PHASELVM plurimum,
abundantem. ‛Phaselum’ autem siliquam, (genus) leguminis.

228. PELVSIACAE LENTIS. Pelusium unum est de VII ostiis Nili
fluminis, ubi optima lens nascitur.

229. BOOTES occasus tardi videtur; decidit enim cum IIII signis
Tauro, Geminis, Cancro, Leone, verno scilicet tempore: tunc enim
occidit. Quod autem subdidit * Quare hic primam partem occasus
eius, idest cum Tauro, intellegi oportet, ut vere legumina
serenda dicantur, non aestate.

230. ET AD MEDIAS SEMENTEM rel. Omnia conplexus est tempora, et
vernum, quo legumen seritur, et autumnale, quo frumentum, et
multi volunt, (ita) hanc partem astrologiae librasse Virgilium,
ut in omnibus utrumque tempus significaret, vernale (et)
autumnale.

231. DIMENSVM propter annum divisum in IIII tempora, et per XII
signa XII menses accipimus.

230. PRVINAS. Ros matutino tempore congelatus.

233. ZONAE. Translatio; nam proprie ‛zonae’ in terra
intelleguntur, sed hic pro parallelois posuit.

235. EXTREMAE septentrionalis et australis.

237. DVAE MORTALIBVS solstitialis et hiemalis.

238. (VIA SECTA) zodiacus, quem ‛signiferum’ † oris dicimus.

235. Item QVAM CIRCVUM EXTREMAE. Bene addidit ‛extremae’, idest
ne eas circa igneam esse intellegeremus, quas constat temperatas
esse vicinitate caloris et frigoris, quarum unam nos habitamus,
alteram Antipodae, (ad quos) hinc torrente zona, hinc frigidis
ire prohibemur. Antipodae autem dicuntur, quod contra nos positi
sunt contrarii vestigiis. Terram autem dicunt undique caelo et
aere cingi. Per has duas zonas in oblicum tenditur signifer
circulus, qui solis continet cursum, onde fiunt II zonae
frigidissimae, ad quas non accedit, una fervens, a qua paene
numquam recedit, II temperatae, ad quas vicissim venit.

240. MVNDVS VT AD SCYTHIAM rel. Pro caelo mundus accipitur; nam
‛mundi’ nomine IIII elementa continentur. Quemadmodum enim
erigitur mundus in septentrionalem plagam, ita declinatur in
australem. Iam definitio est nostri climatis, idest nostrae
habitationis, quae a Septentrione incipiens in australi desinit
plaga. RIPHAEAS ARCES. Scythiam dicit, cuius sunt montes Riphaei.

238. VIA SECTA. Eridani, fluminis Italiae, simulacrum in caelo
dicitur esse.

241. LIBYAE. Regio Africae.

242. HIC VERTEX septentrionalis Arctos, ut Aratus dicit, quia
secundum clima nostri caeli arcticus circulus contra Orientem non
venit, ut contra antarcticus sopra non excurrit, quapropter
partem illam in sphaera astrologi nulla pictura designant. SEMPER
SVBLIMIS idest haec pars mundi nobis semper videtur.

243. STYX. Palus infernalis. (ILLVM). Axem notion idest
australem, qui numqnam nobis videtur, sicut borios. Et hic sunt
variae opiniones philosophorum: alii dicunt, a nobis abscedentem
solem ire ad Antipodas, alii negant et volunt, illic tenebras
esse perpetuas. Mire ait ‛Styx atra’ quasi de infernis. ATRA.
Philosophi dicunt, (recedentes) animas hinc illic alia corpora
induere.

245. CIRCVM PERQVE DVAS. Et ‛circum’ enim et ‛per’; nam per
utramque labitur, maiorem cauda tangens, alvo conplectens
minorem.

245 246. IN MOREM FLVMINIS ARCTOS OCEANI METVENTES AEQVORE T.
Haec refert ad fabulam. Nam hae duae pellices Iunonis fuisse
dicuntur, quas postquam luppiter inter sidera retulit, Iuno
rogavit Thetyn, suam nutricem, ne umquam pateretur eas occidere,
unde nunc ‛metuentes’ eas dicit. Thetys vero, Iunonis nutrix,
Oceani uxor. Propter quod negantur occidere.

247. INTEMPESTA inapta vel grossa, septima pars noctis. Posset
sane hoc fieri in aliqua parte mundi, ut paene sibi totum
vindicet nox.

250. EQVIS. Apud poetas sol equos et currum habere dicitur.

253. HINC. Ex ratione philosophiae vel astrologiae; et iam
conclusio est; nam hoc dicit: non sine causa intuemur siderum
ortus et occasus: hinc enim universa noscuntur.

252. CAELO aere.

254. INFIDVM. Lucretius: {%Infidi maris insidias viresque
dolosque%}.

258. TEMPORIBVS PAREM idest verno, aestivo, autumnali, hiberno:
de rebus contrariis fecit declinationem dicendo ‛parem’, revera
enim nihil est tam diversum et contrarium inter se, quam aestas
hiemi et e contra.

260. MVLTA usque DATVR. Hic est ordo: multa maturare datur, quae
forent in serenitate properanda. Nam male (quidam) ‛forent’ esse
praesentis temporis volunt, ut sit sensus: multa sunt properanda,
quae maturare datur. MOX CAELO SERENO idest in usum caeli sereni
multa maturare datur, idest celeriter facere, quae si velis
caelo sereno properanter facere, non diligenter facere poteris,
dum festinas. ‛Maturare’ verbum habet duas significationes:
dicitur enim ‛maturare’ tarde, idest sensim aliquid facere,
dicitur et pro ‛velociter’, ut Plautus in Curculione: {%qui homo
maturare quaesivit pecuniam, nisi eam mature parserit,
substantiae deest%}. Hic ergo duo sensus possunt accipi, ut ipse
alibi de celeritate dixit: {%Maturate fugam%}.

259. FRIGIDVS et rel. Vsque DATVR. Monet agricolam debere aliqua
opera facere, quibus minime nocent imbres et quae in sereno caelo
facienda esse sibi necessaria, quae celeriter operaretur propter
agriculturae petitionem.

262. LINTRES duas significationes habet, nam intellegitur hoc
nomen et pro navibus et pro vase concavo, ubi vulgo oliva
portatur.

261. PROCVDIT idest cudendo extenuat.

263. AVT PECORI SIGNVM idest facit characteres, quibus pecora
signantur. AVT NVMEROS ACERVIS idest tesseras, quibus frumentorum
numerus designatur. Nam numerum pro litteris posuit.

264. VALLOS palos; ‛paxilli’ diminutive. FVRCAS quibus fulciuntur
vites et spinae coacervantur.

265. AMERINA RETINACVLA quibus vites ligantur, quae virgae vel
vimina abundant circa Amerinum oppidum Italiae.

266. FACILIS flexibilis.

RVBEA. Rubi oppidum in Apulia hoc genere viminis abundans.

Item RVBEA VIRGA ex arbore rubi facta.

FISCINA genus virgae, ubi caseum premitur, diminutive ‛fiscilla’.

267. NVNC TORRETE praeparate panem, quo utamini in serenitate, ut
prius torreantur idest siccentur, dein molantur.

268. QVIPPE ETIAM rel. Non mirum, rusticum aliqua facere debere
per pluvias, cum sint quaedam, quae facere possit etiam festis
diebus.

269. (FAS). ‛Fas’ divinum, ‛ius’ humanum, vel ‛fas’ ad homines,
‛iura’ ad Deos.

RIVOS DEDVCERE idest siccare; nam ‛deducere’ siccare, ‛inducere’
inrigare est, ut: {%Deinde satis inducit fluvium%}.

271. INSIDIAS AVIBVS. Non de aucupatione loquitur, sed iubet aves
a satis prohibere referens ad illud: {%nihil inprobus anser%}.

VEPRES. Spinosum virgulti genus masculini generis, ut: {%sparsi
rorabant sanguine vepres%}.

272. BALANTVM GREGEM idest salutifero lavari fluvio oportet; nam
in tertio dicit, scabie temptari, nisi laventur, animalia.

273. TARDI vel naturaliter vel onusti.

AGITATOR verberator ab agendo dictus.

274. VILIBVS abundantibus.

273. ASELLI diminutio ‛asini’ est.

274. LAPIDEM INCVSVM refectum perforatum, molam manualem cudendo
asperatam.

275. MASSAM PICIS. Aut qui oleum aut poma portaverit, aut certe
ideo ait ‛reportat’, quia pix in agris nascitur et in urbe
retractata (in agrum) a plerisque reportatur.

276. IPSA DIES rel. Ordo est: ipsa luna alios dies alio ordine
dedit felices operum, idest non eosdem ad omnia felices, sed
alios aliis rebus aptos. Plenissime de lunae diebus omnibus
expressit Hesiodus, quam rem iste praelibat.

277. QVINTAM FVGE. Dicitur enim hic numerus Minervae esse
consecratus, quam sterilem esse constat; inde sterilia omnia
quinta luna nata esse dicuntur, ut Orcus, Furiae, Gigantes.
PALLIDVS quod pallidos morte facit. Steriles EVMENIDES, quae
crinem vipereum habuisse dicuntur.

278. SATAE pro ‛creatae’.

279. (SAEVVM). ‛Saevus’ nunc crudelem, nunc fortem significat.
TYPHOEA accusativus.

280. FRATRES. Geminos Aloidas dicit, Otum et Ephialtem.

281. (PELIO OSSAM). Pelion et Ossa montes Thessaliae.

283. EXSTRVCTOS MONTES: ab eis.

284. SEPTIMA POST DECIMAM. Aut septimam decimam dicit aut hoc
dicit: felix quidem est septima, sed felicior decima, ut primum
locum decimae relinquat.

286. NONA FVGAE MELIOR CONTRARIA FVRTIS. Non, ut stultis videtur,
Virgilius aut servis fugam suadet aut eis indicat dies, quibus
semet a rapinis contineant.

287. ADEO: valde. Diligens divisio temporum; primo enim quattuor
partes anni exsecutus est, deinde dies lunares, modo horas, in
quas dividitur nox et dies.

NOCTE nomen est, ut ei Horatius praepositionem iunxerit: {%de
nocte latrones%}. Nam adverbium ‛noctu’ facit, sicut ‛diu’;
Sallustius: {%diu noctuque laborare%}.

288. SOLE NOVO ortu novo.

EOVS stella Veneris; alii Iunonis interpretantur, alii Cephei et
Aurorae filium Hesperum tradunt, qui cum Venere de pulchritudine
contendit, sed magis Veneri stella est: {%Quem Venus ante alios
astrorum diligit ignes%}. Item ‛Eous’ Lucifer, alee Hesperum
putant.

291. ET QVIDAM SEROS: ‛quidam’ hic pro ‛aliquis’ intellegendum
est; ‛quidam’ enim ad certam personam refertur.

HIBERNI AD LVMINIS IGNES pro ‛hiberni ad lumen ignis’.

292. INSPICAT incidit, infindit, acuit.

294. PECTINE a quo tela densetur.

295. MVSTI vini novi. Hic versus est una syllaba longior, sed
sine vitio, ut ille: {%Quem non incusavi amens hominumque
Deorumque%}?

VVLCANO igne. DECOQVIT passam facit.

296. TREPIDI ferventis, saltantis. AENI calathi vel lebetis. In
Ebrii et Corneliani ‛trepidis’.

297. CERES messis per metonymiam.

298. TOSTAS torridas.

299. NVDVS ARA rel. Expeditus, adeo sereno caelo, ut amictus
possis contemnere. HIEMS IGNAVA propter frigus; ignavum reddit
colonum plerumque frigus.

300. PARTO parato.

302. GENIALIS voluptuosa, convivialis, quia tunc genio suo
indulgent.

303. PRESSAE onustae.

304. CORONAS. Aut revera coronas (aut) spiras funium accipimus
sive post evasum mare nautae inponunt navibus insignia victoriae.

305. QVERNAS ex quercu. Sunt aliquae derivationes ex usu magis
quam ex ratione venientes, ut ‛quernus’, ut ‛ficulnus’,
‛ilignum’, ‛colurnum’, a corylo, ilice, fico, quercu. STRINGERE
decutere.

306. MYRTA neutri generis. CRVENTA quia matura cruoris imitantur
colorem, vel de sanguine Adonis, vel quod sucum cruori similem
habeant, vel quod belli tempore inde hastilia fiant.

307. PEDICAS laqueos, quibus pedes innectuntur.

308. AVRITOS magnas aures habentes. † Abscenam insulam.

309. BALEARIS FVNDAE. Baleares insulae Hispani maris vicinae
inter se, ubi primum dicitur fundae militaris usus inventus esse.

310. NIX ALTA cacemphaton.

311. QVID TEMPESTATES rel. Verno et autumnali tempore fiunt
tempestates, quando nec plena aestas est nec plena hiems, unde
medium et confine utriusque temporis ex coniunctione rerum
contrariarium efficit tempestates. SIDERA frigora.

313. VIGILANDA providenda. RVIT praecipitatur.

314. SPICEA IAM CAMPIS. ‛Spicos’ de maturis frugibus abusive
dicimus; nam proprie ‛spicus’ est, cum per culmi folliculum,
idest extremum tumorem, aristae ...... INHORRVIT intremiscit.

315. FRVMENTA LACTANTIA adhuc tenuia et lactis plena. Varro in
libro divinarum dicit, Deum esse Lactantem, qui se infundit
segetibus et eas facit lactescere [lactea esse]. Et sciendum,
inter ‛lactantem’ et ‛lactentem’ hoc interesse, quod ‛lactans’
est, qui lac praebet, ‛lactens’, cui praebetur.

317. STRINGERET secaret, meteret, ut ibi: {%densas Agricolae
stringunt frondes%}.

318. OMNIA pro ‛omnium ventorum’.

320. SVBLIMEM pro ‛sublime’, quod sublime portarent erutam
segetem. TVRBINE NIGRO tempestate noxia.

321. HIEMS tempestas. CVLMVM LEVEM. ‛Culmus’ spica, ‛stipulae’
vero ipsa folia.

322. AGMEN AQVARVM idest impetus pluviarum aquarum, ut: {%leni
fluit agmine Thybris%}.

324. COLLECTAE EX ALTO ab Aquilone, qui ex alto flat idest a
Septentrione † aevo et tempestates gravissimas facit; nam Auster
humilis. RVIT cum impetu venit. ARDVVS AETHER tonitru.

326. CAVA alta; ad alveum retulit fluviorum.

328. PATER Iuppiter.

327. FRETIS. Ostia fluminum vel maria.

328. CORVSCA coruscantia.

331. HVMILIS STRAVIT PAVOR quod humiles facit, ut: {%pallidus
morbus%}.

332. AVT ATHON AVT RHODOPEN. Montes Graeciae, Thessaliae vel
Thraciae. * Ordo * crescente numero syllabarum per aucta montium
nomina, quod genus et apud Homerum industrie factum invenitur,
cum idem versus ab una syllaba incipiens usque ad quinque
syllabas decurrit.

CERAVNIA. Montes Epiri in Adriatico mari crebris dicti
fulminibus.

334. PLANGVNT. Percutiuntur, resonant.

335. CAELI MENSES. Duodecim signa, quibus menses agnoscimus vel
planetas.

ET SIDERA. Vel tempestates vel planetarum motus. Sciendum, de
planetis V duos bonos, Iovem et Venerem, II malos, Martem et
Saturnum; Mercurius vero talis est, qualis ille, cui iungitur.

336. FRIGIDA SATVRNI STELLA. Satis cognitum est, Saturni stellam
frigidam esse et ideo apud Iudaeos Saturni die frigidos cibos
esse; frigidam autem dicunt stellam, quae sit glacialis,
pestilis, grandinosa, atrox, permutabilis.

FRIGIDA SATVRNI ut ipse: {%Frigidus%} [quia Deus pluviarum] {%o
pueri fugite%} [idest nociva et contraria].

337. ‛Cyllenius’ autem ‛ignis’ stella Mercurialis est; nam in
Cylleno, monte Arcadiae, dicitur esse Mercurius natus.

ERRET. Nam interdum in Austrum, interdum in Septentrionem,
plerumque contra mundum, nonnumquam cum mundo fertur. Hermippus
autem ait Mercuri stellam vocari, sed esse Apollinis.

338. INPRIMIS VENERARE DEOS. Qui possunt tempestates et pluvias
depellere. Post haec cognita da praecipue operam sacrificiis,
quibus tempestates et pluviae possint repelli.

ANNUA anniversaria.

339. SACRA sacrificia. OPERATVS IN HERBIS. Aut dans operam
conviviis aut cum opera cuncta conpleveris.

341. MOLLISSIMA VINA. Vina defaecata, asperitate carentia,
dulcia.

343. CVNCTA TIBI: in honorem (tuum) et in tuam gratiam.

344. CVI TV: cui tu liba de lacte, melle, vino. DILVE dissolve.

345. FELIX fecunda. TER quia: {%numero Deus inpare gaudet%}.

346. (CHORVS). ‛Chorus’ proprie coaevorum cantus et saltatio, ut
alibi: {%iuvenum chorus, ille senum%}. (Hic) multitudo.

347. CEREREM copiam frumentorum.

349. TORTA REDIMITVS idest habens in memoriam priorem victum, a
quo Cereris revocatus est benignitate. Nam olim homines glandibus
vescebantur.

350. CARMINA DICAT: hymnos, [saltationem aptam] subaudi
inconposita, ex nulla arte venientia.

353. MENSTRVA LVNA: inde et Μήνη dicitur.

354. CADERENT AVSTRI venti desinerent vel † flarent.

356. SVRGENTIBVS incipientibus. FRETA litora, quae feriuntur
fluctibus maris.

357 s.. ET ARIDVS FRAGOR ideat sonitus, qualis solet fieri ex
aridis, cum franguntur, arboribus.

[344. DILVE idest offer.]

Omne enim, quod aridum est, cum frangi coeperit, nimium efficit
sonum. Fragor enim fractarum rerum sonitus nominatus est.

359. MISCERI perturbari.

360. MALE TEMPERAT pro non abstinetur, sed crescit et surgit.

361. CELERES pro celeriter. MERGI corvi marini, {€foilinn€}.

363 s.. MARINAE FVLICAE idest ad distinctionem fluvialium.

364. ARDEA dicta quasi ardua, quae, cum altius volaverit, quasi
significat tempestatem. Item: ardea * oculi eius ardescunt. Alii
putant ardeam dictam, quorum unus Modestus, quod ardua crura
habeat, idest alta.

369. CONLVDERE conmoveri.

365. INPENDENTE inminente.

366. * quod nobis praecipitari videantur. PRAECIPITES rel.
Sequitur vulgi opinionem; non enim omnia prudenter a poeta
dicenda sunt.

367. FLAMMARVM. Stellarum purgamenta cadentia ventum denuntiant.
Fit enim † a fructuoso ex abundantia, quae dicitur, densitate
aeris, unde venti.

368. FRONDES. Folia.

369. PLVMAS. Quascumque, nisi forte papulos significat, idest
cardui florem.

370. BOREAE DE PARTE TRVCIS rel. Hoc vult dicere: Vbique ingentes
efficit pluvias ab istis ventis mota tempestas.

371. DOMVS. Cuius ventorum rex Aeolus custos fuisse dicitur.

373. INPRVDENTIBVS valde prudentibus aut pro nescientibus posuit,
idest numquam nescientibus obfuit imber, tot signis
praecedentibus.

375. GRVES. Aut aerei coloris aut in altum volantes hiemis
signum; dicit enim grues de vallibus fugere, non pluviam de
vallibus surgere.

376. CAPTAVIT suscepit.

378. ET VETEREM IN LIMO RANAE rel. Multi ambigunt, quae sit
ranarum vetus querela. Modestus ait, Latonam, cum ageretur a
Iunone, in Lyciam supervenisse et sitientem accessisse ad fontem,
(a) pastoribus autem prohibitam. Memorem autem iniuriae suae
post editum partum redisse in Lyciam et pastores in ranas
vertisse, ut perpetuam eius fontis haberent custodiam, cuius
potum Latonae denegassent. Ovidius dicit: Ceres cum Proserpinam
quaesisset, ad bibendum accessit ad quendam fontem, tunc eam
Lycii rustici a potatu prohibuerunt, et conturbantes pedibus
fontem cum contra eam emitterent turpem narium sonum, illa irata
eos convertit in ranas, quae nunc quoque ad illius soni
imitationem clamant. Alii dicunt, ranas per abundantiam aquae
extra paludes pelli et serpentibus cibo esse aut alioquin
ínterire. Inde igitur (ad) tempestatis adventum eas querelas
excipere.

‛Querela’ est vox muta, ut ipse ait: {%omne querellis Inpleri
nemus%}.

379. EXTVLIT OVA. Vbi frigidus (est) aer, terra spissescit, et si
qua (habet) caloris semina, intrinsecus cogit, quo fit, ut in
hieme aqua puteana calidior sit; ergo inminente pluvia frigidiore
aere humus inferior vaporatur, quapropter mirum non est, si
formicae, quae sub terra vivunt, ex repentino calore pluviam
praesentientes ova proferunt.

380. ET BIBIT. Iris enim ex Oceano bibit.

381. ARCVS. ‛Ingentem’ dixit arcum volens duplicem exprimere. Hic
sequitur vulgi opinionem.

383. IAM VARIAS PELAGI VOLVCRES ATQVE ASIA CIRCVM et rel. Haec
est vera lectio et sensus talis est: iam varias volucres et eas,
quae circum prata rimantur, in dulcibus stagnis Caystri videas
certatim largos et rel. Nam si VARIAE legeris, sesus nulla
ratione procedit. Caystrus autem fluvius est Lydiae, non palus;
Asia vero palus, unde fit ‛prata Asia’ et longa ‛A’; nam de
provincia corripitur ‛A’, ut: {%Europa atque Asia pulsus%}.

384. RIMANTVR PRATA pascuntur in pratis.

387. INCASSVM VIDEAS GESTIRE: laetitiam suam corporis habitu
significare; nam ut homines verbis laetitiam suam exprimunt, ita
aves corporis gestu.

‛Incassum’ ideo ait, quia plumarum conpositio aquam minimam
mittit ad corpus, sive frustra: humor enim pennarum densa
levitate suspenditur.

384. RIMANTVR. Iucunda translatione usus est pro ‛scrutantur’.
Proprie enim sues ‛rimari’ dicuntur, cum glandes rostro exarant.

388. PLENA VOCE rauca contra naturam suam, et ‛vocat’ poetice:
non enim vocat pluviam, sed denuntiat, et notandum, cornicem et
rauca voce et solam pluviam praedicere, corvos vero et plures.
Posuit aves praedicere futura, quod in aere vitam agunt, unde
mersitant se pluvia inminente, ne insperatus imber subveniat.

391. TESTA lucerna. CVM ARDENTE. Propter vilitatem ‛lucernam’
noluit (dicere) nec iterum ‛lychnum’, sicut in heroico carmine,
ut: {%dependent lychni%}.

392. PVTRES CONCRESCERE FVNGOS globos quosdam; nam, ut dicit
Plinius, cum aeris frigus esse coeperit, (favilla) prohibita
aeris crassitate in lucerna residet et quasdam velut fungorum
imagines imitatur.

393. NEC MINVS EX IMBRI SOLES idest serenitates et versa vice dat
prognostica, quibus agnoscamus ex tempestivo caelo serenitatem
futuram.

SOLES. Serenitatem dicit. Serenitas autem eo, quod seret caelum
idest aperiat. Eleganter id epitheton nomins etymologiam
ostendit; serenum enim dictum est a serando idest aperiendo,
sicut alibi Virgilius: {%Et vastas aperit Syrtes%}, idest
reserat.

396. NEC FRATRIS RADIIS. (‛Obtunsa’) subaudis a superioribus, nam
hoc dicit: nec luna videtur obtunsa, quae est radiis solis
obnoxia; nam, ut dicunt physici, ab eo accipit lumen.

‛Obnoxiam Lunam’ dixit pro eo, quod obstet et noceat. Non absurde
hic videbitur II tempora dixisse, nocturnum et diurnum, et
quidem nocturnum sic: Nam neque tum stellis acies obtunsa
videtur; diurnum autem hoc versu: Nec fratris radiis obnoxia
surgere Luna, ut sit sensus: nec si subito sol deficit, ut
videatur radiis eius fuisse obnoxia Luna. Eclipsidem Aratus
dicit.

397. TENVIA NEC LANAE. Proceleumaticus est pro dactylo, quam rem
qnotiens facit Virgilius, servat locum, nt ‛tenuia’.

NEC LANAE. Nebulae dicuntnr, quae inminente tempestate ob nimiam
levitatem in aere vento iactantur. Item ‛vellera’ nubes dixit,
‛tenuia’ aranearum texturas, quae inminente tempestate per aera
raptantur. Varro in Epimenide: {%nubes sicut vellera lanae
constabunt%}, sicut et Aratus.

399. DILECTAE THETIDI ALCYONES. Ceyx [vel Ciax], filius Luciferi,
habuit uxorem Alcyonen, a qua cum prohibitus esset (ire) ad
consulendum Apollinem de statu regni sui, naufragio periit, cuius
corpus ad uxorem cum delatum fuisset, illa se in mare
praecipitavit; postea miseratione Thetidis et Luciferi conversi
sunt ambo in aves marinas alcyones.

[394. PROSPICERE quod agnoscitur caelo tempestativo serenitas.]

Item: DILECTAE THETIDI ALCYONES. Ciax, rex Thracum, Iovem se
vocari et Alcyonen, coniugem suam, Iunonem coli iussit; peregre
profectus naufragio periit: coniux inpatienter ferens luctum in
avem sui nominis mutata, cui hoc honoris datum est, ut VIIII
diebus, quibus fetus in mari facit, nulla aura nullusque ventus
exsurgat.

NON ORE SOLVTOS. Alii ‛soluto ore’ accipiunt idest nimium patenti
vel quod pluvialibus diebus faciunt.

400. INMVNDI SVES nimis sordidi, luto gaudentes.

401. IMA PETVNT idest deprimuntur ad valles.

403. NEQVIQVAM SEROS idest (non) seros.

NOCTVA. Avis est lucifuga, quae significat pluviam, si cecinerit
post solis occasum. De hac autem talis fabula. Nyctimone postquam
cum patre concubuit et agnovit facinus, se in silvis abdidit et
lucem refugit, ubi Deorum voluntate conversa est in avem, quae
pro tanto facinore omnibus avibus est admirationi. Item:
Nyctimone, Epopei filia, a Corymbo hospite conpressa iram patris
timens in silvas profugit, quae misericordia Minervae in noctuam
mutata est.

404. NISVS. (Nisus), Megarensium rex, pater Scyllae, fuisse
traditur crine purpureo fatali, qui responsum accepit, tamdiu
victurum, quamdiu crinis esset intonsus. Hoc Scyllae filiae cum
confessus esset et a Minoe, Cretensium rege, obsideretur, Scylla
Minoem adamavit et desectum patris crinem ad eum pertulit, quod
genus victoriae ille exsecratus Scyllam navi religatam in mare
eam deiecit. At illa in cirim conversa est, item pater eius Nisus
in haliaeetum, qui parricidi exsequens poenas cirim hostili
mente persequitur.

405. ET (PRO) PVRPVREO rel. II fuerunt Scyllae, una Phorci et
Crataeidis Nymphae filia, quae in marinum monstrum conversa esse
dicitur; altera Scylla Nisi, Megarensium regis, filia, contra
quos cum devictis Atheniensibus pugnaret Minos propter filii
Androgei interitum, quem Athenienses et Megarenses circumventum
dolo necaverunt, amatus a Scylla, Nisi filia, quae, ut hosti
posset placere, comam patris purpuream abscisam ei abstulit, quod
ita habuerat consecratum, ut tamdiu regnaret, quamdiu illam
habuisset intactam. Postea Scylla, a Minoe condemnata, dolore in
avem conversa est et Nisus extinctus Deorum miseratione in avis
mutatus est formam, quae aves hodie inter se flagrant magna
discordia.

410. LIQVIDAS puras.

413. ACTIS pro abactis idest finitis.

410 s.. TER QVATER. Indicium serenitatis.

414. PROGENIEM PARVAM. † Aristoteles enim dicit (eos esse)
obliviosos et plerumque ad nidos suos minime reverti, sed quadam
ratione naturae haec ad suos congerunt nidos, quae vermes possint
creare.

415. HAVD EQVIDEM CREDO. Proponit sibi quaestionem acerrimam. Nam
quaerit, cur homines, quos constat esse prudentiores animalibus,
per se non sentiant qualitatem aeris futuri. Quare, cum in VI
dixerit: {%Inde hominum pecudumque genus vitaeque volantum%}, hic
aliter dicit? Ideo, quod ibi Anchises apud Inferos loquitur, hic
vero poeta vivus hoc dixit.

416. PRVDENTIA MAIOR idest nobis. AVT RERUM FATO PRVDENTIA MAIOR.
(Non) est divinitus illis concessum ingenium nec prudentia, quae
est maior rerum fato; alibi: {%metus omnis et inexorabile
fatum%}.

422. CONCENTVS mixtus cantus hoc est symphoniae lege.

423. PECVDES aeris serenitate gaudentes.

424. SOLEM AD RAPIDVM: velocem. Et notandum, haec signa magis
fida esse et subtiliora, quae ex luna vel sole colligimus.
LVNASQVE SEQVENTES idest rationabiliter solem sequentes. Luna
enim solis circulos sequitur, licet ipsa inferior sit.
‛Sequentes’ a prima, (a secunda), a tertia vel a quarta se
sequentes.

425 s.. CRASTINA FALLET HORA. Hyperbole est: nec hora una quidem
te decipiet.

426. CAPIERE decipiere. INSIDIIS. Scimus, nos decipi serenitate.

428. NIGRVM AERA non nigrum cornu, quoniam Graece τὸν ἀέϱα.

430. AT SI VIRGINEVM quoniam virgo est Luna. SVFFVDERIT
forinsecus habuerit; nam de interiore parte diceret ‛infuderit’.

431. AVREA PHOEBE pulchra, et venit ab eo, quod est ‛Phoebus’, et
sciendum, propria nomina ex se tantum feminina, non etiam neutra
facere, ut ‛Phoebus Phoebe’, ‛Iulius Iulia’, ‛Tullius Tullia’,
non ut appellativa, ut ‛doctus a um’. Aratus ait, si cornu
aquilonium sit erectius, Aquilonem inminere et per eum serenum
fieri, quia ventus contractiora reserat. Nigidius de ventis IIII:
Si summum corniculum maculas nigras habuerit in primis (mensis)
partibus, imbres, ait, fore; {%si in imo cornu, serenitatem
debemus (scire)%}.

VENTO RVBET. Ventum denuntiat rubens luna: fit enim ventus ex
aeris densitate et densitas aeris inducto splendore lunae
crudescit.

432. SIN ORTV QVARTO. Aratus tertiam dicit animadvertendam lunam,
hic quartam, non illud inprobans, sed hoc magis probans, ut ait:
‛namque is certissimus auctor’.

437. GLAVCO. Hic piscator fuit de Anthedone civitate, qui, cum
captos pisces per herbas posuisset in litore (et) illi recepto
spiritu maria rursus petissent, sensit quandam herbarum
potentiam, quibus esis conversus est in numen marinum. Glaucus
enim dolens amisisse praedam, idest pisces, praecipitavit se in
mare et Deus maris factus est.

Item: Glaucus, Polyboei [vel Polimboe] et Terrae filius, herba
quadam gustata inmortalitatem adeptus est, quam piscibus
marcescentibus inposuerat et revixerunt. Haec autem herba dicitur
in Fortunatis insulis nasci.

PANOPEAE. Panopea, ut Hesiodus scripsit, Nerei filia est, coniux
Glauci et Nympha marina, Melicertes vero Inus filius et
Athamantis, quem Palaemonem Corinthii in Isthmo colunt, nostri
Portunum dicunt, quod portibus praesit, unde clavum tenens pingi
solet. Item INOO MELICERTAE. Patronymicon est a matre, ut alibi:
{%Ledaeam Hermionen%} est. Sane Ino et Melicerta postquam sunt in
numina commutati, Graece Palaemon et Leucothea sunt nominati,
Latine Portunus et Mater Matuta.

442. CONDITVS IN NVBEM idest si orbis eius quasi concavus fuerit,
quod exprimit dicens: ‛medioque refugerit orbe’. Item CONDITVS
veluti refugo orbe apparuerit in medio suo orbe. CONDITVS IN
NVBEM soloecismus est: nam dicere debuit ‛conditus in nube’, sed
non hic vitium, quoniam ‛in’ et ‛pro’ praepositiones multa
significant. Nunc de ‛pro’ exemplum: {%pro turribus altis Stant
maesti%}, hoc est ‛ante turres’. Et hic ‛in’ non ‛in nubem
conditus’, ut sit vitium, sed ‛in’ pro ‛intra’ significat, idest
‛intra nubem conditus est’.

444. SINISTER noxius.

447. TITHONI. Maritus Aurorae.

448. MITIS maturus, ut ipse alio loco: {%sunt nobis mitia poma%}
idest matura. MALE DEFENDET. Nam excussis pampinis uva vim
grandinis patitur. PAMPINVS. Robor vitis vel folia vitis
silvestris.

450. EMENSO non proprie, sicut dicimus ‛emensos nos viam’.

451. PROFVERIT MEMINISSE MAGIS quod sole veniente ad vesperum
signa meliora sunt.

453. CAERVLEVS viridis, niger.

455. PARITER aequaliter.

454. MISCERIER pro ‛misceri’.

456. FERVERE a ‛fervo fervis’.

458. AT SI CVM REFERETQVE rel. Hoc ad futurum serenitatis
pertinet signum. Nam si (de) ipso (die) dicas, stultissimum.

460. CLARO AQVILONE serenefico, quia est et nubilus, sicut fere
omnes venti.

461. DENIQVE QVID VESPER SERVS VEHAT. Vesper stella Martis.
Conclusio est, quae haec continet: signa, quae possimus ex
stellis vel ex ventis colligere, melius ex sole colligimus. Item:
‛vesperem’ pro note posuit: tropus synecdoche, a parte totum.

462. QVID COGITET idest in quam se partem inflectat, utrum ad
serenitatem an ad pluviam.

463. FALSVM pro fallaci.

464. CAECOS latentes insidias.

466. ILLE ETIAM rel. Bonum epilogii repperit locum, ut in Angusti
gratiam defleat Caesaris mortem. Constat enim, occiso Iulio
Caesare in senatu pridie Iduum Maiarum die solis fuisse defectum
ab hora VI usque in noctem, quod quia multis tractum horis est,
dictum: {%aeternam timuerunt saecula noctem%}.

468. IMPIA additum, ut perpetuam noctem Romani timuissent, quod
sciebant, se † miseri propter interfectionem Caesaris.

467. FERRVGINE. Proprie ferri scabies, purpura nigrior Hispana,
obscuritas ferri aut ferri rasura.

469. AEQVORA PONTI. Non sine causa additum ‛ponti’, quia sunt et
campi aequora.

470. OBSCENI CANES diri, quod obscenum canunt, quod obsint
augurio. INPORTVNAEQVE VOLVCRES quae ad domos accedunt et malum
significant, in alienum tempus ruentes, ut striges aut bubones
nocte gaudentes per diem possent videri.

472. VNDANTEM evomentem: malum enim omen est, quando non fumi,
sed flammarum globos egerit.

474. TOTO GERMANIA CAELO. Bene ‛Germania’, quam vicerat Caesar,
ut eo occiso in rebellionem videretur exsurgere.

475. INSOLITIS antea in Alpibus numquam factis aut magnis et
solito maioribus.

476. VVLGO passim.

478. SVB OBSCVRVM circa noctis obscurum.

478 s.. LOCVTAE INFANDVM. Aut infanda verba protulerunt aut hoc
ipsum infandum fuit, quod sunt locutae contra naturam.

480. INLACRIMAT TEMPLIS EBVR scilicet simulacrorum. AERAQVE
SVDANT (signa) laboris futuri.

481. INSANO magno, et sciendum, flumina, cum supra modum
crescunt, non tantum ad praesens inferre damna, sed etiam futura
significare.

482. FLVVIORVM REX. Padum dicit. Vbi sit Heridanus, multi errant.
Eusebius ipsum esse Rhodanum putat propter magnitudinem, Ctesias
hunc in India esse, Choerilus in Germania, in quo flumine
Phaethon extinctus est, Ion in Achaia. Sed Virgilium credibile
est Padum significasse, cuius inundatio semper prodigiosa
existimata est. Quem ‛fluviorum regem’, dixit, sive quod multa in
se flumina currentia ex Alpibus recipit sive quia ipsius
simulacrum in caelo sit receptum inter astra.

Item FLVVIORVM REX HERIDANVS. Padum dicit per Italiam aut certe
per totum orbem, ut Lucanus.

484. FIBRAE extremae partes iocineris a fibris vestimenti. Ordo:
‛(nec) cruor cessavit’.

487. CECIDERVNT PLVRA SERENO. Omen est in eo, quod caelo sereno
missa sunt fulmina.

488. DIRI COMETAE. Stellae pessimae crinitae, sunt tamen et
bonae. DIRI pro ‛dirae’.

490. PHILIPPI civitas Thessaliae, in qua primo Caesar et
Pompeius, (postea) Angustus et Brutus cum Cassio dimicaverunt.

491. NEC FVIT INDIGNVM. Quasi exclamatio ad Deos.

492. EMATHIAM. Thessaliam dicit ab Emathione rege. HAEMI. Haemus
enim mons Thessaliae.

490. Item PHILIPPI. In Macedonia Romani victi sunt a Philippo
rege, ubi Caesar et Antonius adversum Brutum et Cassium
dimicaverunt.

492. Emathia autem pars Macedoniae dicta ab Emathione, Iovis et
Electrae filio. Bis autem inundatos Romano sanguine Emathiae
campos dicit, quia Caesar et Pompeius ad se bellaverunt, Brutus
et Cassius contra Caesarem, Augustus et Antonius contra Brutum et
Cassium, semel Pompeius et Caesar, iterum Brutus et Cassius
contra Augustum HAEMI. Mons Macedoniae.

494. INCVRVO. Vna pars orationis.

495. SCABRA aspera, unde et ‛scabies’ dicitur a corporis
asperitate. PILA. Genus teli maximi.

496. INANES concavas, tunc inanes, quando non tegunt capita.

497. GRANDIA aut multa aut ingentia, sicut ibi: {%Qualia nunc
hominum producit corpora tellus%}.

498. DII PATRII INDIGETES. Qui praesunt singulis civitatibus, ut
Minerva Athenis, Iuno Karthaginiensibus. Indigetes proprie sunt
Dii ex hominibus facti, quasi ‛(in) Diis agentes’, abusive omnes
generaliter, quasi nullius rei egentes.

Alii ‛indigetes’ proprie interpretantur, quorum propriorum
nominum indigemus, ut Dii Penates, item Lares. VESTAQVE MATER. Et
haec de quaestionibus Virgilianis est: cur dicit a Vesta
Palatium et Tiberim servari, cum urbs Roma, sicut multis videtur,
in tutela sit Martis? Seu idcirco dicitur subtractum esse
proprium nomen a Virgilio, ne scirent hostes, cui Deo contra
Romanos vota susciperent. Quamquam erudite Virgilius nimium
praesidem Tiberis Vestam dicit: hanc enim physici putant terram.

499. TVSCVM quia per Tusciam fluit.

500. IVVENEM. Bene ‛iuvenem’, ut ostendat clarum, quia hac aetate
tantum possit, ut occurrat saeculo.

502. LAOMEDONTEAE. Laomedon pater Priami. Excusat Augusti
tempora; et eum dicit suis viribus conpensare tanta damna rei
publicae, quae ex maiorum vitiis descendisse confirmat. PERIVRIA.
Tam longe petit bellorum civilium causas, et pluraliter
‛periuria’ dicit semel adversus Herculem gesta, semel adversus
Apollinem et Neptunum, ut Callimachus docet, propter pollicitam
Hesionam, Apollini et Neptuno propter muros constructos. LVIMVS
solvimus.

504. INVIDET quod hic sis in terra, non (in) caelo cum Diis.

509. HINC MOVET EVPHRATES. Euphrates Orientis fluvius est,
Germania Occidentis provincia.

510. VICINAE RVPTIS. Externa et civilia bella desaeviunt.

512. VT CVM CARCERIBVS. Hoc vult dicere: res publica habet quidem
optimum imperatorem, sed tanta sunt vitia temporum
praeteritorum, quae in dies singulos aucta sunt, quemadmodum (in)
processu equorum cursus augetur, ut ea licet optimus refrenare
non possit, sicut et auriga (a) ferventi cursu equos non potest
plerumque revocare.

513. ADDVNT (IN) SPATIA. Currendo plus eorum cursus augetur.

514. NEQVE AVDIT CVRRVS HABENAS idest equi; attendendum est,
translationem hanc esse, (non) conparationem, quae si ponatur in
fine, vitiosum.

FINIT PRIMVS LIBER.

 LIBER II.  

INCIPIT II.

1. HACTENVS rel. Deest verbum ‛cecini’. In hoc libro exsequitur
culturam agri consiti, qui omnium arborum continet genera. Et
sciendum, Virgilium vites quoque arbores dicere, ut: {%nec setius
omnis in unguem Arboribus positis secto via limite quadret%}.
Quidam quaestionem opponunt: quare, cum de vitibus primum debuit
dicere, ab arboribus coepit? Quia in Italia in arboribus pendent
vineae et non possunt esse vites, nisi prius fuerint arbores.

‛Hactenus’, ut multi volunt, una pars orationis est et (est)
adverbium significans ‛hucusque’; alii II partes volunt, pronomen
et adverbium, ut sit ‛tenus hac’, ut: {%Pube tenus%} et rel. Sed
melius est, unam partem orationis accipere.

ET SIDERA CAELI. Pleonasmus; nec enim alibi nisi in caelo sidera
sunt.

2. NVNC TE BACCHE CANAM. Inventorem pro vitibus posuit.

2 s.. SILVESTRIA TECVM VIRGVLTA infecundas arbores, quibus in
Italia vites cohaerent.

3. TARDE CRESCENTIS OLIVAE. Res enim (diu) duratura tardius
crescit.

4. HVC PATER O LENAEE. ‛Pater’ licet generaliter sit omnium
Deorum, tamen proprie Libero cohaeret; nam et Liber ‛pater’
vocatur. O LENAEE. ‛Lenaeus pater’ Liber ἀπὸ τοῦ ληυοῦ, idest a
lacu, in quo uvae premuntur. Sive Lenaeus ἀπὸ τῆς ληυοῦ dicitur,
idest a lacu. Nam quod Donatus ait ab eo, quod mentem deleniat,
non procedit: non enim potest Graecum nomen Latinam etymologiam
recipere. LENAEE quod leniat in se fructus.

5 s.. TIBI FLORET. In honorem tuum exultat.

5. PAMPINEO pro ‛pampinoso’, ut ‛nemus frondeum’ pro ‛frondosum’.

6. LABRIS pro ‛doliis’.

11. SPONTE SVA. Nomen est, quia iunctum est ei genus, quo caret
semper adverbium. VENIVNT crescunt.

12. MOLLE SILER. Genus arboris est, et notandum, genere neutro
esse, quod admodum rarum in arboribus.

13. GLAVCA CANENTIA SALICTA. Locum salicum pro ipsis arboribus
posuit. Bene autem ‛glauca’ et ‛canentia’. Nam salix (ab) una
parte alba est et ab altera viridis. Sane cacemphaton est ‛glauca
canentia’.

14. POSITO DE SEMINE quacumque ratione proiecto vel (ab) avibus
vel (ab) hominibus.

16. HABITAE GRAIS. Nam in Dodonae nemore arbores dantes responsa
(fuisse) dicuntur. Columbae enim super quercum sedentes hominibus
fata cecinerunt. ‛Habitae’ autem ‛Grais’ vel quasi non credens
dicit vel quasi Italus, qui loca nesciret.

17. PVLLVLAT. Mira in singulis est varietas. Nam ait: „sponte sua
veniunt“, item: „surgunt de semine“, „pullulat ab radice“.
Eleganter per numeros adfectatur varietas, ne enumeratione simili
offenderet auditorem. Mire tripertitam naturam arborum ostendit
e primo „sponte“, II „posito de semine“, III „ab radice“.

18. CERASIS. ‛Haec cerasus’ ‛his cerasis’ facit. Sane Cerasus
civitas est Ponti. Arbor ‛cerasus’, pomum ‛cerasium’ dicitur.
Cerasos Lucullus capto oppido Cerasunte in Italiam primus
attulit.

PARNASSIA LAVRVS a Parnasso monte Apollini consecrato.

21. FRVTICVM. ‛Frutices’ sunt pomiferarum arborum rami.

22. VIA † terrae utens, qua via istud facies ratione propria.

23. HIC PLANTAS. Inter plantas et plantaria hoc interest: plantae
sunt, quae de suis arboribus nascuntur, plantaria vero, quae de
suis seminibus nata cum radicibus et terra propria transferuntur,
ut: {%viva sua plantaria terra%}.

24. SVLCIS fossis. STIRPES radices. OBRVIT altius deponit. ARVO
terra.

25. QVADRIFIDAS ita robustas, ut possint in IIII partes dividi.
ACVTO ROBORE pro ‛acuti roboris’ accipimus. SVDES ET VALLOS. Idem
sunt.

26. SILVARVMQVE. Hoc praecipue vitibus congruit. ARCVS eo, quod
incurvantur ad terram.

28. PVTATOR idest plantator arborum.

30. CAVDICIBVS pro ‛codicibus’.

33. VERTERE pro ‛verti’, (in) quibus alieni figuntur ramunculi.

31. TRVDITVR urgente natura procreatur ex arido. OLEAGINA
dirivativum ab ‛olea’, ut ‛terrigena’ a ‛terra’ (et) ‛generando’.

32. INPVNE sine damno.

34. LAPIDOSA CORNA dura. ‛Lapidosa’ a qualitatibus baccarum eius.
RVBESCERE maturescere. CORNA genus arboris, de qua fiunt
hastilia.

35. GENERATIM. ‛Generatim’ est per singula, ‛generaliter’ autem
simul omnia.

36. FEROS idest amaros.

37. SEGNES pigrae, infecundae. ISMARA. Mons Thraciae, in quo
vineta optima; sive Thessaliae, ut alii; sed et mons et urbs pari
nomine sunt in Thracia.

38. TABVRNVM. Mons Campaniae vel Sabinorum sive Apuliae. VESTIRE
inplere.

39. TVQVE ADES INCEPTVM. Adesto et inceptum favorem omnibus
libris inpendito.

40. O DECVS rel. (Horatius: O) {%et praesidium et dulce decus
meum%}. Eleganter dicit: quamvis durum opus ab illo acceperit,
tamen illius beneficio factum est, ut per hoc gratiam
consequeretur.

41. PELAGOQVE VOLANS. Simplici generi carminis praesta favorem,
ut ‛vela’ favorem intellegamus, ‛patens pelagus’ carminis
facilitatem. PATENTI allegorice secundo vel prospero pelago.

42. NON EGO CVNCTA idest non sum universa dicturus, nec enim
possum; quare et suam verecunde extenuat possibilitatem et
Maecenatis auribus ex sui carminis brevitate blanditur. (Alii)
aliter accipiunt. Constat Maecenatem litterarum fuisse peritum et
plura conposuisse. Nam Angusti Caesaris gesta descripsit. OPTO
pro ‛expeto’.

43. LINGVAE. Homericus sensus Graeci poetae, sicut et Ennius:
{%Non si lingua loqui saperet et ora decem sint † in metrum ferro
cor sit pectusque revinctum%}.

44. FERREA pro ‛aenea’. PRIMI LEGE LITORIS. Nauticus sermo, qui
nunc ad navigium et ad lectionem potest referri: faveto principio
(vel) humilitati carminis mei.

45. IN MANIBVS TERRAE in facili et promptu.

44. Item PRIMI LEGE rel. idest transi ad festinationem, ut:
{%vada dura lego%}.

45. IN MANIBVS TERRAE ut in manibus terram habeam, non proelia.
NON HIC TE CARMINE FICTO. (Non) conposito cum summa diligentia,
(sed) simpliciter universa describam.

46. AMBAGES circuitus (ab) ʽambigendoʼ dicti. EXORSA procemia
longe repetita vel initia vel locutiones. Haec dicit: ipsam rem
tibi indicabo.

47. SPONTE SVA. Ad id, quod omiserat, redit. ORAS confinia aeris
et terrae.

50. SCROBIBVS fossis. Nos ʽscrobesʼ generis dicimus masculini,
licet Lucanus contra Artem dixerit: {%Exigua posuit scrobe%}.

51. SILVESTREM ANIMVM pro natura posuit: asperitatem,
infecunditatem.

52. VOCES ARTES fecunditates ex arte venientes.

54. HOC FACIET. Erit fecunda, si fuerit inde translata. DIGESTA
disposita in ordinem, divisa.

56. ADIMVNT demunt. FERENTEM ferre incipientem, idest, quae ferre
possit, si ei umbra non noceat.

57. SVSTVLIT sursum tulit.

62. COGENDAE congregandae.

58. TARDA pro ʽtardeʼ adverbio. SERIS tardantibus.

59. POMAQVE DEGENERANT. Ab animali ad inanimale; vertuntur in
peius, alias in melius. ʽPomaʼ autem arborum ex semine
procreatarum dicit.

60. FERT VVA RACEMOS. ʽVvamʼ pro ʽviteʼ posuit, idest fructum pro
arbore. Sane ʽracemusʼ est botryonis pars et botryon Graecum
est. ʽTurpesʼ autem ʽracemosʼ labruscas dicit.

62. MVLTA MERCEDE multo labore. IN SVLCVM in ordinem arandae.

63. SED TRVNCIS OLEAE MELIVS quod supra ait: {%Truditur e sicco%}
rel. PROPAGINE propria origine.

64. RESPONDENT consentiunt. PAPHIAE adiectum myrtis a Veneris
urbe Papho, quae est in Cypro insula.

65. PLANTIS ET DVRAE CORYLI. ʽDurasʼ dixit non ad lignum, sed ad
fructum earum. Corylus, ex qua avellana nux nascitur.

66. HERCVLEAEQVE ARBOS VMBROSA. Populum arborem significat; ipse
alibi: {%Herculea bicolor%}. Enneapolis, civitas Babylonis,
Herculem pro tempore colere dicitur. Idcirco hanc arborem ei
dedicatam, idest populum dicunt, (quod) huius folia noctis et
lucis imaginem declarant, nec alia causa clavam ei adsignant,
quam quod sit inaequalibus vulneribus, per quod dierum
inaequalitas intellegitur.

67. CHAONII PATRIS Iovis Epirotici, qui matrem Quercum dilexit.
ARDVA PALMA aut alta aut ad quam difficile pervenitur.

68. ET CASVS ABIES rel. II genera abietis sunt, aliud, quod
fabricis datur, aliud ad faciendas naves: ‛sappinum’ vulgo
vocant.

69. INSERITVR VERO et rel. Versus dactylicus: nam et male quidam
‛horrens’ et sic in Corneliani. ‛Horrida’ autem hispida. Et iam
transit ad insitionem, quae duplex est. Nam aut ‛insitio’
dicitur, cum fisso tronco surculus insterilis arboris sterili
inseritur, aut ‛oculorum inpositio’, cum inciso cortice libro
alienae arboris germen inponimus. Est autem arbor, cuius pomum
unedon dicitur, quod, si unum edatur, tam iucundum est, ut et
aliud exposcas.

70. STERILES PLATANI. In hoc loco monet, (quid) in qua arbore
debemus inserere: in arbuto nucem, in platano malum, in fago
castaneam, in orno pirum.

71. FAGOS. Nominativus Graecus.

72. SVB VLMIS insitis scilicet.

73. NEC MODVS INSERERE SIMPLEX idest aut non facilis et fortuita
ratio, sed ea, quae ingenti labore colligitur, aut hoc dicit: non
idem est inserere, quod et oculos inponere. INSERERE dicit pro
‛inserendo’. OCVLOS. Oculi nodi arborum, e quibus frondes exeunt
vel gemmae.

74. TRVDVNT pullulant, eiciunt.

75. TENVES TVNICAS interiores arborum libros. Graece cortices
arborum χιτῶυας dicunt. ‛Librum’ dicit interiorem corticem.

77. VDO umido.

78. ALTE profunde.

79. FERACES fertiles.

80. PLANTAE a pangendo quasi ‛pangae’ dictae.

81. FELICIBVS fertilibus.

82. MIRATA. Deest (est). Metaphora.

83. PRAETEREA GENVS rel. Modo dicit, uniuscuiusque arboris esse
genera.

84. LOTOQVE. Lotus Nympha quaedam fuit, quae fugiens amatores in
arborem sui versa est nominis, quam cum amaret Priapus, illa
Deorum miseratione in arborem conversa est, quae vulgo faba
Syriaca dicitur. IDAEIS ab Ida monte Cretae. CYPARISSIS
arboribus, quae nascuntur in Creta.

86. ORCADES insulae XXX iuxta Graecam etymologiam, sed obscenam
dictae in modum testiculorum. Nam Graece ὄϱχεις idest testiculi
dicuntur. RADII olivae a longinquitate nominatae. PAVSIA genus
olivarum viride: ideo amaris descripsit bacis. Item RADII quia
sunt longiores olivae. PAVSIA oliva a paviendo dicta idest
tundendo [vel patiendo], quod plus humoris habet baca.

87. ALCINOI SILVAE pomiferae arbores. Nam Alcinous rex
Atheniensium fuit (sive) Phaeacum, diligens cultor hortorum, unde
per eius  ‛silvas’ arbores pomiferas intellegimus. Homerus enim
dicit, Alcinoum, regem Phaeacum, optimo cultu habuisse pomaria.
SVRCVLVS lignum fructiferum.

88. CRVSTVMIIS. Crustumia sunt pira ex parte rubentia, ab oppido
Crustumia nominata. SYRIIS nigris vel SYRUIIS genus arboris. Item
PIRIS pomiferae arbores. GRAVIBVS magnis. VOLEMIS ideo, quod
manum inplent vel inplicant, quod interior pars palmae ‛vola’
appellatur. Nam et ‛volema’ eo, quod palmam inpleant, dicta sunt,
unde et ‛involare’ dicitur.

89. NON EADEM ARBORIBVS idest vites quoque diversae sunt.

90. METHYMNAEO. Methymna idest oppidum in Lesbo insula habens
pretiosissimum vinum. Lesbos autem insula Troadi adfinis, cuius
urbs Methymna. LESBOS idest habitator Lesbi.

91. THASIAE a Thaso insula nominatae. MAREOTIDES. Dicendo ‛albas’
ostendit, etiam esse purpureas vel alterius coloris.

93. PASSO PSYTHIA VTILIOR ut ostendat, etiam de alia uva posse
fieri passum. Item PASSO vino. Item genus vitis psythia in Creta
insula. VTILIOR. Ad maturitatem cito currit et gracile vinum
facit. LAGEOS quae Latine leporaria dicitur.

95. PRECIAE quasi ‛praecocae’: haec cito maturescunt.

96. CELLIS ubi vina conduntur. Hoc dicit: licet sis a Catone
laudata, tamen vino te Campano praeferre non debes. CELLIS autem
apothecis dicit; nam cellas vinarias dicimus. FALERNIS. Falernus
mons Campaniae, in quo vina optima nascuntur.

97. SVNT ET AMINEAE V. Aminium vinum dictum quasi ‛sine minio’
idest sine rubore, nam album est. Sane ‛Aminneum’ dici versus
probat. Item AMINEAE ab agro Amineo, unde vitem hanc translatam
dicunt.

98. TMOLIVS ADSVRGIT. Duplex hoc loco expositio. Nam alii volunt
sine vitio, alii autem ad superiora referunt, (ut) ‛quibus’ non
ad vina referamus, sed ad vites, ut sit: quibus cedit Tmolius et
Phanaeus, montes vitibus consiti. REX IPSE PHANAEVS. Phanaeus
promuntorium Siciliae, ubi Apollinis templum est, Tmolium et
Phanaeum dicit. Item TMOLIVS a monte Libyae Tmolo, Tmolicum
vinum. PHANAEVS promuntorium Chii, unde et Chium vinum. Tmolium
et Phanaeum dicendo Tmolicum vinum et Chium ostendit.

102. BVMASTE. Genus uvae longum habens racemum in similitudinem
mammae bovis.

112. MYRTETIS. Locum posuit pro ipsis arboribus, ut salictum pro
salicibus. Nam myrtetum locus est, arbor ipsa myrtus vocatur.

114. ASPICE. In isto loco omnes regiones laudat, sed apposito
crimine, ut (cum) ad panegyricum Italiae (veniat), maior fama
(eius) esse videatur.

115. PICTOSQVE GELONOS. Stigmata habentes populi Scythiae, ut:
{%pictique Agathyrsi%}. Item GELONOS. Thraces sunt a Gelono,
Herculis et Chaoniae Nymphae filio, dicti; et ideo ‛pictos’, quia
stigmata conpunctionum habent. Hi in Africa sunt non longe a
Poenis † quam aquosae dicit pictos.

116. SOLA INDIA N. F. H. Atqui in Aegypto nascitur, sed Indiam
omnem plagam Aethiopiae accipimus. Sane et ‛haec hebenus’ et ‛hoc
hebenum’ dicitur.

119. BALSAMAQVE. Sane ‛balsamum’ est arbor, ‛opobalsamum’ sucus
collectus ex arbore, nam ὀπός dicitur sucus, ‛xylobalsamum’
lignum, (carpo) balsamum fructus ipsius arboris. Opobalsamum
dicit: in India quaedam arbores sunt, e quibus lacrimae emanant,
quod ‛balsamum’ nominatur. FRONDENTIS ACANTHI. Arbor in Aegypto
semper frondens, ut oliva, laurus. Item: ACANTHI de qua Gnifo
scripsit, quo in flore tincta vestis acanthia dicitur.

126. TARDVM S. vix intellegibilem, quod illi ad carnem mediam
citri referunt, at prima et interior facile suum ostendit
saporem. Vel TARDVM diu inhaerentem ori.

128. SAEVAE NOVERCAE quae saevae sunt, sive epitheton est omnium
novercarum.

130. VENENA. Radices enim nucesque ac lupini acceptum non fugant.

134. ANIMAS. Pulmonis vitiosum vel halitus foetidos.

137. GANGES Fluvius Indiae emergens de latere Caucasi ad Meridiem
et ad Orientis frontem inclinatus dividit Indiam eoque inter
flumina significatur Indiae, in quo aurum et gemmae nascuntur.
HERMVS. Fluvius Lydiae harenas aureas traheus. ‛Turbidum’ dicit,
quia copia auri viriditatem aquae perdat.

138. BACTRA. Regio iuxta Syriam vel civitas in Oriente, quam
Alexander cepit, urbs Persarum.

139. PANCHAIA. Arabia, ubi tus abundanter nascitur. ‛Panchaiam’
dixit propter suavitatem.

140. HAEC LOCA. Italiae scilicet. NON TAVRI SPIRANTES quales
fuerunt in Colchida, civitate Scythiae. Iason Colchos profectus
petiit pellem auream arietis. Aeeta, pater Medeae, rex Colchidae,
hanc oblationem dedit, quod non posset eam accipere, nisi prius
tauros, quos ei Vulcanus dono dederat ignem navibus spirantes,
iungeret et dentes draconis, quem occiderat Cadmus * Quae
difficultas per Medeae, Aeetae filiae, amorem et artem effecta
est. Nam cum Iasonem adamasset Medea, carminibus suis obtinuit ac
venenis et medicaminibus permiscuit omnia, ut, quamvis tauri
ignem spirarent, nocere non possent et feritas eorum
conpesceretur, et serpentinis (dentibus) iactis per sulcum cum
armati homines exstitissent, depugnantes (inter se) interierunt.
Quibus rebus Iason victor effectus pellem, quam petierat,
sustulit et Medeam secum avexit. Item: Iason, Thessalus vir, qui
Colchos propter pellem auream navigabat, quae in tutela Liberi
Patris erat, et ad conditionem a Medea adiutus, cui iniunctum
fuerat, ut tauros ignem flantes domaret, quos delenitos ita
veneficiis subegit, ut ararent; pro seminibus autem draconis
dentes accepit, quibus natus est exercitus armatus. Adeo poeta
laudat Italiam istis malis viduatam.

141. HYDRI pro draconibus.

145. BELLATOR EQVVS. Bellicosi equi in Italia nasci adsuerunt.

146. CLITVMNE. Clitumnus fluvius est in Mevania, quae pars est
Vmbriae, partis Tusciae, ubi optimi boves nascuntur. Item:
Clitumnus in Umbria Deus, quo nomine ibi et fluvius est in
Tiberim fluens, ad quem nunc loquitur. MAXIMA TAVRVS V. quia
triumphantes albis tauris sacrificabant Diis suis.

147. PERFVSI autem tauri, qui ante triumphantes usque ad templa
ducebantur.

151. RAPIDAE TIGRES. Bestiae Armeniae tigres, quae ultro raptis
falluntur catulis.

152. FALLVNT A. Mira arte usus est, ut excusaret rem, quam negare
non potuit; nam aconita nascuntur in Italia, sed non ea obesse
dicit, quia sunt omnibus nota. Haec autem herba nata dicitur de
spumis Cerberi, quo tempore eum ab imis Hercules traxit. Aconitum
letalis herba est, quae crescit in petris. [Dicendo] Aconita
autem herbae quaedam in Ponto eine terra in saxis natae, sive
aconita gemmae in capitibus draconum nascentes similes pretiosis
lapidibus. Non nocent in Italia. Dicendo ‛aconita’ ad innocentiam
Italorum respicit execrans venena peregrina. Aconita enim herbae
quaedam sine terra in saxis natae.

154. IN SPIRAM quando se glomerat in nodum. TRACTV S. C. A. Hoc
(ait): Sunt serpentes in Italia, sed non tales, quales in Aegypto
aut in Africa.

159. LARI. Larius in Gallia lacus Alpibus vicinus. Item: Larius
fluvius Italiae sub urbe Como.

160. BENACE. Benacus lacus Italiae, qui magnitudine suae
tempestatis imitatur marinas. Item: Benacus inter Brixiam et
Veronam, quae sunt civitates Venetiae.

161. LVCRINO. Lacus proximus Baiis; in Baiano enim sinu Campaniae
contra Puteolanam civitatem lacus sunt duo, Avernus et Lucrinus,
qui olim propter copiam piscium vectigalia magna praestabant.
Sed cum maris impetus plerumque inrumpens exinde pisces
excluderet et redemptores gravia damna paterentur, supplicaverunt
senatui, et profectus C. Iulius Caesar ductis brachiis exclusit
partem maris, quae antea infesta esse consueverat, reliquitque
breve spatium per Avernum, qua et piscium copia posset intrare et
fluctus non essent molesti, quod opus Iulium dictum est. Sed hic
ambitiose ‛undam Iuliam’ appellavit frementem contra moles a
Iulio positas.

162. ATQVE INDIGNATVM indignanti simile, solita exclusum licentia
et indignationem suam stridoribus prodens.

163. Itemque: LVCRINO cui Campano lacui Caesar unum brachium muro
adiecit, ut ibi tutior esset navibus statio.

164. TYRRHENVSQVE idest de Tyrrheno latrone occiso in eo vel de
populo Tyrrheno. Quidam vero quasi tyrannicum idest fluctuosum
esse putant. Nonnulli, quod omnes terras mediasque interluit.
AVERNIS. Per lacum Avernum Augstus ratem, qua fuerat adversus
Pompeium usus, Lucrino inmisit lacui. Sed idcirco hanc stationem
poeta laudat, quia nondum erat portus Augusti.

165. AERIS METALLA. Senatus consultum esse dicitur, quo
prohibetur in Italia metalla exercere, ut, si quando domesticis
viribus opus fuerit, integra sufficiant.

168. MALO inopiae victus, vel ‛malum’ pro labore, sicut e
contrario pro malo ‛laborem’ solet ponere, ut ibi: {%Ille (dies)
primus leti primusque laborum%}. LIGVREM. Ligures sunt latrones
confines * ut Varro ait, Ligures montani piratae, qui Alpium
asperrima colunt. VOLSCOSQVE qui in Alpibus sunt.

169. DECIOS. Decii duo fuerunt, pater et filius et rel.

MARIOS. Gaius Marius Arpis natus, qui de Iugurtha, Numidarum
rege, triumphavit, et de Teutonibus et Cimbris. Idem cum Cinna
collega adversum Lucium Syllam bellum civile gessit et septimum
consulatum cepit. Multi tamen Marii fuerunt. MAGNOSQVE CAMILLOS.
Abusive dicit, quia (unus fuit), qui a Gallis sublata signa
revocavit. Item: Camillus captam Urbem a Gallis Senonibus mense
Novembre revertens ab Ardea de exilio liberavit aurumque, quod
per pactionem a Romanis acceperant, sustulit omnesque prorsus
interemit.

170. SCIPIADAS pro ‛Scipionibus’, ut: {%Amazonidum%} pro
‛Amazonum’. Scipiones autem duo fuerunt, avus et nepos, quorum
unus leges victae Karthagini inposuit, alter eandem diruit. Haec
omnia plenius in VI libro memorabimus.

172. INBELLEM inertem, qui resistere non potest. AVERTIS cum
ceteris gentibus Orientis, vel ideo inbelles, quia hos Caesar
contemnendo inbelles vocavit. ARCIBVS a Romanis civitatibus vel
Romano imperio.

174. MAGNA V. TIBI R. idest in honorem tuum. ANTIQVAE L. ET A. I.
Est sensus: Haec dico, quae iam olim dicere debueram.

176. ASCRAEVMQVE et rel. Hesiodum dicit de civitate Graeciae
Ascra, ubi natus est Hesiodus, ubi sunt natae Musae; unde sumpsit
Hesiodus poema, inde et ego sumpsi, sed ille Graecis cecinit,
ego Romanis.

177. INGENIIS naturis, ut Sallustius ‛ingenium’ pro ‛natura’
posuit. Tempus est, naturam arvorum describere.

178. QVIS COLOR quae species, quomodo dicimus: ‛quo colore
recitavit?’

180. TENVIS VBI ARGILLA sine humore. ‛Tenuis’ inquit, quia est et
pinguis argilla. CALCVLVS lapis tam tenuis, ut iactus transiliat
in undas. CALCVLVS lapis brevis terrae admixtus. Dictus autem
calculus, quia sine molestia sui brevitate calcetur. Item:
CALCVLVS lapis candidus.

181. PALLADIA quia Pallas, hoc est Minerva, inventrix olivae
dicitur.

182. OLEASTER arbor, in qua peiores olivae crescunt.

184. DVLCIQVE VLIGINE. Vligo proprie est liquor naturalis, terrae
et perpetuus et ex ea numquam recedens et pinguis.

189. FILICEM. Tropum metaphoram fecit, ut videantur quasi suas
iniurias aratra sentire, quia radices filicis aratris sunt
inpedimento.

190. PRAEVALIDAS permansuras; in laude parum dixerat
‛praevalidas’, nisi dixisset ‛olim’, idest multo tempore. OLIM
idest cuiuslibet temporis.

193. EBVR idest ostendit elefantinum, de quo tibiae ornantur.
‛Ebur’ ergo pro tibia posuit.

194. LANCIBVS. Vasa lata, in quibus fercula efficiunt.

197. ET SATVRI. Aut fecundi aut quia iuxta oppidum Saturum;
(Saturum) et Tarentum vicinae sunt sibi Calabriae civitates.
Item: SATVRI. Locus Tarenti est, quem Caelius in V libro
historiarum dicit nomen accepisse a Satura puella, quam Neptunus
conpressit. LONGINQVA porro sita, ut apud Sallustium in primo:
{%Traditur fugam in Oceani longinqua agitavisse%}. TARENTI.
Tarentus civitas in Italia, ubi foenum satis nascitur et lana
Tarentina, unde Hercules fuit.

204. IMITAMVR. † Studemus hoc quidem modo nullum imitemur.

207. IRATVS idest infecunditati, quia nullos ex his fructus
habet.

214. TOFVS lapis asper et cavernosus. (SCABER) unde et “scabies’
dicitur ab asperitate.

215. CRETA. Albior est terra, quam pro cibo sectantur serpentes.
NEGANT. Solinus et Nicander, qui de his rebus scripserunt.

217. QVAE TENVEM E. N. Dixit agrum omnium rerum feracem; quattuor
enim genera agrorum imitatur. NEBVLAM. Aliquando pro ‛nube’, sed
est ros turbidissimus in aestate et pruina in hieme. FVMOSQVE
VOLVCRES idest quasi fumos, scilicet ex humore.

220. SCABIE. Proprie ‛rubigo’ scabies ferri est.

225. VACVIS desertis. CLANIVS NON AE. A. Acerrae civitas
Campaniae haud longe a Neapoli, quam Clanius praeterfluit
fluvius, cuius etiam inundatio eam exhaurit, unde ait VACVIS et
rel. Pauci enim Acerram incolunt, quia in paludes magna ex parte
versa est.

231. IN SOLIDO idest ne ager sit concavus.

232. HVMVM. ‛Humus’ est interior pars terrae, ‛terra’ superior.

236. CVNCTANTES idest dubitantes, utrum Baccho an Cereri
conveniant.

237. EXPECTA idest proba, ut: {%rebus spectata iuventus%}.

240. SVA NOMINA idest suas naturas et nomina amittunt.

241. SPECIMEN dignam probationem talem. SPISSO VIMINE spissi
viminis. QVALOS per quos vinum defluit, qui et ipsi a calendo
dicti sunt.

242. COLA instrumentum, quo vinum premitur. PRELORVM quibus
exprimuntur et torquentur uvae. Docet Virgilius agricolam ad
vitem prela congregare, ut colis vinum dulce exprimeret.

243. DVLCES idest dulces fiunt fontes, terra tamen salsa sit.

244. AD PLENVM C. idest desuper fundantur fontes, ut lympha eorum
expurget terrae amaritudinem tacitam.

247. SENSV T. A. Bene in superioribus divisit terrarum speciem
separatim salsam, separatim amaram. Alia enim salsa, alia amara,
nec unum saporem utraque retinet. Et hic de sola loquitur amara.

252. LAETIOR ultra modum, plus quam oportet. A NIMIVM ne herbae
plus aequo crescentes spem adimant frumentorum.

257. PICEAE ligna, in quibus nascitur pix. TAXI arbores, quae in
frigido loco melius crescunt.

258. PANDVNT VESTIGIA idest indicant frigus; nam vestigia
appellavit indicia.

259. HIS ANIMADVERSIS agri qualitate deprehensa. MVLTO ANTE. Hoc
dicit, non esse eo anno ponendas vites, quo fodiuntur scrobes,
sed post annum.

260. EXCOQVERE. Ad illud refert: {%sive [quod] illis omne per
ignem Excoquitur vitium%}.

266. ANTE LOCVM S. E. Hoc dicit, in translatione arborum similem
terram requirendam.

267. ARBORIBVS S. quia de seminario loquitur, arborum bene
segetem appellavit. ‛Seges’ a secando dicitur. DIGESTA ordinata a
sua terra, quam ‛matrem’ nominavit.

271. AXI. ‛Axem’ cum sine additamento inponit, Septentrionem vult
tibi ostendere.

272. RESTITVANT ut eandem in translatione partem observent, quam
antea arbor translata tenebat.

273. COLLIBVS A. P. Atqui supra ait: {%Bacchus amat colles%}.

275. DENSA pro ‛dense’, ut: {%pede terram Crebra ferit%}. † Si
putre solum fuerit ultra modum ventorum flatus et gelidae.

277. INDVLGE ORDINIBVS ut: {%Indulgent vino%}. Nam de plano ait:
{%Densa sere: in denso%}, vel fac ordines (largiores) vel
‛indulge’ idest da inter vites intervallum, cuius humus tumuli
prosit in tenui colle.

278. SECTO LIMITE ducto, unde et ‛sectae’ philosophorum dicuntur,
idest ductus. QVADRET idest consentiat congruatque.Translatio a
quadris lapidibus, qui bene conveniunt sibi invicem.

288. FORSITAN E. S. idest quia supra diximus, ut modum habeant
profunditatis, necesse. FASTIGIA. Summae et imae partes fastigia
nominantur, et hic pro ‛imis’ dicuntur.

289. AVSIM pro ‛ausus sim’ a verbo ‛audeo’. TENVI VITEM idest
facilitate culturae blanditur agricolis, ut ostendat, diligentia
magis vites, quam labore, prosurgere.

291. AESCVLVS arbor glandifera, quae licet ab esu dicta est,
tamen aspera est.

298. NEVE VERGANT sed ad calorem meridianum tendant se.

299. NEVE CORYLVM. Radices enim eius nocent vitibus. FLAGELLA.
(‛Flagella’) dicuntur summae partes arborum ab eo, quia ventorum
crebros sustinent flatus.

300. SVMMA PETE. Non de summa arbore plantam ponito neque de
sommo vitem ponito.

301. TANTVS A. T. Vt statim germinent.

302. SEMINA plantas vitium.

301. TANTVS AMOR. Sic diligenter a rustico ager colendus est.

301 s.. FERRO LAEDE RETVNSO SEMINA. ‛Retunso’ (obtunso), quo
vites quassantur potius, quam putantur; ferro non abscidenda.
Aliter: TANTVS AMOR TERRAE sed cum radice deponas.

302. NEVE OLEAE S. Non quo (non) prosit, sed, ut etiam ipse
dicit, propter causam incendii, idest non inseras a truncis
silvestribus oleas.

303. PASTORIBVS INCAVTIS idest neglegentibus; occupati enim sunt
curis pecorum suorum.

305. ROBORA CONPRENDIT. Pars a radicibus tendens ad ramos in omni
arbore ‛robur’ nominatur.

312. REVERTI. Non valent reverti, dum fixas in terra non habent
radices, quasi incensas habeant radices, arbor non revocatur a
virgultis suis. HOC VBI. ‛Contigerit’ subauditur.

314. SVPERAT idest superest, ut: {%Quid? Puer Ascanius
superatne%}?

316. TELLVREM gelu tabescentem.

318. CONCRETAM idest radicem; ante enim quasi gutta quaedam ex
humore et terra procreata, quae postea tenditur in radicem.

320. CANDIDA idest ciconia, (ut) Iuvenalis dicit, sed ‛candida
avis’ ciconia, quae manducat serpentes quaeque prope cycni
magnitudinem esse dicitur.

321. AVTVMNI S. idest (aestatis) in fine et in principio hiemis.

320. CANDIDA idest ciconia idest Antigona, filia Laomedontis,
regis Troiae, quae habuit comam magnam, ut diceret se similem
Iunoni, cui displicuit similitudo cuiusquam contra se et mutavit
comam Antigonae in serpentes nocentes ei et postea miseratione
Deorum versa est in avem, quae veris tempore ab Africa venit.
INVISA COLVBRIS quod eorum causa versa est in avem.

321. RAPIDVS SOL. Ad vulgi opinionem tulit se.

324. GENITALIA SEMINA. (‛Genitalia semina’) dicimus, quibus
aliquid procreatur vel gignitur.

325. PATER OMNIPOTENS. Interdum Iuno pro ‛aere’, pro ‛aethere’
ponitur Iuppiter, vel Iuppiter interdum ‛superior aer’, Iuno ‛aer
inferior’ accipitur, qui est humidus.

326. CONIVGIS Iunonis, quae, ut diximns, ‛aer humidus’ idest
inferior. Aliter: terram arbitrantur; Iuppiter enim aether esse
dicitur et eius coniunx terra cum concubuerint, tunc terra
fructus mortalibus profert. Terra autem frigida, aether calidus.
Caeli uxorem terram.

327. CORPORE pro ‛corpori’, ut: {%haeret pede pes%}. Licet
accipere possimus ‛commixtus terrae magno corpore’, idest
aethereo.

330. (ALMVS) ab eo, quia alat.

336. NON ALIOS et rel. Hoc autem licentia poetarum dicit, nam
falsum est. Constat enim, post factum mundum ex qualitate cursus
solis tempora esse divisa.

337. TENOREM eandem similitudinem.

338. VER ILLVD. Absoluta locutio: quicquid illud fuit, ver fuit.
Lucretius libro V: {%At novitas mundi nec frigora dura ciebat Nec
nimios aestus nec magnis viribus auras%}.

341. FERREA PROGENIES (procreata) ex lapidibus ad laborem. Alibi:
{%Vnde homines (nati) durum genus%} et rel.

342. INMISSAE FERAE S. quasi dixisset caelo. Hunc ordinem propter
Arcadas tenuit; nam Statius dicit: {%Arcades astris lunaque
priores%}.

345. CAELI INDVLGENTIA, aeris temperies.

346. QVOD SVPEREST non quod deest. PREMES demerges.

348. SCATENTES scatebrosas. LAPIDEM BIBVLVM qui harenarius
vocatur. CONCHAS. Conchae propter admittenda spiramina
infodiuntur, lapis vero harenosus propter spiramina et propter
hauriendum humorem, (si) forte nimius fuerit.

350. HALITVS † adeo etiam animam, quibus etiam halitum dat, non
aerem. ANIMOS TOLLENT sumunt ab bis rebus magnanimitatem. IAMQVE
REPERTI scilicet diligentiores.

352. MVNIMEN contra nimias pluvias.

353. HIVLCA nimiis caloribus scissa. Nam ‛hiulcus’ dicitur, qui
hiat, ‛petulcus’, qui petit. CANIS sidus ardentissimum, quia fit
per aestatem.

355. AD CAPITA positarum vitium. BIDENTES ferramenta bidentes
habentia ad comminuendas glebas pertinent.

357. FLECTERE cum quadam moderatione ducere, ne tenera adhuc
virgulta concutiant.

358. TVM LEVES CALAMOS. Nodos dieit et cannas (et) virgas
tondendas. RASAE pro ‛planissimae virgae’.

359. SVDES quibus texuntur saepes.

360. VIRIBVS ENITI. Adminiculo vitium est.

361. PER VLMOS inter ramos. TABVLATA. Spatium, quod interest
ramis arborum, ‛tabulatum’ dicitur idest intervallum. Item:
TABVLATA ramusculi in plana crescentes, non altiora petentes.

363. PARCENDVM TENERIS ut radices robora accipiant, initia non
inquietanda.

365. IPSA ACIES. Sensus hic est: teneris adhuc vitibus non est
falcis acies necessaria.

367. STIRPIBVS solidioribus palmitibus, truncis.

371. TENENDVM arcendum, ne morsibus laedant.

373. POTENTEM intolerabilem.

374. SILVESTRES VRI qui in Pyrenaeo monte nascuntur inter
Gallias. ‛Uri’ autem boves silvestres, quos vulgo ‛bobalos’
appellant. SEQVACES persecutrices.

377. INCVMBENS penetrans. SCOPVLIS ARENTIBVS. Non solum incumbens
scopulis, sed locum pariter viridem et scopulos calore revolvit.

379. CICATRIX. Vulneris signum arboris rapto cortice dixit.

380. NON ALIAM OB CVLPAM. Victimae numinibus aut per
similitudinem aut per contrarietatem immolantur: (per
similitudinem), ut nigrum pecus Plutoni, per contrarietatem, ut
porca, quae obest frugibus, Cereri, et caper, qui obest
(vitibus), Libero. ‛Aris’ autem ‛omnibus’ non sine causa dicit.
Nam cum numinibus ceteris (varie) pro qualitate regionum
sacrificetur et Veneri Paphiae *

384. MOLLIBVS IN PRATIS. Romulus cum aedificaret templum Iovis,
pelles unctas stravit et sic ludos edidit, ut et caestibus
dimicarent et cursu contenderent, quam rem Ennius in Annalibus
testatur. Ideo autem ‛in pratis’, ne laederentur cadentes.

381. PROSCENIA autem pulpita ante scenam, in quibus ludicra
exercentur. ‛Proscenium’ dicitur locus, in quo concurrunt in
scena ludentes. Item: Inter ‛scenam’ et ‛proscenium’ hoc
interest, quod ‛scena’ dispositio columnarum et erectio ipsius
ornatus, ut in primo: {%columnas Rupibus excidunt scenis decora
alta futuris%}. ‛Proscenium’ autem est ipsum spatium.

382. PAGOS ET COMPITA idest (per) quadrivia, (quae) compita
appellantur ab eo, quod multae viae in unum confluant, et villas,
quae ‛pagi’ tirò ἀπὸ τῶν πηγῶν appellantur, idest a fontibus,
circa quos villae consuerunt condi. Vnde et ‛pagani’ ditti sunt,
quasi ex uno fonte potantes. COMPITA unde ludi ‛compitalicii’

384. VTRES ad insultationem mortuorum caprorum, ne quid ex his
esset, quod non sentiret iniuriam. SALVERE PER VTRES. Secundum
Artem locutus est; nam ‛salio salui’.

386. VERSIBVS INCOMPTIS hoc est carminibus Saturnio metro
compositis, quod ad rhythmum solum vulgares componere consuerunt.

389. Item: Icarus cum a Libero Patre pro munere accepisset vinum,
quod domum secum ad civitatem adferret, a latronibus
comprehensus est, et, cum iis ultro munere obtulisset poculum
vini, atque illi ebrii venenum sibi datum putaverunt atque eum
interfecerunt. Et postmodum cum filia eius Erigone mortuum
quaereret, quae cum reperisset corpus eins, laqueo vitam finivit.
Inde Athenienses filias suas laqueis inligabant. Post cuius
interitum cum multae Atheniensium tali morte interirent,
consuluerunt oraculum, quod respondit, Erigones mortem expiandam
esse, eandem placandam. Tunc instituerunt ludos et dies festos et
arboribus laqueos pensiles inligare, in quibus se huc illuc
ferrent, quos laqueos oscilla vocaverunt. Alii dicunt: Post
mortem Latini regis quaesiverunt eum in terra et in mari et
nusquam inventum est corpus eius; quaesiverunt eum in aere et
suspendisse (se) laqueo inventum est. Hinc initiaverunt hoc genus
mortis.

395. ET DVCTVS CORNV. Iuxta haruspicinam dicit, quoniam tunc
festa victima est, quotiens patientiam praebet, ut alio loco:
{%Et statuam ante aras aurata fronte iuvencum%}. Quotienscumque
[in sudibus] devota victima (vincula) rumpit et fugit, magnum
exitium significat.

403. OLIM SERAS pristinas, ut Sallustius *

406. RELICTAM a se paulo ante desertam. Aliter: ‛relictam’ non
desertam aut neglectam, sed fructu ablato derelictam.

407. FINGIT componit, ut ibi: {%et corpora fingere lingua%}, et
alibi, ut: {%fingitque premendo%}.

409. VALLOS vitium sustentacula, quae nonnullis locis in tecta
portantur, ne cito imbribus pereant.

410. METITO a verbo ‛meto’. Item: POSTREMVS METITO idest legito.
Perseverat enim in translatione, ut, quoniam vindemiae ‛segetem’
dixerat, ‛metendam’ eandem vindemiam diceret pro ‛colligendam’.
‛Postremus’ autem, (ut) maturius sit, quoniam, quanto maturior
fuerit lecta vindemia, tanto dulcius dabit vinum. Sic autem
‛metere’ dixit pro ‛legere’, ut ibi ait: {%duo tempora messis%},
cum de melle colligendo loqueretur.

412. LAVDATO et rel. quod ideo dictum est, vel quia maiores agros
[et] incultos ‛rura’ dicebant, idest silvas et pascua, ‛agrum’
vero, qui colebatur. Intellegimus: laudato ingentes silvas,
colito agrum minorem, vel, quod melius, quia ait in primo:
{%Alternis%}.

413. RVSTI. Virgultum, unde vites ligantur; commemorat labores,
qui, licet circa alia, tamen pro vitibus exercentur.

415. INCVLTIQVE et rel. Quasi cum indignatione ait: causa vitium
cura nos etiam sponte nascentium rerum fatigat. CVRA. Hoc est pro
‛vitium ligatura’.

417. ANTES. Alii dicunt, quod maceriae sint, quibus vineae
claudantur, vel carmina.

418. PVLVISQVE MOVENDVS. Genus ipsum culturae ‛pulveratio’
dicitur, quo inminutae (glebae) vitibus applicantur.

419. METVENDVS IVPPITER. Aerem dixit more suo, cuius varietas
plerumque decipit laborem rusticorum.

421. RASTROS ad fodiendum; neglegentiam ferunt oleae, cum iam
coeperint esse valentiores; nam adhuc parvae (nimiam) requirunt
curam.

424. GRAVIDAS C. V. F. ‛Cum’ abundat; nam hoc dicit: subministrat
fruges vomere. Vrbanus tamen sic accipit: ‛gravidas cum
(vomere)’, idest statim post arationem.

425. PACI quia oleae rami pro pacis indicio ab hostibus
offeruntur. NVTRITOR pro ‛nutrix’. Item: NVTRITOR pro ‛nutri’,
pro acitivi imperativo passivi futurum ponit.

426. POMA arbores, in quibus et fructus eiusdem nominis crescit.

427. VIRES SVAS quia tenera virgulta solent religari fustibus
validioribus, sicut ait de vitibus: {%Viribus eniti quarum%}.

429. FOETV N. O. idest utilitate. Nam omnis utilitas foetus.
Illuc autem tendit laus ista silvarum, ut approbet, non mirum
esse, si et poma et oleae sine ulla cultura praebeantur.

430. AVIARIA a via longe posita. INCVLTA ab avibus pasta. BACCIS
SANGVINEIS. ‛Baccas sanguineas’ poma silvestria accipimus.

431. CYTISI virgulta a Cyto insula, ubi abundant, nominata.

434. GENESTAE HVMILES infructuosae. Nam quemadmodum sunt humiles,
si umbras pastoribus faciunt?

437. VNDANTEM abundantem. Ennius in libro VIIII Annalium:
{%praeda exercitus undat%}. BVXO. Buxum lignum pulcherrimi
coloris. CYTORVM. Mons Macedoniae, ubi abundat buxus, quae vento
[acta vel] motata (aestus) imitatur undarum, sive mons
Paphlagoniae buxi ferax Cytorus dicitur.

438. NARYCIAE PICIS a loco, in quo abundant piceae, vel
‛Naryciae’ Bruttiae, quae in similitudinem picis arborum
corticibus fluunt. Item: ‛Naryciae’ Bruttiae, quae in silva
fiunt, ut alibi: {%Hic et Narycii posuerunt moenia Locri%}.

439. NON OBNOXIA non debitricia.

440. CAVCASEO. (Caucasus) mons Scythiae pro quolibet monte;
posuit speciem pro genere.

444. HINC RADIOS de incultis scilicet silvis *, de cupresso
efficit rotas. TRIVERE. Pastores composuerunt de torno. TYMPANA
in quibus fiunt radii, vel tecta vehiculorum. Item: ‛tympana’ ait
rotas ingentes.

445. PANDAS longas, curvas, extentas.

446. VIMINIBVS S. idest ligaturis. (Legitur) et ‛foecundae
frondibus’ (idest) umbraculis ‛ulmi’.

447. ET BONA BELLO. Apta est et fortis hastilibus cornus.

448. (ITVRAEOS). Itura civitas Scythiae et gens, vel Ituri gens
orientalis colens Libanum montem sagittis exercita.

449. NEC TILIAE. Ordo: ‛nec non’. RASILE quia facile raditur.
TORNO. (Torno) fiunt vasa.

452. PADO. Species pro genere.

453. VITIOSAE ILICIS. Vult probare, etiam putres arbores habere
utilitatem aliquam.

454. QVID MEMORANDVUM. Quid similiter laudandum tulerunt dona
Liberi, sicut silvae multae *?

455. ILLE F. C. Lapithae et Centauri ebrietate in furorem sunt
conpulsi, deinde hoc loco ait Centauros in furorem actos a
Libero, non Lapithas dicit.

457. LAPITEIS C. M. Bonum schema: ita enim pinguntur quasi
poculis tractantes bella Centauri (et) Lapithae. Centauri cum ad
nuptias Lapitharum invitati fuissent, in convivio ebrii nuptam
rapere voluerunt, ob quam rem Lapithae eos interfecerunt.

458. O FORTVNATOS. Non est abruptus transitus ad laudem vitae
rusticae. Nam ad superiora pertinet, et hoc loco post
vituperationem vini ista quasi consolatio est, per quam
ostenditur, quantas voluptates (rusticis natura praestiterit).

459. PROCVL D. A. idest longe a civitatibus, plenis iurgio et
rapinis.

460. IVSTISSIMA T. Proprie; nam si iustus est, qui, quod recepit,
reddit, terra utique iustissima semina accepta restituit.

461. SI NON INGENTEM. Vt etiam in laude fecit Italiae, non solum
vitam rusticam laudat, sed etiam contrariam, idest urbanam
vituperat.

462. VNDAM. Turbam hominum domum vomere testatur.

464. INLVSASQVE AVRO in quibus aurifex auro ludens aliqua
depinxit. Male quidam legunt ‛inclusas’. Non enim usus talis est,
sed auro vestir texitur. EPHYREIAQVE AERA idest Corinthia.
Corinthus enim Ephyre dicebatur. AERA arma.

465. VENENO colore. VENENO medicamento, unde antiqui ‛venenatas’
vestes dicebant aliquo colore tinctas, et omnia medicamenta
‛venena’ appellant, sicut Sallustius: neque enim venenum malum
gignitur.

466. NEC CASIA. Herba est, de qua fit unguentum. Mire autem ait:
‛usus olivi corrumpitur’; nam oleum generalem usum habet, quod
cum in unguentum fuerit (corruptum), uni rei tantum esse aptum
incipit.

467. ET NESCIA F. VITA et rel. Vrbanorum enim fortuna aut (in)
insidiis est aut in labore, aut hyperbolice.

468. LATIS F. Fundus dicitur eo, quod (sit) omnium rerum
fundamentum, sed proprie vasis dicitur fundus.

469. SPELVNCAE bona naturalia non sicut in urbibus labore
(quaesita). FRIGIDA T. Proprie Tempe sunt amoena loca Thessaliae,
abusive cuiusvis loti amoenitas.

471. SALTVS ET LVSTRA venationes, quae in urbibus non sunt. Bene
‛ferarum’ addit, quoniam sunt in urbibus lustra meretricum.

472. EXIGVO ASSVETA non ut urbana, quae segnis et prodiga.

473. SANCTI quod in urbana vita sanciti sunt, ac per hoc
iutellegi vult, apud solos rusticos reliquias iustitiae remanere.

475. ME VERO. Diu quaesitum, utrum philosophiae an rusticitatis
vita esset felicior, unde nunc dicit primo philosophorum, post
rusticam vitam; suam autem personam pro quocumque ponit, sicut
paulo post: {%Rura mihi placeant%}.

476. SACRA FERO. Poeta enim quasi Musarum sacerdos est.

477. CAELI VIAS aut artes, ut: {%Inveni, germana, viam%}; aut
certe circulos VII, quibus sidera continentur.

478. LVNAEQVE LABORES. Sunt errores, quibus non recte incedit,
vel defectus, qui contingunt in XIIII lumine.

479. VNDE TREMOR TERRIS. Alii dicunt, ventum esse in concavis
terrae, qui motus etiam terram movet. Sallustius: {%venti per
concava terrae citatu%}. Lucanus: {%quaerentem erumpere ventum
Credidit%}. Alii aquam dicunt genitalem sub terris moveri et eas
simul concutere, sicut vasa. QVA VI MARIA. Alii dicunt, quia
disruptis obicibus, idest Calpe et Atlante, montibus Hispaniae et
Mauretaniae Oceanus inmittitur.

481. QVID TANTVM OCEANO. Circulorum hoc fecit ratio, ut etiam in
Aeneide legimus.

481 s.. SOLES HIBERNI. Hiberni nobis cum sunt soles, antipodis
nostris aestivi. Nam qui sphaeram scripserunt, diversa nos ab
illis uno tempore pati dicunt. Cum enim sol sive huius modi sive
illius excedit, regiones mutantur diversitate cardinis.

483. NATVRAE ACCEDERE P. Physice scimus, nude occurrit, quod
dixit.

482. TARDIS NOCTIBVS tarde venientibus in hieme.

484. FRIGIDVS OBSTITERIT. Secundum philosophos, qui dicunt
stultos esse frigidioris sanguinis et prudentes calidioris, unde
senes, in quibus iam friget, et pueri, in quibus (necdum) calet,
minus sapiunt.

488. TAYGETA. Mons et civitas Laconiae Libero et Bacchis
consecratus, unde descendit Sperchius.

487. BACCHATA. Figura elegans, hoc est, in quibus virgines
bacchatae sunt. ‛Bacchantes’ dicuntur in Bacchi convivio
ludentes.

490. FELIX QVI POTVIT. Iam vero repetitionem facit superioris
coloris. Nam hoc dicit, quia rustici felices sunt et qui tribuunt
operam philosophiae.

491. METVS OMNIS qui ex fato veniunt, calcavit pedibus. FATVM.
Quamquam Virgilius Epicureus est, hoc ait, quod Stoici dicunt,
esse fatum, sed inexorabile. Nemo ultra fatum vivere potest, *
qui sub pedibus fatum habuit.

490. RERVM idest malarum, quae in urbibus per ambitionem et
avaritiam *

492. ACHERONTIS AVARI. Palus infernalis, quae numquam potest
saturari.

496. AGITANS DISCORDIA FRATRES. Eteocles et Polynices, Oedipi et
Iocastae filii, cum regnum Thebarum alternis anni vicibus
tenerent, Eteocles adeptum regnum retinuit nec fratri restituere
voluit, ad quod petendum Polynices cum Adrasti et Graecorum
petisset auxilium, bellum Thebis movit, in quo bello pugnantes
inter se fratres Eteocles et Polynices mutuis vulneribus
interierunt.

497. CONIVRATO DESCENDENS idest non sollicitatur coniuratione
barbarorum; convenerunt enim iure iurando ultra fluvium Histrum
et coeperunt Romanos pellere, sed iussu Angusti ab Agrippa sunt
proiecti.

499. AVT DOLVIT quia eis non interest, quippe qui urbibus est
remotus. MISERANS INOPEM. Non tam durum dicit rusticum, ut inopis
non misereatur, sed inopem in re rustica neminem esse dicit,
quoniam agricolae naturalibus copiis abundant.

501. IVRA inexorabilia, nihil paenitentia.

502. TABVLARIA ubi populus continetur. Significat autem templum
Saturni, in quo aerarium fuerat et reponebantur acta. Item:
TABVLARIA quae fiunt in summitatibus murorum.

506. SARRANO OSTRO Tyria purpura, quod Tyrius nuncupatur, qui
antea Sarranus dicebatur. Antiquum nomen Tyri Sarra.

508. HIC STVPET ATTONITVS ROSTRIS scilicet ut concionaretur. De
Cicerone videtur dicere. Hi ‛attoniti’ dicuntur, iuxta quos
fulmen decidit, quia timore stupeant.

509. PER CVNEOS GEMINATVS. De Pompeio videtur lusisse.

510. CORRIPVIT. Ordo: ‛corripuit enim hunc geminatus per cuneos
plausus et plebis et patrum’.

511. EXILIOQVE voluntario scilicet propter avaritiam.

(DVLCIA) Ad luxuriam, non ad necessítatem retulit, et propter
homicídia dulcia, sicut ibi:{% dulcia linquimus arva%}.

512. ALIO SVB SOLE climate. Hyperbolice ‛alio sub sole’ dixit.
Duros nimis et barbaris imperatoribus describit.

514. HINC PATRIAM. Donatus villam intellegit, non revera patriam.

517. CEREALIS M. C. Manipulos spicarum ‛mergites’ mergendo
dicimus. ‛Mergites’ abundantia spicarum.

519. SICYONIA a Sicyone oppido, ubi optima oliva nascitur.
TRAPETIS molis olivariis; nominativus ‛trapetum’. ‛Trapeta’ autem
sunt saxa trahendo dieta, quibus frangitur oliva.

522. IN APRICIS soli obpositis, unde et senes solem ob rigorem
amantes ‛apricos’ dicimus.

524. CASTA PVDICITIAM. In urbibus inpudica meretrix.

531. PALAESTRA rustica luctamina. ‛Palaestra’ autem dicta est ἀπὸ
τῆς πάλης, idest a luctatione, vel ἀπὸ τοῦ πάλλειν, idest (a
motu) urnae; nam ducti sorte luctantur.

533. FORTIS ETRVRIA. Eleganter Italiae Etruriam iunxit, quoniam
primo loquitur de Romuli imperio, et Titum (Tatium) collegam eius
intellegi vult, sive quod Etrusci bellicosissimi et gens magna
fuit. (Constat) secundum historiam, Tuscos (a Tuscia) usque (ad
fretum) Siculum omnia possedisse. Etrusci enim bellicosissimi
viri, apud quos primum Romuli fuit imperium.

536. DICTAEI REGIS. Occulte Iuppiter nutritus in Creta est lacte
Climiae caprae (a) Curetibus et Corybantibus, qui ex eo Dictaeus
appellatur, quia regio Cretensis Dicta a monte Dictaeo.
Britomartis filia cum persequentis Minois amatoris sui vim
fugiens semet ex hoc monte in subiectum praecipitem deiecisset,
excepta retibus incolumis evasit, qua dicitur gratia Dictynna,
ideo et mons Dictaeus, non regio Creta Dictaea appellatur, in qua
honestum Diana ipsa etiam opem obtulit, Dictynna appellata est.

537. IMPIA QVAM CAESIS. Mire rusticos impios dixit, quia iuvencos
in epulas fuderunt servandos magis ruri.

538. AVREVS SATVRNVS non aureus Saturnus, sed quia in aureo
saeculo regnabat, cuius rei meminit Hesiodus.

539. CLASSICA tubas, lituos: primitus enim (per classes)
dividebantur exercitus, postea legio ab electione dicta est.

540. ENSES. Iuvenalis: {%Nescirent primi gladios extundere
fabri%}.

542. ET IAM TEMPVS. Allegorice hoc dicit: debemus fatigato
ingenio parcere, finem carminis facere. Sane non est comparatio,
sed translatio.

